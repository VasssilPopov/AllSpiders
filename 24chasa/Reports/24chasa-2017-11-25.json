{"url": "https://www.24chasa.bg/novini/article/6572763", "text": "На 15 ноември сутринта аржентинската подводница “Сан Хуан” изплува на повърхостта в района на залива Сан Хорхе, на около 435 км югоизточно от полуостров Валдес в провинция Чубут. Дизелово-електрическият плавателен съд пътува с 44 души екипаж от южното пристанище на град Ушуая към военноморската база в Мар дел Плата. между “Сан Хуан” и сушата, след което подводницата изчезва. Въпреки международните усилия за търсене от десетки самолети, кораби и хиляди души персонал, отпуснати от редица държави, няма и следа от 67-метровата подводница.  Не е получен сигнал за бедствие, откакто капитан Педро Мартин Фернандес съобщава за късо съединение на един от акумулаторите на 15 ноември - проблем, който по-късно е отстранен. При все по-вероятния сценарий кислородът в подводницата да се е изчерпал семействата на екипажа и аржентинските власти се страхуват, че ще се стигне до най-трагичния край. Произведената в Германия подводница е пратена да патрулира по протежение на аржентинското крайбрежие и тръгва от военноморската база на Ушуая. Аржентинското министерство на отбраната съобщи на 18 ноември, че е получило 7 опита за контакт от екипажа, но по-късно се оказа, че те не са били от “Сан Хуан”. Преди да загуби контакт, капитан Фернандес информира властите на сушата, че Корабът се захранва със смес от дизелово гориво и електрическа енергия, съхранявана в 960 батерии. Фернандес заповядва курсът да бъде променен и да се тръгне по възможно най-директен маршрут към военноморската база в Мар дел Плата, на около 840 км на север. Властите чакат цели 5 дни, преди да разкрият, че капитан Фернандес е докладвал за неизправност. Местни медии поставят под въпрос мотива за забавянето. Подводницата, построена в началото на 80-те години, е подложена на основен ремонт през 2008 г., който удължава живота ѝ за експлоатация с 30 години, твърдят властите. Засега обаче те отказват да разкрият дали корабът е имал някакви механични проблеми оттогава. Надеждата за спасяване на екипажа значително намаля, след като аржентинският флот обяви, че в деня, когато съдът изчезва, Няма признаци взривът да е свързан с нападение, отбеляза говорителят на ВМФ Енрике Балби, цитиран от в. “Ню Йорк таймс”. Аржентинската подводница не е въоръжена с ядрени оръжия и експлозията не може да е свързана с ядрено оръжие, подчерта Балби. Ключът към оцеляването на екипажа е кислородната система на борда. Освен ако подводницата не е успяла да излезе на повърхността, за да възстанови запаса си, откакто загуби контакт на 15 ноември, количеството въздух на борда би стигнало за максимум 7 - 8 дни, твърдят официални лица. Тъй като плавателният съд липсва от 11 дни, се смята, че Съдът вероятно лежи на океанското дъно поради повреда на механизма за изплуване нагоре или пък той не е активиран от член на екипажа, каза военноморският експерт Фернандо Моралес в интервю за Ройтерс. Близките на екипажа всеки ден се събират във военноморската база в Мар дел Плата, откъдето се координира издирвателната операция, и с нарастващо отчаяние следят развоя ѝ, докато часовете се изнизват. Появи се печалната версия, че 44-мата са мъртви. Роднините, загубили надежда, обвиняват аржентинския флот, че се опитва да потули истината. Кои са сред загубените души? В екипажа е първата жена подводничар в Латинска Амекира Елиана Мария Кравчик. също бил на борда, както и 35-годишният Фернандо Сантили, наскоро станал баща. Още едно момиче няма да се омъжи за приятеля си, който бил в подводницата. Мария Еухения Уливари Роди била сгодена за 32-годишния Ренцо Мартин Силва и планирали да се оженят следващата година. Президентът на Аржентина Маурисио Макри поиска щателно разследване. “Случилото се ще наложи сериозно, задълбочено разследване, за да се разбере как една подводница в отлично състояние е станала жертва на експлозия”, заяви Макри в централата на аржентинските военноморски сили. САЩ, Великобритания, Бразилия, Франция, Перу, Чили, Колумбия, Германия и Уругвай се присъединиха към Аржентина в търсенето, изпращайки 17 самолета и 15 кораба в Южния Атлантик. Площта на издирване обхваща над 480 000 кв. км. Операцията Американският военноморски флот предостави самолет P-8 “Посейдон”, а НАСА изпрати изследователски самолет, способен да открива подводници под или над океанската повърхност. Мобилизирана е спасителна камера с гмуркачи, способна да потъне на дълбочина от 260 м, както и безпилотни подводници, които могат да претърсват огромни площи от океанското дъно, използвайки сонарна технология. Русия също предложи помощ. Основната въпросителна остава местонахождението на подводницата. На 20 ноември Аржентина съобщи, че два нейни военни кораба са засекли със сонар шум на 360 км от аржентинските брегове, където средната дълбочина е 200 м. Това място съвпада с маршрута, по който е трябвало да се движи подводницата, за да се върне в базата си. Шумът обаче не е идвал от “Сан Хуан”, заяви по-късно Енрике Балби и отбеляза, че той може би има “биологичен произход”. Спекулациите около причината за изчезването са многобройни. Властите умуват какво може да се е объркало - като пожар на борда или сблъсък с нещо. Възможно е проблемите с акумулатора да са настъпили отново поради евентуални течове, когато подводницата е повдигала “шнорхела” при излизане на повърхността. Министерството на отбраната на Аржентина започна 40 вътрешни разследвания за откриване на виновници за изчезването, предаде ДПА. от плавателния съд. Колкото и объркващо да е изчезването на подводницата, очевидният неуспех да използва някой от многобройните си сигнали или механизми за указване за проблем е обезпокоителен. Командирите можеха да пуснат аварийна буйка, която щеше да укаже местоположението на подводницата чрез SOS радио сигнали. “Сан Хуан” е оборудвана и с изваждащ се цилиндър, който освобождава зелена течност с диаметър 800 м, когато достигне повърхността. Освен това корабът разполага с големи спасителни салове, които могат да бъдат освободени, ако се очаква сериозен проблем. Експерти предполагат, че или търсещите все още не са открили нито един от тези сигнали за бедствие, или подводницата е била бързо и опустошително унищожена от катастрофално събитие на борда. Първата в историята на Латинска Америка жена - член на екипаж на подводница, е една от 44-те изгубени души на борда на “Сан Хуан”. Елиана Мария Кравчик е и единствената жена на борда, пише Би Би Си. В началото на кариерата си Кравчик не е била свързана с морето и не можела да си представи, че някога ще се качи на подводница. Тя израства в селцето Обера в североизточната част на Аржентина. За първи път вижда океана, когато е на 21 години. Никой от семейството ѝ не служи във флота. През 2004 г. тя преживява две лични трагедии. Първо при автомобилна катастрофа загива брат ѝ, а скоро след това губи и майка си. По това време работи като инженер, но решава да промени коренно живота си и се записва във флота. През 2009 г., след като завършва Военноморския колеж в Буенос Айрес, е обучена за техник на подводници. На “Сан Хуан” служи от миналата година. През януари аржентинското министерство на отбраната публикува видео във фейсбук, в което Кравчик споделя, че би искала някой ден да стане капитан на подводница. “Представете си, че сте под водата, следите маршрута и в същото време сте единствената жена на борда - това е странно чувство, но в същото време е вълнуващо и интересно. Всяка жена е способна на това, стига само да поиска”, разказва Кравчик. В интервю баща ѝ Едуардо казва, че дъщеря му е изключително щастлива да служи на подводницата. Близките ѝ шеговито я наричат “кралицата на моретата” и казват, че е родена за тази работа, виждайки страстта, която проявява. Един от братята ѝ - Роберто, казва пред местна радиостанция, че преди отплаването на “Сан Хуан” Елиана се е тревожела за състоянието на подводницата. Властите настояват, че съдът бил изряден.", "date": "2017.11.25", "title": "44 изгубени души на изчезналата аржентинска подводница"}
{"url": "https://www.24chasa.bg/novini/article/6572735", "text": "“Аз съм долу, и то много долу - и в метрото, и когато се строеше подземният археологически музей, и успяхме да построим и два музея за тези години наред с видимите неща като метрото, завода за отпадъци, 90 детски градини, 3 нови училища, в момента разширяваме останалите.” Това заяви столичният кмет Йорданка Фандъкова в отговор на въпрос ще слезе ли при протестиращите, които искат оставката ѝ заради ремонта на бул. “Дондуков”. Коментара си тя направи на журналистически въпрос, след като инспектира изграждащата се метростанция на кръстовището на булевардите “България” и “Иван Гешов”. “Виждаме, че се призовава вече и от страна на БСП, и на други политически сили. Така че предизборната кампания започна, вече я обявиха някои и това предстои да го гледаме. Ние ще продължим да си вършим работата, защото тя е за града и всичко, което правим, остава. И само след 2 г., а и когато нас няма да ни има на тези позиции, метрото ще превозва близо половин милион души”, подчерта Фандъкова. Самите протестиращи признавали, че исканията им са политически. “Аз приемам всякакви критики и винаги когато се работи особено в такива мащаби, има и проблеми, но ние сме за това проблемите да ги преодоляваме и да продължим развитието на града. Това да се иска оставка за всичко, звучи или несериозно, или политически”, изтъкна кметът. Политическа провокация видя в паветата на “Дондуков” и министърът на транспорта Ивайло Московски. “Няма тема, която да провокира искане на оставка. 20 човека с още 20 зад тях, не повече, излизат с политически претенции. В тези динамични дни и месеци създават провокации. Да си заявят на избори политическите претенции”, препоръча Московски. И кипна: “Разбрах, че снощи са махнати участъци с павета от “Дондуков”. На какво прилича това? Хора, които в миналото са имали възможност да управляват някъде с някого и са показали, че са абсолютни некадърници. Не е нужно да се извиняваме с председателство - ние проблем с критиките нямаме. Аз по-диалогичен от г-жа Фандъкова през живота си не съм виждал. Вратата ѝ е отворена за всякакви казуси.” Умишленото вадене на павета от ремонтирания бул. “Дондуков” в София продължава. Инцидентът се е случил в нощта срещу събота, съобщиха от фирмата-изпълнител на ремонта, “Трейс груп холд” АД. От холдинга припомнят, че подобни действия подлежат на сериозни санкции според Наказателния кодекс, включително и лишаване от свобода. Според чл. 106, който с цел да отслаби властта или да създаде затруднения унищожи или повреди обществени сгради, строежи, инсталации, съоръжения, транспортни или съобщителни средства или друго значително обществено имущество, се наказва за диверсия с лишаване от свобода от пет до петнадесет години, а в особено тежки случаи - с лишаване от свобода двадесет години, с доживотен затвор или с доживотен затвор без замяна\". Заради умишленото разрушаване на новата настилка по булеварда и твърденията, че се прави “ремонт на ремонта”, в петък от “Трейс груп холд” АД изпратиха позицията си до медиите. “Недопустимо е да се манипулира грубо обществеността чрез разпространяването на клеветнически тези. Върхът на провокативния айсберг е умишленото разваляне на паважната настилка в нощта срещу 23 ноември”, се казва в позицията на холдинга. Компанията приема граждански сдружения да следят извършването на реконструкцията, но счита за неприемливо публикуването на текстове, неотговарящи на истината. Квалификации от типа на “ремонт на ремонта” са не само опит за подмяна на истинността, а манипулация. “Бихме участвали в професионален дебат с всеки, който има нужните познания и експертиза. Не бихме участвали в политически дебат. Оттук нататък с всеки, който си позволи да урони престижа ни, ще действаме в съответствие с българското законодателство\", категорични са от “Трейс груп холд” АД. От холдинга напомнят, че реконструкцията на булеварда не е приключила и крайният срок за завършване на обекта е 30 ноември. Метрото на София е класирано сред първите 10 най-добри инфраструктурни обекта на ЕС, обяви вчера шефът на общинската фирма “Метрополитен” инж. Стоян Братоев, след като инспектира строителните дейности при пл. “Ручей” заедно с кмета Йорданка Фандъкова и министъра на транспорта Ивайло Московски. Мястото в престижната класация е, въпреки че цената на изграждането на 1 км подземна железница у нас е по-ниска, отколкото в другите държави, и то не за сметка на качеството. 47% от първия етап на третия метродиаметър са вече изпълнени, при положение че абразивните пясъци под земята изяждат резците на “къртицата”. В сряда тя започва да дълбае връзката от станцията на бул. “България” и “Гоце Делчев” до тази на бул. “Пенчо Славейков”. В края на 2018 г. машината ще излезе при Малък градски театър “Зад канала”. Заедно с втория участък - до “Овча купел” и околовръстното, в момента се строят 12 км с 12 станции. С довършването на третия метродиаметър 90 000 т вредни емисии няма да влизат във въздуха на София.", "date": "2017.11.25", "title": "Фандъкова: Опозицията започна предизборната си кампания от София. Аз работя... долу (Обзор)"}
{"url": "https://www.24chasa.bg/novini/article/6572723", "text": "12-годишно момче почина след като бе ранено в корема, при стрелба в град Кливланд, американският щат Охайо, това съобщава телевизионният канал FOX news. Детето е загубило живота си след като то и неговият баща излизат от магазин в центъра на града, пред който група от три момчета стрелят с пистолет срещу петима свои връстници. Според данни на полицията, то е загубило живота си вследствие на рикошет. Едно от другите момчета, срещу които е бил открит огънят, се намира в тежко състояние заради рана в главата. Има и други ранени, чиято възраст е между 14 и 16 години, информира \"Фокус\". „Не знаем какво е причинило агресията“ заяви началникът на градската полиция, като добави, че произшествието със сигурност не свързано с някоя от местните престъпни банди. Започнато е разследване по случая.", "date": "2017.11.25", "title": "12-годишно момче е убито при стрелба в Кливланд, САЩ"}
{"url": "https://www.24chasa.bg/novini/article/6572797", "text": "Терорист самоубиец се взриви и уби петима души от паравоенен конвой в югозападната част на Пакистан, съобщава радио Voice of America, цитирано от \"Фокус\". Според разпространено от властите съобщение, „доказателствата от мястото показват, че взривът е бил дело на самоубиец, който е изчаквал конвоя в малка уличка край хотел“. Отговорност за нападението почти веднага са поели талибаните.", "date": "2017.11.25", "title": "Самоубиец се взриви и уби петима души в Пакистан"}
{"url": "https://www.24chasa.bg/novini/article/6572839", "text": "От един емоционален пост на Нери Терзиева днес се разбраха две неща - че някаква “кукувица снася яйца в гнездото на телевизията Би Ай Ти” и че собственик на тази медия все още е Павел Вълнев. Тв легендата обяснява във фейсбук свалянето на Люба Кулезич, без да споменава името ѝ, с действията на неизвестната Симона Ангелова. Тя очевидно подрежда програмната схема в телевизията на двамата братя от Доспат, живеещи в Чикаго. Те стартираха проекта заедно със звездата на Си Ен Ен Ралица Василева. До юни Нери Терзиева е била консултант на Би Ай Ти, но уточни пред “24 часа”, че вече няма нищо общо с този проект. В медийните среди се носеха различни слухове за собствеността на Би Ай Ти - от бизнесмени до политици.", "date": "2017.11.25", "title": "Нери видя кукувица в Би Ай Ти и призова Горския да се намеси"}
{"url": "https://www.24chasa.bg/novini/article/6572575", "text": "Самотна майка на две деца помоли президента Румен Радев да ѝ опрости дълг от около 4000 лв. към НОИ. 31-годишната Кристина Буковинова от сатовчанското село Слащен е изпратила молба да общинския съвет в Сатовча за опрощаване на вземане за недобросъвестно получено обезщетение за отглеждане на малко дете и дължимата лихва. Кристина получавала детски, докато момченцето ѝ посещавало детска ясла. По закон в такъв случай майчинските се спират, но тя продължила да ги взема. Така сумата от около 1000 лв. от 2010-2011 г. досега се е натрупала с лихвите докъм 4000 лв. Преди години този проблем с неправомерно получени обезщетения за отглеждане на дете, за тези, които посещават ясли, избухна с протести на майки в цялата страна Заведени бяха и множество съдебни дела за връщане на сумите. “Тогава доста майки от Слащен изпратихме молби за опрощаване на дълговете до президента. На всички бяха опростени, само на мен - не. Не разбрах какво стана тогава, но сега се надявам президентът да прояви разбиране и да ми вдигнат запора на сметката”, допълва Кристина. Според конституция и законите за опрощаване на публичните вземания това е единствено в правомощията на президента. Преди това обаче трябва общинският съвет, където живее, да даде своето съгласие. Всичките 17 съветници са гласували “за” Опрощаването става, ако майката няма собственост или средства. Буковинова гледа сама децата си на 9 и на 10 г. Тя е разделена с баща им от 8 години и той не помага финансово. “Не съм знаела, че след като детето ми е на ясли, не трябва да получавам майчински. Никой не ми е казал и не съм виновна. Оттогава минаха толкова години, че вече не си спомням за колко месеца става дума. Получила съм поне 4-5 писма от НОИ и сумата, която ми посочват непрекъснато расте”, казва Кристина. Тя има две висши образования - стопанско управление и предучилищна педагогика. Спомня си, че първото писмо получила, докато работела в Испания. Тогава била запорирана сметката, по която се превеждат детските надбавки. И досега от нея не може да тегли. Категорична е, че парите, които трябва да връща, са непосилни за нея. “Не 4000, а и 1000 лв. са много за мен”, допълва майката. Разчита на родителите си. Майка ѝ е директор на детската градина в Слащен, а самата тя е била близо 2 г. учителка там. Сега работи в оптика в Гоце Делчев и живее на квартира. Децата ѝ учат в училището в родното ѝ село. След 3 г . в Испания е категорична, че не иска да напуска отново родината. “Харесва ми в България и за децата ми е по-добре. Тук са роднините ми, приятелите и искам да си остана, но трудно се справям финансово”, допълва майката.", "date": "2017.11.25", "title": "Кристина от Слащен моли Радев да й опрости 4000 лв. - вземала майчински, докато момченцето й било в ясла"}
{"url": "https://www.24chasa.bg/novini/article/6572840", "text": "Днес следобед в търговски квартал в центъра на Брюксел бяха задържани близо 20 души, предаде Франс прес. \"Близо 20 души бяха задържани край площад \"Луиз\", не далече от центъра на белгийската столица, в квартал, който се посещава от много хора в събота следобед\", съобщи говорител на брюкселската полиция. Около 30 младежи са се отделили от \"митинг против робството на мигрантите в Либия\", сложили си качулки и нападнали най-малко два магазина. Полицейска кола също станала обект на атака, уточни полицейският говорител. На мястото на безредиците са били изпратени подсилени полицейски части, които са въдворили ред. Според агенция Белга силите на реда са имали на разположение водно оръдие и хеликоптер. За трети път центърът на Брюксел става сцена на прояви на насилие, информира БТА. Миналата събота противници на нелегалното робовладелчество в Либия организираха неразрешен митинг в Париж на Шан-з-Елизе. Демонстрацията приключи със сблъсъци между протестиращите и полицията, която използва сълзотворен газ, припомня ТАСС.", "date": "2017.11.25", "title": "Близо 20 арестувани при безредици в Брюксел"}
{"url": "https://www.24chasa.bg/novini/article/6572895", "text": "Поздравления за новия пост, който българската евродепутатка от ГЕРБ/ЕНП Ева Майдел пое в петък като президент на European Movement International (EMI), написаха в социалната мрежа Twitter водещи европейски политици. Тя е и първият президент от страна от Централна и Източна Европа. В петък тя получи подкрепата на 174 от 177 делегати за поста на президент на движението. \"Честито на Ева, която бе избрана за президент на EMI. Начело на тази пан-европейска мрежа, Ева ще продължи своята изключителна работа да застъпва участието на гражданите, най-вече на младите хора, към европейските проекти.\" Това написа председателят на Европейската народна партия (ЕНП) Жозеф Дол в профила си в социалната мрежа Twitter, след като Майдел бе избрана за президент. Генералният секретар на ЕНП Антонио Лопез също не пропусна да честити новия пост на евродепутатката - \"Честито на Ева Майдел за това, че бе избрана за президент на EMI. Имате цялата ми подкрепа за усилията, които полагате, за да промотирате Европа на европейското гражданско общество\", пише Лопез. \"Поздравления за Ева Майдел - първата жена избрана за председател на Европейското движение. Успех в ръководенето на най-голямата про-европейска организация\", похвали я пък председателят на групата на ЕНП в Европейския парламент Манфред Вебер. Председателят на Алианса на либералите и демократите за Европа (АЛДЕ) Ханс ван Бален също не пропусна да честити новия пост на Майдел, като публикува и снимка на цялото новоизбрано изпълнително бюро на организацията. \"Поздравления на новото изпълнително бюро на Европейското движение. Пожелавам много успехи на президента Ева Майдел и вицепрезидента Фредерика Сабати, и техните колеги. АЛДЕ ще се радва да работи с вас\", пише Бален.", "date": "2017.11.25", "title": "Водещи европейски политици поздравиха Ева Майдел за новия й пост на президент на EMI"}
{"url": "https://www.24chasa.bg/novini/article/6572875", "text": "Центърът за космически пускове в Сичан, югозападен Китай изпрати в събота три спътника за дистанционно сондиране, предава в. „Чайна Дейли”. Изстрелването им в орбитата е било осъществено посредством ракетата носител „Чанчжен- 2С”. От изданието посочват, че и трите спътника са достигнали успешно до зададените им позиции и в най-близко бъдеще те ще започнат да извършват редица научни експерименти, особено в областта на електромагнитното сондиране,  Китай активно развива националната си космическа програма. В допълнение към метеорологичните спътници и специалната апаратура, Пекин разработва и множество технологии за изследване на астероидите и планетата Марс. Китайските учени се надяват до 2020-2025 г да могат да провеждат и интензивно изучаване на повърхността им. Преди това обаче Китайското национално космическо управление се надява до 2021 година да е започнало реализацията на програмата по създаването на технология, позволяваща изследването на най-древната планета в цялата Слънчева система - Юпитер. ", "date": "2017.11.25", "title": "Китай изстреля три спътника за дистанционно сондиране"}
{"url": "https://www.24chasa.bg/novini/article/6572511", "text": "Бившият световен шампион по шахмат Веселин Топалов е обявен за общодържавно издирване. Това е постановил Софийският районен съд (СРС), след като Топалов не се е явил на поредно заседание по дело за клевета, заведено срещу него от Стефан Сергиев. Споровете между Топалов и бившия председател на Българската федерация по шахмат (БФШ) продължават повече от две години. Сергиев е засегнат от твърденията на гросмайстора, че бил агент на Държавна сигурност, както твърди Топалов в открито писмо от 2015 г. За 23 ноември е било насрочено поредно заседание на дело №13030 в СРС с ответник Топалов. Той не се е явил, за да защити твърденията си, разпространени в откритото писмо от 11 юни 2015 г. Заради близо две години неуспешни опити да го намери, съдът е постановил: \"Обявява лицето Веселин Топалов за общодържавно издирване на всички посочени адреси в България и Испания\".", "date": "2017.11.25", "title": "Съдът обяви Веселин Топалов за общодържавно издирване"}
{"url": "https://www.24chasa.bg/novini/article/6572530", "text": "По покана на евродепутата Андрей Ковачев, кметът на Банско - Георги Икономов, взе участие в срещата \"Българо-македонските отношения: приоритети, общи перспективи и предизвикателства\". Инициативата бе домакинствана от областна администрация Кюстендил, като бе подкрепена още от евродепутата Андрей Новаков, областния управител на област Благоевград Бисер Михайлов, зам.-министъра на регионалното развитие Деница Николова и на външните работи Георг Георгиев, посланиците на двете държави  Марян Гьорчев и Иван Петков, както и кметовете на редица български и македонски градове. Форумът се проведе часове след официалното посещение на българското правителство в Струмица като продължение на подписания Договор за приятелство, добросъседство и сътрудничество между България. \"Конкретният повод за тази среща е да се запознаем, да разменим контакти и да започнем да си сътрудничим във взаимен интерес, на базата на общото минало да изградим успешно общо бъдеще. Да обсъдим общите въпроси и проблеми и да търсим единни решения на предизвикателствата\", каза евродепутатът Андрей Ковачев. Заместник-министър Деница Николова сподели, че през настоящия програмен период 2014-2020, по Програмата за ТГС България – Македония се изпълняват 48 проекта, ориентирани към резултати и устойчивост, подобряване на транспортните връзки и инфраструктурата в пограничните райони. \"Фокусът към Западните Балкани, поставен от българското правителство в рамките на предстоящото наше председателство на Съвета на ЕС през 2018 г., има своето важно отражение за развитието на регионите. Да се търсят начините за изграждане на нови мостове между държавите на Балканите, е единствения път за оформянето на един стабилна и сигурна зона в Източна Европа. Банско традиционно е едно от любимите места за посещение от македонските граждани, както през лятото, така и през зимата. Отделно от това имаме утвърдени дългогодишни партньорства с македонските общини, с които успешно сме реализирали съвместни проекти. Надявам се с общи усилия по-скоростно да се подобрят комуникациите, да се развият съществуващите и да се изградят нови ГКПП. Обменът на хора, стоки и услуги е доста активен, но намаляване на времето на преминаване, е реалистична цел и следва да бъде приоритет. Това веднага ще даде своето отражение в ръста на икономическите ползи. Още повече, че считам, че държавите на Балканите са изключително любопитни туристически дестинации. Вярвам, че те скоро ще станат предпочитани места за посещение със запазената си природа, храна и вкусове. Нашата работа като кметове от двете страни на границата, е да работим за благосъстоянието на нашите съграждани и върху тяхното самочувствие на истински европейци\", заяви Икономов по време на форума. Срещата завърши с общата идея за създаване на обща асоциация на българските и македонските общини, която да дава пространство за взаимодействие и обмяна на идеи.", "date": "2017.11.25", "title": "48 трансгранични проекта изпълняват България и Македония"}
{"url": "https://www.24chasa.bg/novini/article/6572532", "text": "Френският президент Еманюел Макрон представи инициатива срещу насилието и тормоза над жени, насочена срещу заличаване на чувството за срам у жертвите, заради което мнозина не съобщават за посегателствата, както и към ликвидиране на културата на сексизъм във Франция, предаде Асошиейтед прес. В реч по случай днешния Международен ден за премахване на насилието над жените Макрон представи план, който насърчава жените да предприемат действия, предлага се по-строго законодателство срещу извършители на посегателства и са предвидени мерки за образоване на населението по тази тема - като се започва още от детската градина. Макрон заяви, че миналата година във Франция 123 жени са починали в резултат на насилие от партньори или бивши партньори. Президентът запази минута мълчание в тяхна памет и заяви: \"Време е срамът да отиде от едната при другата страна\". Макрон посочи, че в следващите пет години Франция ще предприеме максимални усилия срещу насилието срещу жените, предаде ТАСС, цитирана от БТА. \"Убеден съм, че една от главните задачи на моя петгодишен мандат е борбата за равенство между половете и борбата срещу насилието срещу жени\", каза той. По думите му през 2018 г. ще бъдат отделени 420 милиона евро за осъществяване на програма за защита на равенството на половете. \"Всяка гражданка на републиката има право на защита. Франция вече не трябва да бъде една от тези страни, в които жените изпитват страх\", каза той. Макрон заяви, че \"обществото продължава да е пропито от сексизъм\". \"Ще засилим борбата срещу дискриминацията по полов признак и насилието. Тази работа ще се върши всекидневно\", обеща той. По думите му планът за борба с насилието във Франция ще се опре на три основни принципа - обучение на специалисти в областта на образованието, подпомагане на жертвите на насилие и разширяване на средствата за борба с това явление. Той съобщи, че от догодина във всички училища ще бъде въведен учебен курс, посветен на борбата със сексизма и насилието, а във френските болници ще се появяват служби за медико-психологическа помощ за жени. \"В близките месеци в столицата ще заработят десет подобни звена\", каза Макрон. Скоро ще бъде създадено и мобилно приложение за подпомагане на жертви на така нареченото кибернасилие. Във Франция ще заработи и гореща линия, чрез която анонимно и безплатно да може да се получи психологическа и юридическа помощ. В началото на месеца над 100 френски актриси, певици, писатели и режисьори изпратиха писмо до френския президент с искане да се приеме спешен план за действие срещу насилието над жени. Писмото беше написано във връзка със скандалите около холивудския продуцент Харви Уайнстийн.", "date": "2017.11.25", "title": "Макрон представи план за борба с насилието срещу жени"}
{"url": "https://www.24chasa.bg/novini/article/6572538", "text": "Руският президент Владимир Путин подписа днес закон, който ще позволи на властите да регистрират чуждестранни медии, работещи в Русия, като \"чуждестранни агенти\", предадоха Ройтерс и ТАСС. Така Москва отвърна на изискването към руската телевизия РТ да се регистрира с това определение в САЩ, отбеляза ТАСС, цитирана от БТА. Руските власти представят новия текст като ответна мярка срещу неотдавнашното регистриране на руската телевизия РТ, контролирана от Москва, като \"чуждестранен агент\" в САЩ. \"Министерството на правосъдието би могло произволно да определи като чуждестранен агент всяка чуждестранна медия\", коментира в комюнике от 20 ноември кремълският Съвет по правата на човека, който препоръча на Сената да отхвърли проекта заради мъглявите формулировки и възможността за злоупотреби. Руските сенатори обаче го одобриха в сряда, 22 ноември. Остро разкритикуван от \"Хюман райтс уоч\" и \"Амнести интернешънъл\", законът принуждава засегнатите организации да предоставят на властите информация за финансовото си състояние и да уточняват в различни документи, че са регистрирани като \"чуждестранни агенти\" - термин, съдържащ намек за предателство и шпионаж. Законът позволява дадено средство за масова информация да бъде признато за \"чуждестранен агент\", ако получава финансиране от чужбина. След като придобие статут на \"чуждестранен агент\", медията ще попада под ограниченията и задълженията, предвидени сега за нетърговски организации, се посочва на официалния руски портал за правна информация, цитиран от ТАСС.", "date": "2017.11.25", "title": "Путин подписа новия медиен закон за \"чуждестранните агенти\""}
{"url": "https://www.24chasa.bg/novini/article/6571435", "text": "Духовници от Българската православна църква ще посещават децата от онкологичната клиника в ИСУЛ за катехизаторски занимания с тях и с родителите им. Това предвижда проектът на Културно-просветния отдел при Св. синод и клиниката, ръководена от проф. Добрин Константинов. С благословението на Ловчанския митрополит Гавриил, ръководител на отдела, негови експерти вече са посетили децата на 21 ноември, когато църквата празнува Въведение Богородично и отбелязва Деня на православното християнско семейство и младеж. Те са говорили с децата за значението на празника Въведение Богородично и са им пожелали пълно оздравяване под благословението на Лекаря на душите и телата Господ Иисус Христос. Следващите срещи на малчуганите с православието ще бъдат на 6 декември в деня на св. Николай и в навечерието на Рождество Христово. “Родителите ни приеха с голяма радост. Не очакваха такова посещение. Те са много притеснени и измъчени. Станаха по-ведри. Някои от децата са достатъчно големи, за да се водят пълноценни разговори с тях. Целта на инициативата е душевното успокоение на хората, запознаване на децата с основни ценности и добродетели на православната вяра. Предвиждаме и посещения на духовници при децата, които да се молят за тях, да дадат своя пастирски съвет и благословение за утеха, освещение и изцеление на децата и техните семейства. Преди това ще вземат и благословение за това от Софийския митрополит, който е Българският патриарх Неофит”, казва д-р Десислава Панайотова, експерт “Програми и проекти” в Културно-просветния отдел към синода. От няколко години отделът организира най-големия в България конкурс за детски творби “Възкресение Христово”. Тази година с решение на Св. синод и подкрепата на “24 часа” и Сдружение “Маринела” се проведе благотворителен търг с лауреатски рисунки на деца, участвали в конкурса. Със събраните в „Кутията на доброто” и по сметката на инициативата пари се закупиха три апарата за онкоболните деца от клиниката в ИСУЛ, които лично митрополит Гавриил връчи на проф. Константинов. След изложбата в хотела се организира и такава в българския парламент с подкрепата на председателя на 44-ото НС и с активното участие на председателя на Комисията по вероизповеданията и правата на човека Красимир Велчев. Само за седмица депутатите купиха 12 картини на деца, но постъпленията в кутията бяха над 2 хил. лв. Отделно са дарени и по сметката, открита от синода за дарения. При срещите по този повод на митрополит Гавриил с проф. Константинов се обсъди и идеята за катехизаторски занимания с децата, която вече се реализира и дава надежда на малчуганите и родителите им. Клиничният психолог на детската клиника към ИСУЛ Ивайла Георгиева също активно се включва в проекта на Св. синод.", "date": "2017.11.25", "title": "Духовници с беседи по катехизис  при болни  от рак деца"}
{"url": "https://www.24chasa.bg/novini/article/6572579", "text": "Турският външен министър Мевлют Чавушоглу заяви, че по време на телефонен разговор с турския си колега Реджеп Тайип Ердоган президентът на САЩ Доналд Тръмп е заявил, че САЩ повече няма да предоставят оръжие на сирийските кюрди, които Вашингтон използва в борбата срещу „Ислямска държава“, предава AFP. „Тръмп заяви, че е дал ясна заповед, след която оръжия повече няма да бъдат доставяни на кюрдските Отряди на народна самоотбрана (YPG). По същество той каза, че тази глупост е трябвало да бъде прекратена по-рано“, заяви Чавушоглу по време на провела се в Анкара пресконференция, цитиран от \"Фокус\". Белият дом разкри по-малко относно намеренията на САЩ към сирийските кюрди, но потвърди, че Тръмп е съобщил на Ердоган „за промените във военната подкрепа, давана на нашите партньори в Сирия, сега, след като битката за Ракка е приключила и ние преминаваме към стабилизационната фаза, за да може „Ислямска държава“ никога да не се завърне“. Припомняме ви, че кюрдските Отряди на народна самоотбрана (YPG) са милиция в Сирия, която според САЩ е най-ефективната бойна част в страната, бореща се срещу „Ислямска държава“.", "date": "2017.11.25", "title": "Чавушоглу: Тръмп заяви, че повече няма да въоръжава сирийските кюрди"}
{"url": "https://www.24chasa.bg/novini/article/6572588", "text": "Терористичната групировка \"Ислямска държава\" е загубила 95% от териториите си в Ирак и Сирия, които е контролирала през лятото на 2014 година, съобщи в сряда специалният пратеникна ООН в Ирак Ян Кубиш по време на заседание на Съвета за сигурност. \"От лятото на 2014 година ДАЕШ е загубила 95% от териториите си в Ирак и Сирия, а повече от 7, 5 млн. души са били освободени от потисничеството й\", каза той, цитиран от  Според пратеника обаче, победата над \"Ислямска държава\" е била осъществена на много висока цена. \"Хиляди военни и цивилни бяха убити или ранени, хиляди жени останаха вдовици, а децата сираци, стотици хиляди деца, са сега с промити мозъци, без подходящо образование. Цели градове лежат в руини, около 6 милиона души са избягали от домовете си\", заяви Кубиш. Той изрази съболезнованията си към \"всички жертви на войната с \"Ислямска държава\". Специалният пратеник на ООН призова още водената от САЩ коалиция, както и държавите от региона и международните играчи да продължат \"да полагат решително както военни, така и невоенни усилия, целящи да помогнат на Ирак да удържи окончателната победа над ДАЕШ и да възстановят стабилността\". Според Кубиш, основният приоритет в Ирак трябва да бъде да се създадат условия за безопасното завръщане на вътрешно разселените лица, както и да се \"стабилизират, възстановят и реабилитират\" всички засегнати райони. В този случай, трябва да се обърне внимание най-вече на на регионите, където живеят етническите и религиозните малцинства, изтъкна още той. ", "date": "2017.11.25", "title": "ООН: \"Ислямска държава\" е загубила 95% от териториите си в Ирак и Сирия"}
{"url": "https://www.24chasa.bg/novini/article/6572401", "text": "Проходът на Републиката е отворен за движение на МПС над 12 тона. Всички ремонтни дейности са завършени и трафикът се възстановява по-рано от предвиденото, съобщи Пътната агенция. Ремонтът на близо 2-километровия участък от второкласния път II-55 през град Гурково (от км 56+920 до км 58+820), който стартира на 20 септември т. г., завърши. Отсечката е с нова асфалтова настилка и маркировка.", "date": "2017.11.25", "title": "Пуснаха тежките камиони през Хаинбоаз"}
{"url": "https://www.24chasa.bg/novini/article/6572418", "text": "Нападателите, които откриха огън по събралите се за молитва в египетска джамия в петък, са носели флагове на „Ислямска държава“, съобщиха официални лица в събота, като се позоваха на данни от очевидци. Това предава агенция Ройтерс. Медията припомня, че за сега нито една от действащите на територията на Египет терористични групировки, не е поела отговорност за атентата, в резултат на който загинаха 305 души а други 128 са с наранявания, информира \"Фокус\". Според информацията, броят на нападателите е бил „между 25 и 30 души, като те са носели флагове на „Ислямска държава“ докато стреляли\" с автоматични оръжия през вратата и прозорците на мюсюлманския храм срещу събралите се хора. Припомняме ви, че в петък екстремисти задействаха взривно устройство в джамия, разположена на египетската територия на Синайския полуостров. Впоследствие организаторите са открили огън по събралите се за традиционната петъчна молитва хора. По последни данни жертвите на атентата са 305 души. Като отговор Египет започна мащабна антитерористична операция, а в страната бе обявен тридневен траур.", "date": "2017.11.25", "title": "Нападателите от Египет са носели флагове на ИДИЛ, жертвите са вече 305"}
{"url": "https://www.24chasa.bg/novini/article/6572422", "text": "Главният прокурор Сотир Цацаров и съветникът в баварското правосъдно министерство Хелмут Палдер вероятно са обсъждали борбата срещу тероризма на работен обяд в Пловдив, тъй като Палдер е в България във връзка с конференция за борбата с тероризма. Това става ясно от снимки, изпратени от читател на \"24 часа\". В двудевния форум е участвал и шефът на комисията за СРС в България Юрген Хайке. Семинарът се е провел в Цигов чарк, твърдят запознати.                                                                                                                                                                                                                                                                                                                               ", "date": "2017.11.25", "title": "Цацаров на работен обяд с баварска делегация в Пловдив (Снимки)"}
{"url": "https://www.24chasa.bg/novini/article/6572430", "text": "Главната прокуратура в Анкара внесе обвинителен акт срещу 16 арестувани за членство в ДАЕШ /Ислямска държава/, а незаконно основаното от тях мюсюлманско духовно училище е закрито,  В медресето, базирано в турската столица, ислямските джихадисти са обучавали малолетни деца, а настоятелите са плащали по 200 лири на месец. Веднъж месечно за беседите е пристигал Халис Баянджук с кодовото име Ебу Ханзала, представител на турския клон на ДАЕШ и основател на общността Ханзала в страната. Уроците с децата са провеждани всяка неделя, като основното послание към тях е, че джихадът е възможен само с оръжие. Те са обучавани според условията на концепцията за мъченичеството. Освен задължителните неделни занимания, през седмицата са организирани различни беседи и програми. Парламентарната система и нейната демокрация са антирелигиозни, деспотични, репресивни и насочени срещу Аллах, затова всички са длъжни да се борят с оръжие против тези правителства, те трябва да бъдат мишена, това са уроците в незаконното духовно училище по радикален ислям. От обвинителния акт става ясно, че децата в медресето не са посещавали други училища и това е по волята на родителите им. Така те са подготвяни за терористични действия срещу конституцията на страната и институциите, членовете на ДАЕШ ги обучават като потенциални атентатори, които следва да бъдат ползвани при бъдещи нападения.", "date": "2017.11.25", "title": "В Анкара разкриха училище на \"Ислямска държава\""}
{"url": "https://www.24chasa.bg/novini/article/6572443", "text": "Вулканът Агунг на индонезийския остров Бали днес започна да бълва пепел втори път за седмица, съобщиха Асошиейтед прес и ТАСС, цитирани от БТА. Стълбът пепел е достигнал височина от 1500 метра, превишавайки със 700 метра показателите от първото изригване от 21 ноември, съобщава Националната агенция за предупреждение при стихийни бедствия. В района не се наблюдава сеизмична дейност, няма опасност за туристите, полетите и работата на международното летище на острова се извършват в обичаен режим, няма данни за разрушения и пострадали. Равнището на тревога обаче остава на втората най-висока степен. Агунг е с надморска височина малко над 3000 м и се намира на около 75 км от основните туристически дестинации Кута и Семиняк. При предишното изригване на Агунг, през 1963 година, загинаха близо 1600 души, а около 100 000 загубиха домовете си.", "date": "2017.11.25", "title": "Вулканът Агунг на Бали изригна за втори път за една седмица"}
{"url": "https://www.24chasa.bg/novini/article/6572479", "text": "Турските гранични власти са заловили група от 37 мигранти край град Къркларели, които опитвали да се прехвърлят нелегално в България. Групата е била разкрита при обход на екип от войници на жандармерията, на които е поверена охраната на границите, информира БТА. Нелегалните мигранти се укривали в околностите на селата Демиркьой и Кофчаз, които са най-близо до турско-българската граница при Дерекьой/Малко Търново от българска страна. Мигрантите се били разделили на три групи, за да се придвижват по-бързо. Те са граждани на Пакистан, Иран и Сирия. След установяване на самоличността им, те са били предадени на Дирекцията за миграция в Къркларели.", "date": "2017.11.25", "title": "37 мигранти са заловени в Турция при опит да преминат нелегално в България"}
{"url": "https://www.24chasa.bg/novini/article/6572494", "text": "Катаджии свалиха номерата на личния автомобил на икономиста Владимир Каролев. Когато го спрели за проверка те установили, че Каролев не е подновил шофьорската си книжка,а наказанието за това деяние е именно демонтаж на регистрационните табели. Каролев сам разказа за случката в социалните мрежи. \" \" Часове след случката Каролев сподели кадри от Рилските езера.  \"Като му свалят номерата на колата какво му остава на човек...да обикаля полугол из Рилските езера\", написа политикът във фейсбук.", "date": "2017.11.25", "title": "Катаджии свалиха номерата на Владимир Каролев (Снимки)"}
{"url": "https://www.24chasa.bg/novini/article/6572596", "text": "Турция, Русия и Иран ще продължат редовно да провеждат консултации за ситуацията в Сирия, заяви турският президент Реджеп Тайип Ердоган пред депутати от неговата Партия на справедливостта и развитието, предаде ТАСС, цитирана от БТА. \"Ние постигнахме принципна договореност за това, за да се сложи край на хуманитарната криза в Сирия\", каза Ердоган. \"Ние ще водим преговори веднъж на 15 или на 30 дни. Надявам се, че в най-скоро време последиците от нашите решения ще бъдат усетени от хората, живеещи в Сирия\", допълни турският президент. На 22 ноември лидерите на Русия, Иран и Турция - Владимир Путин, Хасан Рохани и Тайип Ердоган проведоха среща в Сочи, на която обявиха голям успех в съвместната борба с тероризма в Сирия и начало на качествено нов етап в разрешаването на кризата в тази страна. Следващата стъпка в този процес ще бъде провеждането в Сочи на Конгрес на националния диалог в Сирия, посочва ТАСС.", "date": "2017.11.25", "title": "Ердоган: Турция, Русия и Иран ще се консултират често по въпроса за Сирия"}
{"url": "https://www.24chasa.bg/novini/article/6572645", "text": "Курсът на дигиталната валута биткойн днес достигна пореден рекорден максимум от 8658 долара на електронната платформа \"Койндеск\", поскъпвайки с 5,6 на сто, предаде ТАСС, цитирана от БТА. Биткойнът е електронно средство за разплащане. Концепцията на системата бе огласена през ноември 2008 година от автора (или авторите) й с псевдоним Сатоши Накамото. В началото на август тази година криптовалутата се раздели на \"класически\" биткойн и биткойн кеш (Bitcoin Cash) след спорове за обновявания, които трябваше да ускорят обработването на трансакциите, припомня ТАСС.", "date": "2017.11.25", "title": "Биткойнът достигна нов рекорд"}
{"url": "https://www.24chasa.bg/novini/article/6572597", "text": "Пиян абитуриент събори една от най-красивите скулптури в градинката пред Народния театър “Иван Вазов” в нощта срещу събота. 18-годишният младеж влязъл в опразнения басейн и се подпрял на бронзовата балерина, която паднала. Заради събарянето на скулптурата на Георги Чапкънов той е бил задържан за 24 часа. Младежът е с чисто съдебно минало. Пред разследващите казал, че не е искал да събаря скулптурата. Самият инцидент е станал около 1 часа през нощта, а компанията на младежа е подала сигнал. Най-вероятно абитуриентът ще бъде отбвинен за хулиганство. Балерината стои там от 1998 г. и “преживя” както ремонтите в парка, така и мразовития февруари на 2008 г., когато неизвестен дизайнер я облече с потник и пола, за да не замръзва. Тогава тя се превърна в атракция за софиянци, които се тълпяха на опашки, за да се снимат с нея. ", "date": "2017.11.25", "title": "Пийнал абитуриент събори  балерината пред Народния (Обзор)"}
{"url": "https://www.24chasa.bg/novini/article/6572669", "text": "Катаджии свалиха регистрационните табели на автомобила на Владимир Каролев, защото карал с изтекла книжка. Новината съобщи икономистът в личния си фейсбук профил. Каролев дори качи снимки от инцидента, на които са заснети свалените табели. Въпреки махането им той запази добро настроение и описа случката с чувство за хумор. “Ето какво се случва, като блее човек и му е изтекла книжката P.S. Все пак 12 часа може да караш без номера, за да можеш да се прибереш вкъщи. Аз ще се прибера вкъщи през Рилските езера. Днес ще е прекрасен ден. Отидете в планината!”, написа в профила си Каролев. А по-късно следобед пусна на стената си снимка от планината, на която е гол до кръста. И демонстрира, че случката с колата не му е развалила ни най-малко настроението: “Като му свалят номерата на колата, какво му остава на човек... да обикаля полугол из Рилските езера.”", "date": "2017.11.25", "title": "Колата на Каролев без табели, а той - без дрехи (Обзор)"}
{"url": "https://www.24chasa.bg/novini/article/6572595", "text": "Стотици протестиращи, предимно жени, отбелязаха днес в Истанбул Международния ден за премахване насилието над жените, предаде Асошиейтед прес. Полицията заяви, че протестен поход няма да бъде позволен. Въпреки забраната, от основния пешеходен булевард в Истанбул тръгна протестно шествие, посочва агенцията. Демонстрантите скандираха лозунги като \"Няма да мълчим\" и \"Не се страхуваме\", информира БТА. Малки демонстрации се състояха и в няколко други градове в Турция. Според мониторинговата група \"ФемисайдМап\" най-малко 1915 жени са били убити в Турция през последните седем години. Извършителят е бил съпругът или приятелят на жертвата в 995 от случаите.", "date": "2017.11.25", "title": "Стотици протестират в Истанбул в подкрепа на правата на жените"}
{"url": "https://www.24chasa.bg/novini/article/6572385", "text": "Точно преди година, на 25 ноември 2016 г., на 90-годишна възраст умира лидерът на Кубинската революция Фидел Кастро, предава ТАСС, цитирана от \"Фокус\". . „Последните 365 дни Кастро не бе физически с нас. Но ние чувстваме неговото присъствие всяка секунда. Ние четохме и препрочитахме речите и размислите му“, пише главният вестник на острова „Гранма“. „До 1959 г. Куба практически не съществуваше на картата на света. Фидел Кастро направи така, че нашата страна да бъде уважавана на международната арена“, заяви кубинският историк Еберто Норман Акоста. Тежко разболял се през 2006 г. Фидел Кастро предава управлението на своя по-малък брат Раул, който официално оглавява островната държава през 2008 г. Така последните 10 години Фидел не е бил в непосредственото управление на страната. „Няма ли Кастро, няма да има и социализъм в Куба“, смятат враговете му. Самият кубински лидер нееднократно заявяваше, че социалистическият модел ще го надживее.", "date": "2017.11.25", "title": "Навършва се една година от смъртта на Фидел Кастро"}
{"url": "https://www.24chasa.bg/novini/article/6572346", "text": "Броят на заболелите от морбили в Румъния нараства тревожно, като само за последните пет дни са регистрирани 46 нови случая, съобщава румънският информационен сайт Зиаре. Общият брой на заболелите от морбили в Румъния наближава 10 000 души. Националният център за наблюдение и контрол на заразните болести съобщи, че общият брой на заболелите в Румъния е 9 946 души, а в над 9 500 от случаите става дума за неваксинирани лица, най-вече във възрастовата група от 1 до 4 години. Според центъра в периода 20-24 ноември са регистрирани 46 нови случая на заразяване в седем окръга на страната. Най-много нови случаи на болестта са регистрирани в Букурещ - 12. Девет нови случая има в окръг Брашов, по седем в Кълъраш, Яломица и Муреш, и по два в Бакъу и Галац, предава БТА. Жертвите на това инфекциозно заболяване в Румъния вече са 36. Заразени лица има в 41 окръга на Румъния. Единствено в окръг Тулча (югоизточна Румъния) няма регистриран случай на морбили. По над 1000 заразени има в окръзите Тимиш, Арад и Караш-Северин в югозападна Румъния. При един на четирима заболели от морбили се налага хоспитализация, а при един на 1000 души болестта води до смърт. Ваксината против морбили предпазва децата от болестта, като в Румъния девет от 10 родители ваксинират децата си, отбелязва сайтът.", "date": "2017.11.25", "title": "46 нови случая на морбили в Румъния само за пет дни"}
{"url": "https://www.24chasa.bg/novini/article/6572365", "text": "Активно ще работим за постигането на общ подход в прилагането на Регламент „Брюксел IIa“ по време на Българското председателство на Съвета на ЕС. Това заяви министърът на правосъдието Цецка Цачева, която откри днес в Плевен първата конференция на Министерството на правосъдието в контекста на предстоящото председателство, съобщават от пресцентъра на министерството. Наред със създаването на Службата на Европейския прокурор и развитието на електронното правосъдие, Регламент Брюксел II а, е сред трите основни приоритета, по които Министерството на правосъдието ще работи особено интензивно от 1 януари 2018 г. „Регламентът относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца е свързан с нещо толкова динамично и естествено за Европейския съюз. Свързан е с принципа за свободното движение на граждани. Днес смесените бракове и фактическото съжителство между граждани на различни държави не е изключение, обратното – това е нещо съвсем естествено. От тези бракове се раждат деца, а когато родителите по една или друга причина се разделят, проблемът за последиците от родителските отношения спрямо децата са изключително сложни. В най-тежките случаи се стига до отвличане на дете от един от родителите“, каза още министър Цачева. Тя акцентира, че целта на изработване на общ подход по Регламента е да се премахнат оставащите пречки пред бързото изпълнение на съдебните решения в съответствие с принципа на взаимно доверие между съдебните системи и признаване. И още: да се подобри защитата на интересите на детето, чрез съкращаване на сроковете на процедурите при трансгранично отвличане и повишаване на тяхната ефективност, гарантиране изслушването на детето и подобряване на сътрудничеството между ортаните на държавите-членки. От името на министъра на Българското председателство на Съвета на ЕС Лиляна Павлова, директорът на Националния институт на правосъдието Миглена Тачева, която бе и модератор на конференцията, прочете поздравително писмо към участниците. На форума съдия Ивелина Солакова от Окръжен съд Велико Търново изнесе презентация за трансграничните аспекти на родителската отговорност. Заместник-омбудсманът Диана Ковачева даде примери за международната практика във връзка с международни отвличания на деца. За практиките в превенцията на домашното насилие и законодателните предложения говори Златка Мачева, председател на „Център отворена врата“. По темата лектори още бяха областния управител на Плевен Мирослав Петров, представители на ДАНС, МВР, магистрати и др. По време на дискусията бе отчетено доброто сътрудничество между институциите в област Плевен и органите на централната власт при изпълнение на задълженията по Регламента. Съорганизатор на конференцията бе Областна администрация Плевен.", "date": "2017.11.25", "title": "Цачева: Ще работим активно по регламента за брачните дела"}
{"url": "https://www.24chasa.bg/novini/article/6571446", "text": "Предаването “Срещи с православието” по радио “Зорана”  навърши 1 г. в ефира, съобщават от Св. синод. Автор и водещ е протойерей Методий Корчев от столичния храм \"Св. св. Кирил и Методий\" с благословението на патриарх Неофит и съдействието на собственика на медията д-р Кирил Илиев. Излъчва се всяка събота от 18 ч с повторение от 10 ч в неделя.  “Срещи с православието” е мисия, а не само уплътняване на ефирно време. Има катехизаторски момент. Освен в ефира, запис от предаването се качва в  , както и на  . Може да се слуша и  ”, казва отец Методий пред “24 часа”, който освен разговори с гости в студиото отговаря и на слушателски въпроси за вярата. Следващото издание продължава темата с цикъл от проповеди за сътворението на света по Шестоднева на св. Василий Велики и тълкуването на Символа на вярата. \"В тълкуването на шестоднева стигнахме до сътворяването на небесните тела. Темата ще е за астрологията и зодиите и как православните християни трябва да се отнасят към звездите. Защото не е правилно да ги възприемаме като нещо, което определя човешките съдби. Те са по-скоро мерило на време, календар, останалото е заблуда\", казва отец Методий.", "date": "2017.11.25", "title": "1 г. отец Методий Корчев  води “Срещи с православието” по радио “Зорана”"}
{"url": "https://www.24chasa.bg/novini/article/6572117", "text": "Зимбабвийският Висш съд постанови, че действията на военните, довели до оставката на президента Робърт Мугабе, са законни - важно решение за военните, които се стремят да покажат, че действията им не представляват преврат, предаде Асошиейтед прес. Главният съдия на Висшия съд Джордж Чивеше заяви вчера, че действията на военните, които са се \"намесили, за да спрат изземването\" на конституционните функции на Мугабе \"от лица от неговото обкръжение\", са \"конституционно допустими и законни\", предава БТА. Военните се намесиха преди близо две седмици, след като Мугабе уволни вицепрезидента Емерсън Мнангагва и след опасения, че 91-годишната крайно непопулярна съпруга на Мугабе се готви да вземе властта. Според съдията действията на военните са гарантирали, че \"неизбрани лица няма да упражняват изпълнителни функции\" - явен намек за бившата първа дама Грейс Мугабе. Отделно съдията заяви, че уволнението на Мнанангва като вицепрезидент е било незаконно. Решенията бяха бързо бяха разкритикувани от експерти по право и правозащитници като опасен прецедент, насърчаващ военните да се намесват отново. Висшият съд (High Court) е висша съдебна инстанция, занимаваща се с особено важни дела, директно подчинен на Върховния съд (Supreme Court).", "date": "2017.11.25", "title": "Съдът в Зимбабве: Действията на военните срещу Мугабе са законни"}
{"url": "https://www.24chasa.bg/novini/article/6572139", "text": "Наскоро си позволих да кажа пред читалищни дейци, че имаме нужда от нов национален идеал и от ново възраждане. Защо тези истински българи ме гледаха скептично. Песимизмът и взаимното обвинение за неуспехите не са типично български черти, народът може да се обедини в името на национална идея. Това каза ректорът на Софийски университет \"Свети Климент Охридски\" проф. Анастас Герджиков в словото си на тържеството в аулата по случай патронния празник на висшето училище. Той допълни, че университетът е първи, който се среща с младите хора и пожела чрез знанието и уменията изразът \"българска работа\" да придобие нов смисъл. \"Нека СУ в юбилейната си година да покаже на обществото духовния път\", каза още ректорът. \"Софийският университет ще следва мисията си да изгради интелектуален, морален и културан коректив. Университетът е средище на прогресивни идеи и свободолюбие\", каза в поздравлението си председателят на парламента Цвета Караянчева. \"Софийският университет днес е не просто училище, а синоним на просветителство, интелект, наука и знание\", каза вицепрезидентът Илияна Йотова, която си припомни как преди години и тя  е пристъпила в университета с боязън и трепет. Тя благодари на преподавателите, че са дали на студентите си да черпят от тяхната интелектуална мощ и чрез тях са разбрали, че знанието ни прави по-свободни. Благодари им още за добитото самочувствие. Университетът получи поздравителни адреси за празника си от президента Румен Радев, премиерът Бойко Борисов, омбудсманът Мая Манолова, правосъдният министър Цецка Цачева и други.", "date": "2017.11.25", "title": "Ректорът на СУ: Имаме нужда от нов национален идеал (Видео)"}
{"url": "https://www.24chasa.bg/novini/article/6572157", "text": "Български кораб е спасил десетки мигранти от лодка във водите на Егейско море, съобщи гръцкото електронно издание Naftemporiki.gr. Корабът, участващ в мисия на европейската агенция за гранична охрана „Фронтекс“, е забелязал лодката в териториалните води на Гърция. На борда на лодката, отплавала от бреговете на Турция, е имало 66 души, предава Фокус. По информация на изданието, на борда на лодката е намерено тялото на 10-годишно дете с афганистански произход, което е пътувало към гръцкия бряг заедно със семейството си. Според майката на детето, то е починало, след като е било стъпкано по време на спасителната операция. Българският плавателен съд е транспортирал мигрантите до пристанището в Митилини.", "date": "2017.11.25", "title": "Български кораб е спасил десетки мигранти от лодка в Егейско море"}
{"url": "https://www.24chasa.bg/novini/article/6572163", "text": "\"Аз съм долу, и то много долу. Долу съм и в метрото, долу съм и когато се строеше подземният археологически музей и успяхме да построим и два музея за тези години, наред с тези видимите неща като метрото, завода за отпадъци, 90 детски градини, 3 нови училища, в момента разширяваме останалите. Такива мащаби на развитие и на строителство в София не е имало и няма какво друго да кажат нашите опоненти, защото те не могат да кажат, че не се работи. Няма как да кажат, че не се работи, и затова се фокусират върху проблемите, които съпътстват всяка дейност.\" Това заяви столичният кмет Йорданка Фандъкова, след като инспектира изграждащата се метростанция на кръстовището на булевардите \"България\" и \"Иван Гешов\", в отговор на въпрос ще слезе ли при протестиращите, които искат оставката й заради ремонта на бул. \"Дондуков\". \"Виждаме, че се призовава вече и от страна на БСП, и на други политически сили. Така че предизборната кампания започна, вече я обявиха някои от основните политически сили, и това предстои да го гледаме. Ние ще продължим да си вършим работата, защото тя е за града и наистина всичко, което правим, остава. И само след 2 г., а и когато нас няма да ни има на тези позиции, метрото ще превозва близо половин милион души\", подчерта Фандъкова. \"Самите протестиращи признават, че исканията им са политически. Аз приемам всякакви критики и винаги, когато са работи, особено в такива мащаби, има и проблеми, но ние сме за това тези проблеми да можем да ги преодоляваме и да продължаваме напред, за да продължим развитието на града. Това да се иска оставка за всичко, някак звучи или несериозно, или политически\", заключи кметът на столицата. След като с транспортния министър Ивайло Московски излязоха от тунелите при пл. \"Ручей\", тя похвали всички, ангажирани в изграждането на подземната железница: \"Благодаря специално на инж. Братоев (шефа на метрото - б.а.) и на управляващия орган, защото ние работим заедно, като един екип. Това са хора, които денонощно работят, и се струва да се покаже техният труд. Освен че е интересно наистина, трябва да знаем, че строителството не метрото е огромен проект и той изисква много работа и огромни усилия. Всичко останало са приказки.\" Заедно с втория участък - до Овча купел и околовръстното, в момента се строят 12 километра с 12 метростанции. Шефът на \"Метрополитен\" инж. Стоян Братоев вече карал първия влак, произведен от \"Сименс\", който пристига догодина за тестване в София. В края на 2018 г. машината ще излезе на \"Малък градски театър \"Зад канала\". 90 000 т вредни емисии ще се пестят на година в интерес на здравето на хората.", "date": "2017.11.25", "title": "Фандъкова: Опозицията започна предизборната си кампания в София"}
{"url": "https://www.24chasa.bg/novini/article/6572170", "text": "Гражданин на Турция на възраст 33 години е задържан за подкуп, съобщи пресцентърът на ОД на МВР-Хасково. Тази сутрин в 2 часа автопатрул на РУ Свиленград е спрял за проверка в града лек автомолил Фолксваген, който е бил шофиран от задържания. В хода на проверката, униформените полицаи са установили, че мъжът шофира с 2,38 промила алкохол в кръвта. За да избегне наказание, водачът е оставил на предната седалка на служебния полицейски автомобил банкнота от 100 турски лири. Незабавно е бил уведомен разследващ полицай, който е образувал бързо производство, уточняват от дирекцията на МВР.", "date": "2017.11.25", "title": "Чужденец е задържан за подкуп в Свиленград"}
{"url": "https://www.24chasa.bg/novini/article/6572173", "text": "Запалените потребители на фейсбук, които непрекъснато разглеждат и качват нещо в социалната медия, обикновено са материалисти, твърдят германски учени, цитирани от Прес асосиейшън. Тези хора обикновено имат много повече приятели от другите, които се интересуват по-малко от материални притежания. Те по-често гледат на приятелите си като на \"дигитални обекти\" и изпитват по-голяма необходимост да се сравняват с останалите във фейсбук. Учените от Рурския университета в Бохум твърдят, че материалистичните хора използват фейсбук, за да се чувстват по-добре и да постигат целите си. Те дори извеждат термин \"социална теория за онлайн саморегулация\", предава БТА. \"Материалистичните хора използват Фейсбук по-често, защото са склонни да конкретизират приятелите си в социалната мрежа - те се сприятеляват с нови хора, за да увеличат притежанията си - каза ръководителят на екипа Филип Оцимек. - фейсбук осигурява идеална платформа за социални сравнения, с милионите профили и информации за хората. А и той е безплатен - материалистите обичат нещата, които не струват пари\". Учените са направили тестове с 242 потребители на интернет, за да оценят аспекти на поведението им. Резултатите са показали връзка между материализма и активността във Фейсбук. След това учените са повторили експеримента с отделна извадка от 189 потребители на фейсбук и резултатите са се оказали подобни. Резултатите не трябва да се тълкуват негативно за социалната мрежа, изтъкват учените. \"Социалните медии не са различни от другите дейности в живота - те са средства за хората, които искат да постигнат целите си и някои може да имат отрицателни последици за тях или обществото. Установихме, че материалистите използват приятелите си, но те също постигат целта си да се сравняват с другите\" - каза Оцимек.", "date": "2017.11.25", "title": "Хората, които често са във фейсбук, са материалисти"}
{"url": "https://www.24chasa.bg/novini/article/6572190", "text": "Екипът на специалния прокурор на САЩ Робърт Мълър разследва евентуалното участие на фирма на Майкъл Флин в създаването на документален филм, изобличаващ ислямския проповедник Фетхуллах Гюлен, когото Анкара обвинява за опита за преврат миналата година, предаде ТАСС, позовавайки се на електронното издание на в. \"Уолстрийт джърнъл\". Според изданието екипът на Мълър се интересува от ролята на Флин, който беше съветник на президента Доналд Тръмп по въпросите на сигурността, в създаването на филма, който е в интерес на Турция и представя живеещия в САЩ Гюлен в негативна светлина. Според вестника за създаването на филма, който така и не бил завършен, компанията на Флин \"Флин интел груп\" е наела няколко консултанти, които прокуратурата смята да разпита, предава БТА. \"Уолстрийт джърнъл\" отбелязва, че по време на президентската кампания в САЩ миналата година фирмата на Флин е подписала договор за 530 хиляди долара с турски бизнесмен, близък до президента Реджеп Тайип Ердоган, за лобиране в полза на Анкара. Създаването на филма за Гюлен било част от лобистката кампания, според източника на вестника. Анкара смята Гюлен за главен организатор на опита за преврат в Турция. Турските власти поискаха официално САЩ да им предадат Гюлен. \"Уолстрийт джърнъл\" по-рано писа, че през декември миналата година Флин е обсъждал с представители на турското правителство възможностите за организиране на екстрадицията на Гюлен.", "date": "2017.11.25", "title": "САЩ разследват участие на Майкъл Флин в създаването на филм, изобличаващ Гюлен"}
{"url": "https://www.24chasa.bg/novini/article/6572200", "text": "Доброволци в София помогнаха на 85-годишна жена, преживяла два дни и две нощи на студа заедно с цялата си покъщнина, след като беше изгонена от помещението, което обитавала, предава  . Тя обитавала под наем гараж, от който била изгонена, след като в продължение на няколко месеца не успявала да си плати наема. Така заедно с багажа си жената се оказала на тротоара – недалеч от пътя на служителите от социалната служба. Те разказаха, че опитали да й помогнат и й предложили жилище, но отказала. Друга обаче била реакцията й, когато група граждани дошли с идеята да й помогнат. Тя е настанена на хотел, а в рамките на днешния ден ще бъде настанена в жилище. „Или институциите просто да си вършат работата, или да се събираме приятели и да й плащаме наем”, призова един от помогналите, Лео Кадели. По думите му вчера вечерта над дузина хора са се притекли на помощ.", "date": "2017.11.25", "title": "Доброволци помогнаха на изгонена на улицата възрастна жена в София"}
{"url": "https://www.24chasa.bg/novini/article/6572207", "text": "БСП събира леви лидери в България през май следващата година. Това обяви в Барселона лидерът на БСП Корнелия Нинова. На форума ще бъдат дискутирани визията на европейската левица за бъдещето на Европа и ЕС. Това съобщиха от партията. В рамките на заседанието на Съвета на Социалистическия интернационал председателят на БСП Корнелия Нинова проведе двустранни срещи с Георгиос Папандреу, президент на Социалистическия интернационал, Педро Санчес,лидер на Испанската социалистическа работническа партия и Александър Андрия Пейович, министър на Европейските въпроси и главен преговарящ за присъединяването на Черна гора към ЕС. Корнелия Нинова и Педро Санчес обсъдиха състоянието на Европейския съюз, като и двамата подчертаха необходимостта от въвеждане на силен европейски стълб на социалните права, повече социална Европа в интерес на хората. Корнелия Нинова покани Педро Санчес на среща на лидерите на социалистическите и социалдемократическите партии в Европа през май 2018 г., където ще бъдат дискутирани визията на европейската левица за бъдещето на Европа и ЕС. Двамата лидери обсъдиха и двустранните отношения между БСП и ИСРП и поеха ангажимент за задълбочаване и развиване на междупартийните връзки. По време на срещата с Александър Пейович, лидерът на БСП представи визията на БСП за бъдещето на Европа и Председателството на Съвета на Европейския съюз. В рамките на разговора двамата обсъдиха обстановката на Балканите и подчертаха, че ЕС може да спечели от приобщаването на Западните Балкани. Изтъкната бе и необходимостта от провеждането на инициативи, насочени към присъединяване на страните от този регион. С президента на СИ Папандреу председателят на БСП обсъди бъдещето на Интернационала и приоритетите на БСП в международен план.", "date": "2017.11.25", "title": "БСП събира леви лидери в България през май"}
{"url": "https://www.24chasa.bg/novini/article/6572215", "text": "В нощта срещу събота вандали са посегнали на една от най-красивите скулптури в градинката пред Народния театър \"Иван Вазов\". Бронзовата балерина във фонтана, която е изваяна от известния скулптор Георги Чапкънов е била съборена и повредена. Тя стои от 1998 г. и \"преживя\" както ремонтите в парка, така и мразовития февруари на 2008 г., когато неизвестен дизайнер я облече с потник и пола, за да не замръзва. Според осведомени камерите в центъра на София са \"хванали\" посегателите на скулптурата и те са били арестувани в първо районно на МВР.", "date": "2017.11.25", "title": "Вандали събориха балерината на Чапкънов пред Народния театър (Снимка)"}
{"url": "https://www.24chasa.bg/novini/article/6572236", "text": "Пиян ученик случайно е  . Той се подпрял на нея, а тя е паднала. Младежът е на 18 години и е бил пиян. Той е ученик в 12-и клас. Инцидентът е станал около 1 часа ав нощта срещу събота.                                                                                                                                                                                                                                                                                                                       ", "date": "2017.11.25", "title": "Скулптурата пред Народния театър съборена случайно от пиян ученик"}
{"url": "https://www.24chasa.bg/novini/article/6572247", "text": "Германският канцлер Ангела Меркел се обяви категорично против нови избори на фона на трудностите, които партията й среща в усилията си да събере достатъчно подкрепа за съставяне на ново правителство след изборите през септември, предаде ДПА. \"Изобщо не смятам, че ако не можем да направим нещо с резултатите (от изборите), трябва да искаме от хората да идат отново да гласуват\", каза Меркел на регионална партийна конференция на Християндемократическия съюз (ХДС), чийто лидер е тя. На форума, който се провежда в Кюлунгсборн, провинция Мекленбург-Предна Померания, канцлерът каза още, че германските политици носят отговорността да работят с тези резултати, предава БТА. Загубата на гласове на ХДС и Германската социалдемократическа партия (ГСДП) принудиха консервативния блок на Меркел да опита да състави за първи път коалиция със Свободната демократическа партия и Зелените, т. нар. коалиция \"Ямайка\". В началото на седмицата обаче проучвателните преговори се провалиха. Оттогава ГСДП е под все по-силен натиск да подкрепи ХДС и сестринската партия на ХДС от Бавария Християнсоциален съюз и заедно да съставят нова \"голяма\" коалиция, за да се излезе от безизходицата. По-рано на същата партийна конференция Меркел обеща бързо да състави правителство. \"Европа има нужда от силна Германия и е желателно бързо да се сформира правителство\", заяви Меркел, цитирана от Ройтерс. Тя добави, че е готова да разговаря със социалдемократите, но само на базата на взаимен респект. На провеждащия се в Берлин конгрес на Зелените лидерът им Джем Йоздемир заяви, че партията му запазва готовността си да води преговори за съставяне на управляваща коалиция, предаде ТАСС. Междувременно стана ясно, че гражданите на Германия са разделени в мненията си дали Ангела Меркел трябва да остане канцлер, ако в страната се състоят нови избори за Бундестаг. Това сочат резултатите от проучване на социологическата агенция\"YoyGov\", публикувано днес, предаде ТАСС. Около 40 на сто от респондентите желаят Меркел да остане начело на правителството, а 41 процента са против. Относно лидера на социалдемократите Мартин Шулц едва 23 на сто от запитаните смятат, че той трябва отново да се кандидатира за канцлер при нови избори, а 56 процента са на противоположното мнение. Анкетата сред около хиляда гласоподаватели установява, че 65 на сто от тях не виждат проблем в произвеждането на нови избори, в случай че не може да бъде съставено коалиционно правителство, при което 59 процента от хората декларират, че биха гласували за същата партия, която са подкрепили във вота на 24 септември, а едва 8 процента биха променили избора си.", "date": "2017.11.25", "title": "Меркел изключи нови избори  като вариант за разрешаване на кризата (Обновена)"}
{"url": "https://www.24chasa.bg/novini/article/6572253", "text": "Около 170 проверки в големи търговски центрове в страната и онлайн магазини е извършила Комисията за защита на потребителите (КЗП) на \"Черния петък\" вчера. При тях са констатирани 25 нарушения, съобщава пресцентърът на КЗП, като цитира председателя на комисията Димитър Маргаритов. Нарушенията са свързани най-вече с изкуствено завишаване на цените непосредствено преди кампанията, за да се рекламира по-висок процент отстъпка, докато по закон стоката трябва да е продавана на старата цена поне месец преди обявяване на намалението. В последните години произнасянията на Комисията за нелоялни практики са се увеличили, като за цялата минала година те са около 300 и засягат практики в търговските, туристическите обекти и онлайн пространството. Според него това не означава, че търговците са станали по-недисциплинирани, а се дължи на по-затегнат контрол и специално внимание върху нелоялните търговски практики, тъй като засягат неограничен кръг потребители. Продължават усилията на КЗП за ограничаване на нелоялните практики и в сферата на телекомуникациите. По силата на съдебни спогодби два от мобилните оператори намалиха на до три месечни такси неустойките при предсрочно прекратяване на срочен договор, като съвсем скоро се очаква тази постановка да бъде възприета и от третия, пише в съобщението. Съдът е потвърдил и произнасянето на Комисията, че не може да бъде спирана услугата по договор, по който потребителят е изряден платец, заради задължения по друг, припомни още председателят.", "date": "2017.11.25", "title": "КЗП е открила 25 нарушения при \"Черния петък\""}
{"url": "https://www.24chasa.bg/novini/article/6572265", "text": "При археологически разкопки край благоевградското с. Мощанец са открити останки от селище и некропол от късноримската и ранножелязната епохи. Теренът попада в обхвата на лот 3.1 на АМ \"Струма\", съобщиха от АПИ. Проучени са 9 жилищни и стопански сгради, както и 70 гроба. Сградите са организирани в сложни, верижни комплекси и са били снабдени с канализационни и отводнителни съоръжения. Има запазени части от зидове с височина до 1,2 м, което свидетелства за монументалност на проучените комплекси. Сред откритите археологически находки са керамика, стъклени съдове и гривни, пръстени, фибули, обеци, инструменти, монети и др. Преди дни завърши спасителното археологическо проучване в землището на сeлото по трасето на участъка от магистралата от Благоевград до с. Крупник. Обектът е в близост до река Струма над местността Бистраците. С приключването им се дава възможност за извършването на строителни работи в тази отсечка от автомагистралата, която е дълга 12,6 км. Археологическите разкопки са извършени от август до ноември от екип на НАИМ към БАН.", "date": "2017.11.25", "title": "Археолози откриха селище и некропол по трасето на \"Струма\""}
{"url": "https://www.24chasa.bg/novini/article/6572263", "text": "Жертвите на нападението срещу джамия в Египет вече са 305, сред които 27 деца, а 128 души са ранени, по официални данни, съобщени днес, предаде Ройтерс, като цитира държавната агенция МЕНА. Египетската прокуратура подозира \"Ислямска държава\" за нападението срещу джамията, предава БТА. Между 25 и 30 екстремисти, носещи знаме на \"Ислямска държава\", са участвали в нападението срещу джамията в Египет, съобщи днес прокуратурата в изявление по държавната телевизия, цитирано от ДПА и Ройтерс. По нови данни жертвите от атаката надхвърлят 300, сред тях има и деца. ", "date": "2017.11.25", "title": "Египет подозира \"Ислямска държава\" за атентата, жертвите са над 300"}
{"url": "https://www.24chasa.bg/novini/article/6572266", "text": "Двете непълнолетни български гражданки, които в продължение на  , са открити и са добре, съобщи Cypress Mail. 17-годишната Памела Анатолиева Пламенова и сестра й Рения Анатолиева Пламенова бяха в неизвестност от 14 ноември, когато са напуснали дома си в Лимасол. Момичетата са били в дома на свой приятел. Социалните служби са уведомени за случая, предава Фокус.", "date": "2017.11.25", "title": "Откриха двете българки в Кипър, били при приятел"}
{"url": "https://www.24chasa.bg/novini/article/6571884", "text": "Най-малко 33 761 мигранти са загинали в Средиземно море от 2000 г. досега, което го прави най-смъртоносната граница в света, се казва в проучване на Международната организация по миграция (МОМ), цитирано от ДПА. Макар че абсолютният брой на фаталните случаи спадна, след като миналата година Турция и ЕС затвориха източния морски път, авторът на проучването Филип Фарг констатира, че рискът от смърт фактически е нараснал, тъй като по-дългият централен път между Либия и Италия значително се е оживил, предаде БТА.  Според учения от Европейския университет във Флоренция \"затварянето на по-късите и по-малко опасни пътища води до откриването на по-дълги и по-опасни пътища, което повишава риска от смърт в морето\", отбелязва той в изследването, публикувано днес. От януари т. г. 161 000 икономически мигранти и бежанци са пресекли Средиземно море, повечето от тях към Италия, съобщи вчера МОМ в Женева. Близо 3000 човека са загинали в морето или са изчезнали. По-малко от една трета от хората, достигнали до Италия тази година, са бежанци, което показва, че голяма част от мигрантите идват не за да намерят защита, а за да търсят по-добро икономическо бъдеще, отбелязва Фарг. Според него обаче да се прави разлика между двете категории не е много удачно в случая със Средиземно море. Икономическите мигранти предприемат опасните си пътувания от отчаяние, а тези, които бягат от войни, често се опитват да достигнат страни, предлагащи солидни икономически възможности, се аргументира ученият.", "date": "2017.11.25", "title": "Проучване: Средиземно море е най-смъртоносната граница в света"}
{"url": "https://www.24chasa.bg/novini/article/6571888", "text": "Всяка трета жена в ЕС е била жертва на някаква форма на насилие, съобщава анализ на Евростат, посветен на днешния 25 ноември, определен от ООН като Международен ден за премахването на насилието срещу жени. Около четвърт милион насилствени сексуални престъпления са били регистрирани от полицията в ЕС през м. г., като една трета от тях - близо 80 000 - са били изнасилвания. У нас, по данни на неправителствени организации, занимаващи се с проблемите за премахването на насилието срещу жени, почти всяка четвърта българка е била жертва на някакъв вид домашно насилие, като най-често срещаната форма е била сексуално насилие, предаде БТА.  Според официални данни на родната статистика делата за изнасилване през миналата година у нас са били 66, а ефективно осъдени за това са 61 сексуални насилници. През миналата година за блудство има заведени 107 дела и 44 ефективни присъди, а за сводничество - 13 дела и 7 присъди. За последните пет години са намалели значително регистрираните в полицията случаи на изнасилване и осъдените за това лица: през 2012 г. е имало регистрирани 187 случая на изнасилване, а осъдените лица са били 99, през 2013 г. - 164 случая /осъдени /101/, 2014 г. - 148 случая /осъдени 87/, през 2015 г. - 119 регистрирани случая /осъдени 51/. Въпреки тези официални данни, експертите обаче твърдят, че българката има ниска склонност да споделя подобни проблеми и едва около 5 до 10 на сто от жените, пострадали от сексуално насилие, публично признават това или търсят компетентни органи. Пак според експерти - почти 8 от 10 изнасилени жени у нас са познавали насилника си, но не повече от 2 от тях съобщават за това в полицията. Освен това българските жени оценяват риска да станат жертва на сексуално насилие почти еднакво - у дома /55 на сто/, на работа /48 на сто/, на друго публично място /57 на сто/. За повече от половината от българите /55 процента/ - сексуалното насилие е изключително сериозно престъпление и заслужава подобаващо наказание. БЛИЗО 80 ХИЛЯДИ СА БИЛИ ИЗНАСИЛВАНИЯТА В ЕС От регистрираните близо четвърт милион сексуални посегателства над жени в ЕС през миналата година - близо 80 хиляди са били случаите на изнасилване, отчита анализът на Евростат. Най-голям брой сексуални посегателства срещу жени и съответно изнасилвания са регистрирани във Великобритания 64 500 случая, от които 35 800 са били изнасилвания, следвани от Германия - 34 300 сексуални посегателства /7 000 изнасилвания/, Франция - 32 900 /13 000 изнасилвания/ и Швеция - 17 300 случая /5 500 изнасилвания/. По отношение на регистрираните сексуални престъпления на глава от населението на всяка държава-членка, Швеция регистрира най-голям брой от 178 насилствени сексуални престъпления на 100 000 жители пред Шотландия /163/, Северна Ирландия /156/, Англия и Уелс /113/ и Белгия /91 /. Данните от анализа показват също, че процентът на сексуално малтретираните жени е значително по-нисък в страните от Югоизточна Европа, отколкото от тези в централните и западните части на континента. Така например последни данни показват тенденцията на сексуалните посегателства в някои балкански страни: Сърбия - 61 изнасилвания, Македония - 45, Албания - 56, Босна и Херцеговина - 36, Косово - 37, Черна гора - 5 и др. На базата на тези негативни факти ЕС работи усилено, за да постави правата на жените в центъра на новите цели за устойчиво развитие, включително конкретни цели за премахване на насилието, свързано с пола, и на вредните практики срещу жените и момичетата, отчита европейската статистика. От януари 2016 г. вече се прилага нов план за действие относно равенството между половете за периода 2016-2020 г., а борбата срещу всички форми на насилие над жени и момичета е една от приоритетните цели в Евросъюза, отчита Евростат. Според международни изследвания между 1,5 и 2 млн. жени от цял свят стават жертви на сексуално насилие всяка година, но едва 20 на сто от тях официално подават жалби или се оплакват в полицията.", "date": "2017.11.25", "title": "Ефективно у нас са били осъдени 61 сексуални насилници през 2016 г."}
{"url": "https://www.24chasa.bg/novini/article/6571885", "text": "Двестакилограмов тигър избяга от цирк в Париж и бе ликвидиран от собственика му, предаде Франс прес. Животното избягало в късния следобед от цирка, намиращ се в западната част на френската столица. Хора забелязали хищника в района на френската телевизия Франс телевизион и се обадили в пожарната. С разпространяването на информацията за избягалия тигър парижката транспортна фирма реши да спре временно движението по трамвайна линия от съображения за сигурност, предава БТА. Когато полицията пристигнала в цирка Борман Морено, който трябвало да отвори врати на 3 декември, тигърът вече бил застрелян от собственика на една алея, където нямало минувачи. Полицията задържала собственика на цирка и започнала разследване. Тялото на тигъра пък било пратено за аутопсия в клиника. Според Асошиейтед прес, която се позовава на полицейски източник, тигърът е бил убит близо до мост край река Сена на около два километра от Айфеловата кула.", "date": "2017.11.25", "title": "Тигър избяга от цирк в Париж, убиха го (Видео)"}
{"url": "https://www.24chasa.bg/novini/article/6571892", "text": "Генералният секретар на ООН Антониу Гутериш предупреди в нов доклад, че неразрешени оръжия в ръцете на Хизбула и заплашителната риторика на ливанската група и на израелски представители увеличават риска от ескалация на конфликта между Хизбула и Израел, предаде Асошиейтед прес. Гутериш отправи призив към Хизбула и към Израел, водили война през 2006 г., да са сдържани през цялото време и да се въздържат от потенциално разпалващи напрежението коментари, предава БТА. В доклада, разпространен до членовете на Съвета за сигурност на ООН, се казва, че редовно има твърдения за прехвърляне на оръжия за Хизбула и че ООН гледа на тях сериозно, но не е в позиция да приведе независими доказателства, които да ги потвърдят. Гутериш допълни, че Хизбула е демонстрирала оръжията и е признала, че ги използва. Резолюцията на ООН, с която бе сложен край на войната през 2006 г., призовава Хизбула и други милиции, действащи в Ливан, да се разоръжат и демобилизират. Тя призовава мироопазващите сили на ООН, наброяващи 10 700 души, да наблюдават зоната южно от река Литани близо до границата с Израел, където на Хизбула й е забранено да държи оръжия. Гутериш каза, че Израел е информирал силите на ООН за предполагаемо наличие на оръжия и инфраструктура на Хизбула на три конкретни места в тази зона, която се наблюдава от тях посредством патрули, сателитни кадри и разузнаване по въздуха. В доклада Гутериш посочва и примери на ожесточената риторика между лидери на Хизбула и високопоставени израелски представители. В документа генералният секретар отбелязва още, че в Ливан се засилват в медиите и в политическите слова антибежанските настроения. В Ливан има над 1 милион сирийски бежанци. Гутериш посочва случаи на напрежение между бежанците и жителите на населените места, в които те са подслонени и констатира нарастване на протестите сред ливанците заради това, че сирийците са им конкуренция за работни места. Докладът на Гутериш е изготвен преди ливанският премиер Саад Харири да се върне в Бейрут. В него Гутериш подчертава, че е важно в Ливан да се произведат парламентарни избори през май 2018 г., както е планирано.", "date": "2017.11.25", "title": "Гутериш предупреждава за риск от нов конфликт между Хизбула и Израел"}
{"url": "https://www.24chasa.bg/novini/article/6571899", "text": "Земетресение с магнитуд 5,1 разтърси Югозападна Турция в 21,49 ч. по Гринуич вчера вечерта, предадоха Ройтерс и ТАСС, като се позоваха на турския Сеизмологичен институт. Епицентърът е бил в окръг Аричилар-Ула, югоизточно от провинция Мугла на брега на Егейско море, на 18 километра източно от град Ула и на 23 километра източно от град Мугла. Дълбочината е била от 6,3 километра. Засега няма данни за жертви и щети, предаде БТА. ", "date": "2017.11.25", "title": "Земетресение с магнитуд 5,1 разтърси Югозападна Турция"}
{"url": "https://www.24chasa.bg/novini/article/6571902", "text": "Високопоставен американски дипломат бе прострелян по време на обир в Бразилия, предадоха световните агенции, цитирани от БТА.  Стефани Болън, вицеконсул на САЩ в Бразилия и мъж, идентифициран като нейния партньор, били нападнати от неизвестни мъже, докато пътували с кола в Ангра душ Реиш, популярен курорт на около 150 километра от Рио. Болън била откарана в близка клиника. Раната й не е животозастрашаваща.", "date": "2017.11.25", "title": "Високопоставен американски дипломат бе прострелян в Бразилия"}
{"url": "https://www.24chasa.bg/novini/article/6571907", "text": "Президентът на САЩ Доналд Тръмп е информирал турския си колега Реджеп Тайип Ердоган в телефонния разговор помежду им, че Вашингтон внася корекции във военната си подкрепа за партньорите в Сирия, предадоха световните агенции, като се позоваха на съобщение на Белия дом, цитирано от БТА. Двамата президенти са обсъдили и закупуването на американско военно оборудване от Анкара. В съобщението се казва, че Тръмп и Ердоган са подчертали важността на изпълнението на резолюция 2254 на Съвета за сигурност на ООН и поддръжката на женевския процес по егидата на ООН, така че по мирен път да се сложи край на гражданската война в Сирия. Относно корекциите Белият дом казва, че решението за това е взето в момент, в който сирийският конфликт се придвижва към \"стабилизационна фаза\" на гарантиране, че Ислямска държава няма да се завърне. Тази фаза последва наскорошното падане на Ракка, столицата на провъзгласения от ислямистите халифат в Сирия и Ирак. По-рано тази година администрацията на Тръмп въоръжи кюрдите в Сирия, за да им помогне да освободят Ракка. Тази стъпка разгневи Анкара, отбелязва Асошиейтед прес. Вчера турското президентство съобщи, че САЩ няма да доставят повече оръжия на кюрдските Сили за защита на народа в Сирия, припомня Ройтерс. Тръмп изрази съболезнования за жертвите на терористичния акт в Египет в телефонен разговор с египетския президент Абдел Фатах ас Сиси, предаде Асошиейтед прес. В изявление на Белия дом за разговора се казва, че пред Сиси Тръмп е повторил, че САЩ ще продължават да стоят до Египет пред лицето на тероризма. В изявлението на Белия дом се допълва, че \"международната общност не може да толерира варварски терористични групи и трябва да увеличи усилията си, за да победи тероризма и екстремизма във всичките му форми\". По-рано в Туитър Тръмп използва атаката в Египет като възможност да повтори подкрепата си за изграждане на стена на границата на САЩ с Мексико и за ограничаване на достъпа до САЩ на хора от няколко страни с преобладаващо мюсюлманско население, припомня АП", "date": "2017.11.25", "title": "Тръмп е говорил с Ердоган за коригиране \nна военната подкрепа за партньорите в Сирия"}
{"url": "https://www.24chasa.bg/novini/article/6571931", "text": "Вчерашната спецакция в лондонското метро може да е предизвикала определена паника сред гражданите, но е показала правилната реакция на властите при инцидент, който може да е от терористичен характер. Това е позицията на депутата от БСП и специалист по сигурността Славчо Велков. „Това беше едно изпитание за системата за сигурност на Великобритания и тя го издържа успешно. Никога не са летяли толкова вертолети над столицата”, посочи той пред  . По думите му обаче в конкретния случай може и да не говорим за фалшива тревога, а за част от по-мащабен план на екстремисти. „Може да е неутрализиран в зародиш терористичен акт, може и да е тест от страна на някой, който иска да пробва реакцията на обществото и силите за сигурност, най-вече. Например, оставя се един багаж без надзор, в който няма нищо, но се вижда дали ще се изплашат хората, как реагират силите за сигурност”, обясни Велков. Според него наближаващите коледни празници са рискови, защото „някои организации и групировки, в това число „Ал-Кайда” и „Ислямска държава” като че ли по правило удрят на подобни празници – когато най-много боли не само тялото, но и душата”.", "date": "2017.11.25", "title": "Експерт: Терористите може би пробват реакцията на властите в Лондон"}
{"url": "https://www.24chasa.bg/novini/article/6571919", "text": "Политическата криза в Ирландия се задълбочи, след като основната опозиционна партия Фина фойл внесе в парламента вот на недоверие срещу вицепремиера в кабинета на Лио Варадкар, предадоха световните агенции, цитирани от БТА. Вотът ще се дебатира в парламента във вторник. Партията Фина фойл иска оставката на вицепремиерката Франсис Фицджералд, обвинявана, че е излъгала по случай с кампания за оклеветяване, за която се предполага, че е била организирана от ръководството на полицията срещу полицейския служител Морис Маккейб. Случаят датира от 2006 г. Маккейб разобличи някои практики в полицията и след това беше обвинен неоснователно в сексуален тормоз над деца. Заради кампанията по оклеветяване оставка подадоха преди три години двама полицейски началници, а после си отиде и един министър на правосъдието. През юни премиерът Енда Кени бе заменен от Лио Варадкар. По повод вота на недоверие срещу Фицджералд Варадкар изключи да снеме доверието си от нея и да я острани. Ако се стигне до гласуване във вторник на вота на недоверие, това ще е в нарушение на споразумението между партията Фина гейл на Варадкар и партията Фина фойл. Фина гейл победи на изборите миналата година, но не спечели абсолютно мнозинство. Ето защо на нея й е нужна подкрепата на Фина фойл. Двете партии се разбраха Фина фойл да подкрепи бюджета, предложен от правителството на Варадкар и да се въздържа при гласуване на недоверие. Според Фина фойл споразумението вече е нарушено от Фина гейл поради липса на доверие в правителството, а то е нужно, за да бъде споразумението валидно. Варадкар каза, че ако опозицията гласува за оставката на неговата заместничка, то още на 28 ноември може да бъдат насрочени предсрочни избори за декември или януари. Така страната ще се окаже в политически нестабилна ситуация в ключов момент от преговорите за Брекзит, от които тя е зависима заради съседството си с Великобритания.", "date": "2017.11.25", "title": "Политическата криза в Ирландия се \nзадълбочи"}
{"url": "https://www.24chasa.bg/novini/article/6571925", "text": "Огромната бетонна свастика, открита преди няколко дни при изкопни дейности на спортно игрище в Хамбург, бе унищожена, предаде ДПА, цитирана от БТА.  Гигантската свастика бе с размери четири на четири метра. Тя бе намерена, когато работници започнаха да копаят терен за изграждане на съблекални към игрището. Там в миналото е имало нацистки паметник, разрушен в началото на 70-те години на миналия век. Свастиката е толкова голяма, че за унищожаването й бяха използвани земекопната машина и хидравличен чук. Демонстрацията на нацистки символи е незаконна в Германия.", "date": "2017.11.25", "title": "Унищожиха огромна свастика, открита преди няколко дни в Германия"}
{"url": "https://www.24chasa.bg/novini/article/6571937", "text": "Духовността и духовното все повече остават назад. Налага се материалното за сметка на духовното. Това каза отец Боян Саръев във включване по Нова телевизия от черквата \"Свето Успение Богородично\" в Кърджали. Според него обществото е далече от смирението, а се налага агресията и позицията на силния и богатия. Покана на македонската църква Българската православната църква да й стане майка става по божия промисъл и е най-естественото нещо, каза още отец Боян Саръев. Той обясни, че е необходимо и съгласието на останалите православни църкви, за да бъде решението легитимно.", "date": "2017.11.25", "title": "Отец Боян Саръев: Налага се материалното за сметка на духовното"}
{"url": "https://www.24chasa.bg/novini/article/6571935", "text": "Сблъсъци между мигранти и жители на мароканския град Казабланка избухнаха вчера вечерта, предаде Франс прес. Те са започнали в квартала Дерб ел Кебир, близо до автогарата, където във временни убежища живеят стотици мигранти. В местен парк млади мигранти се скарали с местни младежи и спорът им се изродил в насилие. Последвала гонитба из улиците на града, сбивания, опожаряване на автомобилни гуми и на контейнери за смет. На няколко коли са нанесени щети. Полицията се намесила, за да разтърве двете групи, предава БТА. \"Расисти, расисти!\", скандирали мигрантите, които успели да се скрият на терен, заграден с метална ограда. \"Ние ги приемаме. Какво повече искат те? Да не би да искат апартаменти? Ние също се борим за живота си всеки ден\", възмущават се по адрес на мигрантите местни жители, станали свидетели на сблъсъците. Мароко води активна политика на интеграция на мигрантите. Монархията приключва с операция по узаконяване на пребиваването на 25 000 души. През 2014 г. бяха узаконени документите на 23 000 мигранти.", "date": "2017.11.25", "title": "Сблъсъци между мигранти и местни жители в Казабланка (Видео)"}
{"url": "https://www.24chasa.bg/novini/article/6571941", "text": "Ливанският драматург и актьор Зиад Итани беше арестуван и обвинен, че е бил сътрудник на Израел - страна, смятана за враг от Ливан, предаде Франс прес, като се позова на ливанските служби за сигурност. Официално Ливан е все още в състояние на война с Израел, въпреки, че сраженията между двете страни са преустановени. Бейрут налага строг бойкот на израелските продукти и забранява на гражданите си да имат контакти с израелци, предава БТА. Зиад Итани, известен със серия от комични пиеси за живота в Бейрут, е бил арестуван в четвъртък след месеци на разследване в Ливан и зад граница. По време на разпит той е признал, че е имал за мисия да следи група високопоставени ливански политици и да събира подробности за техния живот и работа, посочват службите за сигурност. Преди да стане актьор и режисьор, Зиад Итани, работеше като репортер за телевизията, изразяваща позициите на Хизбула \"Ал Маядин\" и сътрудничеше на различни вестници. Последната война между Ливан и Израел датира от 2006 г. В нея загинаха близо 1400 души, като от тях 1200 бяха от ливанска страна. През 1982 г. Израел нахлу в част от Ливан, който тогава бе обхванат от кръвопролитна гражданска война (1975 г. - 1990 г.)", "date": "2017.11.25", "title": "Ливански актьор беше арестуван заради сътрудничество с Израел"}
{"url": "https://www.24chasa.bg/novini/article/6571957", "text": "В днешно време консенсусът е много по-важен, отколто да водим политика на безсмислена конфронтация. Ако искаме да постигаме, за успяваща Европа, Европа, която отговаря на предизвикателствата на времето, на трудностите, които виждаме, трябва да намираме консенсус. Той трудно се постига, особено когато на масата за преговори има толкова различни интереси. Това каза в интервю за  от Брюксел евродепутатът Ева Майдел, кято беше избрана за председател на най-голямата неправителствена организация в Европа със 174 от 177 гласа. Тя е и най-младият лидер на европейското движение. \"Милея за страната си, но милея и за Европа, защото тя ни е дала толкова много възможности, до които само преди няколко години не можехме да се докснем, а дори ни беше и забранено да мечтаем. Затова ще настояваме Европа да продължи да се развива по начина, по който голяма част от европеците биха искали да я видят. Да, има сили, з акоито това не е в техен интерес\", каза още Ева Майдел.", "date": "2017.11.25", "title": "Евродеутатът Ева Майдел: Трябва ни консенсус за успешна Европа"}
{"url": "https://www.24chasa.bg/novini/article/6571317", "text": "Смяната на времето два пъти в годината от зимно в лятно и обратното не може да доведе до дълготрайни последствия за здравето. Води обаче до нарушения в ритъма на съня и умора. От ритъма на съня пък зависят много хормони, а пък с тях се свързват и рисковете от съдови заболявания по време на сън. Това обясни пред “24 часа” д-р Анелия Симеонова. Тя е невролог и специалист по медицина на съня. Причината да се търси европейско решение за отмяната на двойното часово време е, че смяната на часа е определена от директиви на Европейската комисия. Финландска парламентарна комисия също призова правителството си да поиска от Европейската комисия отмяна на директивата от 2001 г. за В отговор на това искане от ЕК заявиха, че ще проверят доколко е резонна отмяната и до края на годината се очаква да излязат с решение. Мотивът за исканата отмяна на Финландия е, че промяната на времето води до заболявания, недоспиване и неефективност на работното място. В последните години лятното часово време бе отменено в Казахстан, Киргизстан, Ирак, Пакистан, Бангладеш, Грузия, Армения, Русия, Египет и Азербайджан. Беларус и Турция пък се отказаха от зимното часово време. Най-засегнат от смяната на времето е биологичният часовник на хората, обясни д-р Анелия Симеонова пред “24 часа”. Тя обаче е категорична, че часовата смяна не може да навреди дългосрочно на организма. “Промяната в часовото време като удължаване или съкращаване на съня с един час оказва влияние върху организма, ако това се случва често и за продължителен период от време. Една от основно засегнатите функции при такава смяна е цикълът ритъм - сън - бодърстване. Известен е фактът, че за добрата регулация на този цикъл основна роля играе слънчевата светлина. Тя регулира производството на основни биологични субстанции като мелатонин, серотонин, кoртизол, които влияят върху съня”, разказа д-р Симеонова. “Тяхната промяна, свързана с часовото време, влияе върху разстройствата на съня”, изяснява тя. Светлинно зависими са и нивата на кръвните захари, на сърдечната дейност и други, а с денонощния ритъм на множество хормони и невромедиатори се свързва и повишеният риск от съдови заболявания като инфаркти, инсулти, хипертонии по време на сън. към новото време. Рядко се случва този период на адаптация да продължи по-дълго, като тогава може да се стигне до разстройства на съня като неправилен или накъсан сън и по-трудно заспиване. Всичко това дава отражение през деня, когато човек трябва да е активен и деен, а се чувства изтощен и отпаднал. “Такива пациенти се оплакват, че се събуждат неотпочинали, сънливи, отпаднали, трудно се справят с ежедневните си дейности и имат т. нар. повишена дневна сънливост”, обяснява неврологът. Затова тя съветва, ако хората забележат, че не могат да преодолеят часовата промяна за седмица-две, да потърсят за съвет специалист по медицина на съня. Най-осезаемо смяната на часа се усеща при хората, които нямат изграден режим и които по принцип страдат от нарушения на ритъма сън - бодърстване. Това са тези, които заспиват в ранните следобедни часове и се събуждат посред нощ, т. нар. синдром на ранно заспиване. Другата група са тези, които лягат след 1-2 ч през нощта и спят до 10-12 ч през деня. “При тези хора часовата промяна влияе най-много и те са нашият по-чест контингент пациенти. При тях или ги подготвяме как по-лесно да преодолеят промяната. Когато говорим за хора, които нямат проблеми със съня обаче, за помощ във връзка с часовото време към нас се обръщат около 2-3% от тях”, обяснява д-р Симеонова. Според нея младите хора много по-лесно се адаптират към промените, въпреки че голяма част от тях предимно лягат късно през нощта. Смяната на часовото време може да е когато спим по-малко, но това се отдава по-скоро на психическата настройка на хората, казва д-р Симеонова. Затова човек не трябва да се фиксира върху тази промяна, тъй като тя може да доведе до по-дълго усещане и изживяване. През зимата пък влияние за по-трудната адаптация оказват ниските температури и намалената дневна осветеност. В световен мащаб това е времето на т.нар. сезонни депресии, именно поради факта, че медиаторите, които оказват влияние върху настроението, са светлинно зависими и продукцията им е свързана с дневната светлина. Продължителността на съня е различна в зависимост от възрастта. Колкото повече остаряваме, толкова времето за сън по естествен начин се намалява. Новородените например спят през два часа, за един зрял човек пък до 40-50 години, в активна работна възраст, сън от 7-8 часа е достатъчен, а при по-възрастните хора стигат и 6 часа. Важното обаче е сънят да бъде пълноценен, защото не винаги продължителността на съня е еквивалент на неговото качество. Човек може да спи и 12 часа, но ако сънят не е добър, то може да има повишена дневна сънливост. Според Световната и Европейската асоциации по сънни нарушения има няколко мерки, които трябва да се спазват, за да се подсигури правилен сън. Това е т.нар. хигиена на съня, която е много важна и практиката показва, че пациенти, които я спазват, спят по-добре, дори да имат нарушения. Правилата включват сравнително постоянен час на лягане, без телевизор, часовник, компютър и телефон в спалнята. “Важно е да бъде ясно това, че Ако до половин час от лягането и изгасянето на лампите човек не може да заспи, то е по-добре да стане да се разходи, да отиде в друга стая, да послуша музика”, съветва д-р Симеонова. Тонизиращите напитки след 15 часа и алкохолът вечер да се ограничат, да се избягва сън в следобедните часове, както и активна физическа дейност вечер, която води до повишаване на дейността на симпатиковата част от нервната система и може да причини нарушения в съня. Препоръчва се по-дълго излагане на пряка слънчева светлина през деня, допълва съветите неврологът. То е полезно не само за пълноценен сън, но и за по-лесна адаптация към промяната в часа. Тук може да помогне и изместването на часа на лягане с по 15-20 мин в зависимост от посоката на смяна на часа в рамките на 2-3 дни преди местенето на стрелките.", "date": "2017.11.25", "title": "Смяната на часа уврежда съня, а това е опасно"}
{"url": "https://www.24chasa.bg/novini/article/6572120", "text": "Челен удар между две коли блокира за часове натоварения околовръстен път на Козлодуй в петък вечерта. Заради ниска видимост „Опел зафира” навлязъл в насрещното след изпреварване и се ударил с висока скорост в „Нисан примера” От силният удар пострадали пътуващите и в двете коли, които били напълно смачкани. Според полицията японският автомобил бил управляван от 75-годишния Ц.Г, зад волана на другия автомобил бил 55-годишния В.Т. Водачите не са изпробвани за употреба на алкохол заради тежкото им състояние след челния сблъсък. По-възрастният мъж бил закаран по спешност във филиала за спешна помощ в Козлодуй, а след това бил препратен във врачанската болница с тежка фрактура на левия крак и надробена китката. Другият шофьор е в критично състояние с черепно-мозъчна травма, заради която загубил съзнание и също бил във врачанската реанимация с много вътрешни травми , счупени ръце и крак, с опасност за живота. От козлодуйската полиция съобщиха, че още изясняват причините за тежкия сблъсък и по случая е образувано досъдебно производство", "date": "2017.11.25", "title": "Шофьори пострадаха тежко след челен сблъсък край Козлодуй"}
{"url": "https://www.24chasa.bg/novini/article/6568891", "text": "Една от най-мразените личности в съвременна Русия в открит разговор с един от най-добрите политолози на България и Европа. Иван Кръстев започва разговорите с Глеб Павловски през 2012 г. Те са дълги, продължили във времето и 5 години след началото им се превръщат в книга – „Време и място”. Глеб Павловски е умен, загадъчен, обаятелен, саморазрушителен, циничен. Той преживява света като човек, който е в много близки, почти интимни, отношения с историята. Той е човекът, който открива Путин, а след това е изгонен от Кремъл именно от него. Предлагаме ви предговора от книгата, дело на Иван Кръстев. Април 2011 година. Москва. Както стотици пъти през последните двайсет години, Глеб Павловски, най-известният руски политтехнолог, често определян като “сивия кардинал на Кремъл”, почти тичешком влетява в сградата, в която се помещава президентската администрация, на път за поредното съвещание. Но този път нещо не е както трябва. Объркан, охранителят му обяснява, че е станала някаква техническа грешка и компютърът твърди, че пропускът на Глеб Олегович е невалиден. Но Павловски се досеща, че грешката не е техническа. На другия ден не само руските вестници, но и “Ню Йорк таймс” и “Файненшъл таймс” съобщават като централна новината, че Павловски е прогонен от Кремъл. Причината най-вероятно е невидимата война между Путин и Медведев кой ще бъде следващият президент на Русия. Коментаторите са единодушни, че с прогонването на Павловски нещо е свършило в руската политика. В далечната вече 2003 година президентът на Русия Владимир Путин кани на разговор едни от най-влиятелните руски либерални журналисти, главния редактор на радиостанция “Ехото на Москва” Алексей Венедиктов. Говорят дълго и за различни неща, пият чай и водка, но това, което най-силно поразява Венедиктов в този разговор, е ясното разграничение, което президентът прави между “врагове” и “предатели”. “Враговете са пред теб – казва Путин, – ти се сражаваш с тях, после сключваш примирие и всичко е ясно. Предателят трябва да бъде унищожен, смазан.” Когато през 2012 година предложих на Глеб Павловски да започнем разговор, който може да се превърне в книга, ясно си давах сметка, че предлагах книга-разговор на един от най-мразените хора в Русия, на човек, когото и властта, и опозицията смятаха за предател. Либералите го ненавиждаха за “приноса” му в изграждането на Путинова Русия. А самият Путин не можеше да му прости, че в съдбовната 2011 година Павловски неочаквано за всички беше започнал яростно да защитава тезата, че Медведев трябва да получи втори мандат и че връщането на Путин в Кремъл представлява опасност за Русия. Но това, което ме привличаше в личността на Павловски и в неговото разбиране за характера и целите на сегашния руски режим, беше именно перспективата на предателя. Това, което исках да разбера, е дали Павловски е предал Путин, за да не предаде себе си, или е просто човек, заложил грешно и загубил. Имах усещането, че именно позицията на Павловски – позиция на бивш путинист – може да ми помогне да разбера днешна Русия. Така се появи тази книга, която не е нито изповед на обиден придворен, който изнася сензационни тайни, нито филипики на новороден опозиционер. Това са размишленията на руски интелигент, който преживява Русия като лична биография, но носи и лична отговорност за задушаването на либералната интелигенция в Русия. Павловски е сякаш герой, дошъл направо от романите на Достоевски. Умен, загадъчен, обаятелен, саморазрушителен, циничен. Нещото, което изключително много впечатлява в неговата личност, е пламенната му убеденост, че той лично носи отговорност за съдбата на света. Разказът му за последните месеци на СССР в други времена и при други обстоятелства би бил достатъчно основание за продължителен престой в лудницата. “През 1991 година бях прекалено ангажиран с една лична драма, преживявах края на любовта си” – ми разказа Павловски при една от първите ни срещи, когато още влизаше в Кремъл както у дома си. – Ако не беше това, никога нямаше да допусна разпадането на Съветския съюз.” Мисля, че в мига, в който чух тази фраза, за първи път у мен се роди идеята за книга-разговор с Глеб. Защото си дадох сметка, че Павловски преживява света като човек, който е в много близки, почти интимни, отношения с историята. Човек, който знае, че тя се прави от изборите на конкретни хора и който е положил целия си опит – личен и обществен – в центъра на схващанията си за политиката. Дали Павловски говори истината за случилото се през един или друг период от живота му не мога да кажа (не съм си поставял за цел нито да правя журналистическо разследване, нито фундаментален исторически анализ). Интересуваше ме как Глеб се опитва да внесе яснота в живота си и в днешния свят. Не се притеснявах, че може да пренапише собствената си биография, защото помня думите на Бродски, че “истинската история на нашето съзнание започва от първата лъжа”. В началото на многочасовите ни разговори в Москва, Созопол и Виена, които се проточиха повече от година, разбрах, че в историята на Глеб повече ме интересуваха не решенията, които е вземал, а отчаяният му опит да събере в едно цяло всички късчета от своя живот, като ги разчете като история на съвременна Русия. Павловски е роден в Одеса на 5 март – деня, когато умира Сталин, само че две години по-рано, през 1951 -ва. И както на повечето хора от неговото поколение, животът му започва и протича в сянката на Сталин. През 50-те Одеса е град на призраци и руини. Място, където историята избуява като плевел, град, в който си осъден да бъдеш историк. Затова нищо чудно, че Глеб завършва историческия факултет. Но изучава история не за да я преподава, а за да я твори. Най-поетични в тази книга са страниците, където Павловски описва живота си в следвоенна Одеса. Някои от тях звучат така, сякаш са взети от творби на латиноамериканския магически реализъм. Той се социализира в духа на 1968 -а и никога не го напуска усещането му за суверенност на индивида. Както и мнозина негови съвременници той чете много и настървено, а любимите му книги са главно творби в жанра на научната фантастика. С други думи историята му е една от многото истории на 1968 , белязани от убеждението, че това, което не е станало твоя лична биография, е нищо. В съветска провинциална версия на неконформизма на 1968 -а героите не са на барикадите, но живеят в комуна, където младежкият идеализъм стига до изнемогване както в дискусии за бъдещето на революцията, така и в спорове за мили девойки. А стремежът към докосване до историята завършва с разпити в местното КГБ. Семейството на Глеб е от средите на техническата интелигенция – политически прогресивна, културно консервативна, но без членство в Комунистическата партия. Животът сред тях го научава на правилата на съществуване в Съветския съюз: може да четеш забранена литература, но не бива да правиш копия, камо ли да я разпространяваш. Както казва сатирикът: “Може да мислиш, но не и да говориш, а ако говориш, не пиши, написал ли си, не го подписвай. А ако решиш да се подпишеш, не се учудвай!”. Но Павловски не се блазни от мъдростта на оцеляването. Той не иска да се интегрира в съветската система, но не иска и да емигрира. Той е горд младеж, който се кани да изживее живота си като интелектуален дисидент – човек, който най-вероятно ще се озове зад решетките, но няма да се предаде. Човек, на чиято морална сила ще завиждат. Той иска да променя света чрез силата на идеите и силата на собствения си пример за живот в истината. И така Глеб има ясна представа за живота си, но после в живота се втурва действителността. Първата му среща с КГБ в края на 1970-а много малко прилича на романтичните му представи. Извикан на разпит за разпространяването на антисъветска самиздатска литература, той се пречупва. Този момент на слабост в огромна степен определя бъдещото му поведение. Павловски е опустошен от собствената си слабост. Става по-агресивно опозиционен и се обръща срещу всички, които се опитват да го оневинят и да банализират случилото се (първата му жена). Павловски заминава за Москва. Пред него се появява втори шанс. Създава си име като дисидент, писател и редактор на самиздатското списание “Поиски” (“Търсения”). Това са най-щастливите години в живота му. Сега вече той е част от движението, част от избраната от самия него общност – на руската морална ари- стокрация. Той е уважаван и обичан. А после отново го пречупват. Арестуван през 1982 година, той не издава никого, но се отрича от опозиционната си дейност. В моралния код на съветското дисиденство това е морално самоубийство. Този втори момент на слабост убива в него надеждата да остане верен на идеалите на своята младост. Но точно тогава Павловски открива творческия потенциал на провала. Провалилият се човек е свободен човек. Той концептуализира предателството като свобода на действието. Нетърпимостта към собствената му слабост се трансформира в омраза към слабостта на посткомунистическа Русия и политическата импотентност на интелигенцията. Като политтехнолог голямата задача, която Глеб Павловски решава, е как да превърне слабостта в жажда за реванш. Голямото му откритие е, че в слабите държави и в изгубилите самоуважение общества властта може да се отнася към реалността така, както писателят се отнася към художествения сюжет. През 90-те години на Запад постмодернизмът е на мода в университетите, а в Русия Павловски и хората като него го въвеждат в голямата политика заедно с нравствения релативизъм. В скандалния политически трилър “Политологът”, написан в най-добрите традиции на “конспиративния реализъм”, Александър Проханов, един от лидерите на руските националисти, рисува зловещия и същевременно психологически достоверен портрет на руския политтехнолог. Той е персонаж от ада: циничен, вероломен, амбициозен и алчен. Той е едновременно креативен и лъжлив. Заложник на собствените си стремежи да манипулира всички останали. Той е ненадминат инженер на човешките души и оръдие на кремълската политика. Той е трагична фигура – объркан, уплашен и беззащитен. В собственото си въображение политтехнологът е спасител на демокрацията, а според останалите – неин гробокопач. В Москва смисълът, който влагате в определението “политтехнолог”, е индикатор за вашата позиция и нравствен вкус. “Политтехнолог” може да означава политически анализатор или политически консултант, но означава също “експерт по черен PR”, професионален замърсител на политическата среда, лакей на Кремъл или политически провокатор. Политтехнологът не е просто руски вариант на spin doctor, манипулатор на общественото мнение. Политтехнологът се интересува не от победата на партията, която го е наела, а от победата на “Системата”. Неговата цел е не просто да максимализира броя на гласовете за своя клиент, а да получи на изборите резултат, който е максимално близък до процента гласове, планирани за неговия клиент от Кремъл. В Русия през 90-те политтехнолозите са хората, които отговарят за запазването на илюзията за конкурентност в руската политика, тоест за това в руската политика да няма алтернативи. Както се изразява Андрю Уилсън: “постсъветските политтехнолози... се виждат като политически метапрограмисти, системни дизайнери, лица, които вземат решенията и същевременно ги контролират, които биха използвали всяка технология, за да конструират политиката като цяло”. Тяхната роля в руската политика прилича на ролята на Госплан (Комитет за държавно планиране.) в съветската икономика. Те действат в “свят на “клонинги” и “двойници”, в свят на “административни ресурси”, “активни мероприятия” и “компромати”, в свят на партии, които участват в избори без актив, членове и дори щабквартира... в свят на добре платени инсайдери, които се представят за гръмогласни опоненти на режима, в свят на националистически плашила и фалшиви преврати”. Те според прочутата фраза на Владислав Сурков (заместник-шеф на президентската администрация), работят за това да разделят електората и да обединят нацията. В средата на 90-те Павловски открива, че изборите имат потенциала да се превръщат в “събития”, които могат да създават в Русия нова политическа реалност. Противно на господстващите представи, хората искат демокрация и същевременно мечтаят за “силна ръка” и централизирана власт. Те не избират между демокрация и авторитаризъм, а избират този, който е готов да им обещае демокрация в частната сфера и силна авторитарна власт в обществения живот. Павловски е един от първите, които осъзнават, че политиката не представлява различните социални групи, тя ги създава. По време на президентските избори през 1996 година той гледа по руската телевизия интервю с възрастна жена. Тя казва на интервюиращия, че е комунистка и че й харесва комунистическият лидер Генадий Зюганов, но ще гласува за Елцин, защото президент е той. А за Зюганов ще гласува, когато и той стане президент. С други думи изборите в посткомунистическа Русия не са представителство на народа, а представителство на властта пред народа. Основният проблем, който стои пред Кремъл и Павловски трябва да реши, е как народът да бъде лишен от право на глас, без да бъде лишен от правото да гласува. Решението, което намират, e “управляемата демокрация”. Когато четем тези спомени, лесно можем да разберем кое е събрало Путин и Павловски. И двамата преживяват слабостта на Русия като лично унижение. И двамата мечтаят за реванш. Но четейки житейската история на Павловски, можем да разберем и кое ги разделя. Павловски става путинист, защото мечтае за суверенна Русия, а става експутинист, защото не е готов да се откаже от суверенността на индивида. Павловски и Путин са единодушни, че развитието на Русия не бива да бъде сведено до подражаване на Запада. И двамата изпитват носталгия по Съветския съюз, но на Путин му допада статутът на Съветския съюз като свръхдържава, докато на Павловски му допада целостта на съветския проект – за него Съветският съюз е единствената непериферна визия за Русия. За Павловски Путин не е “идеолог”, който се стреми да промени световния ред, но не е и прагматичен реалист, който брани сферата си на влияние. Според Павловски движеща за Русия е не силата на експанзията, а вътрешната й слабост, липсата на виждане за бъдещето, което идва след Путин. Путин успява да направи така, че която и да е политическа алтернатива да е немислима и цялата страна се озова в капана на неговия успех. По думите на председателя на руската Дума Вячеслав Володин: „Има Путин – има Русия, няма Путин – няма Русия”. Руската политическа система функционира на базата на безусловната хипотеза, че нейният президент е безсмъртен. За Павловски ключът към разбирането на стратегическото поведение и логиката на Путиновия режим е опитът от катастрофичния разпад на Съветския съюз. В неговата представа Кремъл е населяван не просто от оцелелите от прехода, а от специалисти по оцеляването, които мислят в термините на най-лошия сценарий. Смятайки, че бъдещата катастрофа наближава, те паразитират върху кризите, увличат се по извънредните ситуации и политиката без правила. Но на тези хора им липсва едно – реално виждане за бъдещето. Сега, когато препрочитам разговорите ни с Павловски (само малка част от тях са в тази книга), не ме оставя усещането, че това, което най-силно липсва в западния анализ на съвременна Русия, е разбирането на това чувство за “края на света”, характерно за Путиновия политически и интелектуален елит. Из  Книгата може да поръчате  !", "date": "2017.11.25", "title": "„Сивият кардинал на Кремъл” разговаря с Иван Кръстев"}
{"url": "https://www.24chasa.bg/novini/article/6571441", "text": "На 25 ноември, събота, църквата почита св. Климент Охридски, който е покровител на едноименния храм в столичния ж.к. “Люлин” и няколко други в страната, както и катедралния храм на Македонската православна църква в Скопие. Част от мощите му се съхраняват в манастира “Св. Пантелеймон” в Охрид. В България частици от мощите на светеца се съхраняват в едноименния храм в Пловдив, както и в Богословския факултет на СУ “Св. Климент Охридски”. Според изданието \"Жития на светци\" просветителите на славянските народи св. св. Кирил и Методий взели със себе си и юношата Климент при посещението си в Моравия. Затова се предполага, че е роден в Солун или в околните градове. Климент придружавал своите учители в Рим, където бил ръкоположен в свещенически сан от римския папа АдрианІІ. След смъртта на св. Методий, архиепископ Моравски, немското духовенство изгонило апостолите на славянската реч. Тогава св. Климент с някои свои събратя намерил добър прием в родната си България, която вече официално била приела християнството и имала нужда от учители на славянски език. Благоверният цар Борис–Михаил изпратил Климент в югозападната половина на държавата, в македонската област Кутмичевица. Там работил с новопокръстените българи като учител и свещеник. На събора в Преслав през 893 г. Климент бил избран за пръв епископ на българския език. Като свещеник и епископ той работил 30 години за утвърждаване на християнската вяра. През деня обучавал деца и юноши, а нощем се молел и пишел - превеждал книги, съставял проповеди за празници, които сам произнасял или неговите ученици ги прочитали пред новопокръстения български народ. Построил църкви и манастири. С молитвата си извършвал много чудеса. Климент Охридски опростил глаголицата и съставил буквите на тъй наречената славянска азбука “кирилица”. Само в западната половина на тогавашна България имал около 3500 ученици. Приготвил си гроб предварително - в основания от него манастир “Св. Пантелеймон”. Починал на 27 юли 916 година. Българската православна църква е възприела да празнува неговата памет и именния му ден – 25 ноември, а в деня на неговата смърт – 27 юли, се чества паметта на всичките свети Седмочисленици: Кирил, Методий, Климент, Наум, Сава, Горазд и Ангеларий.", "date": "2017.11.25", "title": "Св. Климент Охридски е покровител на храмове в България и Македония"}
{"url": "https://www.24chasa.bg/novini/article/6571259", "text": "“Мамо, аз съм, блъснах дете, в полицията съм”, “Вуйчо, позна ли ме, пращам ти важни документи и пари да ми ги пазиш.” Или: “Ало, обажда се ген. Георгиев от МВР, с вас ще се свържат телефонни измамници. По петите им сме, но трябва да ни помогнете, за да ги хванем с парите, иначе ще се измъкнат”. Едва ли има българско семейство, в което да няма човек, чул в телефонната слушалка плачещ или авторитетен глас на влязъл в роля телефонен измамник. Стана ясно, че са звънили дори на говорителя на главния прокурор Румяна Арнаудова, на служебните телефони на полицейски шефове, на родители на съдии. Има един район в България обаче - Великотърновския, където все по-малко хора “захапват” кукичката на телефонните терористи. Там от 8- до 80-годишни знаят за схемите им, защото повече от 3 г. Областната дирекция на МВР прави информационна кампания срещу този вид престъпления. От полицейски шефове до младши инспектори канят пенсионерите на специални срещи в 10-те общини и използват всяко селско събиране, за да им разказват как действат измамниците и какво не трябва да правят в никакъв случай. “Ние сме регион, който е доста нашумял с контингента си по линия на телефонните измами и доста работа сме свършили. Изготвили сме информационни брошури, които са разнесени както в кметствата, така и по пенсионерските клубове, където се събират възрастните хора. Разяснили сме методите и средствата, които използват телефонните измамници, както и начините, по които хората са въвличани в тези престъпления. За наше нещастие продължава да има жертви - преди дни в село Пчелище пенсионерка даде 8000 лв. на престъпниците”, отчита зам.-директорът на ОД МВР - Велико Търново, комисар Христо Христов. Дирекцията е една от трите в страната, в които   има и специално звено срещу телефонните измами Освен в Главна дирекция “Национална полиция” от лятото такива са сформирани в Търново, Русе и Плевен. Целта им е да следят изкъсо контингента във Ветово, Левски, Горна Оряховица. В 9 села към полицейския участък в Балван обаче номерът на телефонистите не минава. За 3 г. сред 5400-те жители няма регистрирана нито една телефонна измама. Не че наглите мошеници не се пробват, просто пенсионерите бойко им противостоят, защото ежедневно тримата служители в участъка заедно с кмета - бивш полицай, обясняват актуалните схеми. Правят го и по радиоточките “Когато има някаква по-специфична измама, полицаите ни дават материалите и ние ги прочитаме по радиовъзела. А може би и контингентът телефонни измамници също се интересува какво се прави, защото тук дебненето е взаимно. Вероятно по-рядко се пробват, защото знаят, че хората са информирани”, казва кметът на Балван Недьо Георгиев. Дори в селското читалище се разиграват сценки, за да покажем на хората как трябва да реагират”, обяснява председателката му Румяна Христова. “Два пъти разигравахме ситуациите. Единия път ме “измамиха” и ме пратиха пред читалището да занеса парите. Представи ми се полицейски началник и ми каза, че моят син се е блъснал с колата. Аз се правя, че плача, и в това време се обаждам на кмета от другия телефон. Така се разбрахме с него какво трябва да направим. Следващия път - пак се обажда полицейски служител, и казва, че ще мине край нас, да наглася пари, за да можем да хванем “ало крадците”. Тогава по мобилния аз отново се обаждам на кмета, а те от МВР тъкмо имат тук учение. Така “заловихме” пак престъпниците”, обяснява сюжета Румяна Христова. Така при измамно позвъняване местните пенсионери не изпадат в паника.   “Ами вечерно време - към 20,30-21 ч, звънят: “Ало, мамо, аз съм на улицата, катастрофирах!”. В първия момент - стрес, но аз казвам “Да, да, обадиха ми се вече”, обяснява Елка Рачева. “Ние сме инструктирани, даже имаме Академия за възрастни хора в Балван. Благодарение на кмета и на полицаите, не могат да ни излъжат. Като разберем, затваряме телефона”, допълва възрастната жена. “На един комшия до нас му се обаждат по телефона и искат пари, а той казва: “Елате, нагласил съм ги, но ще ви посрещна с пушката и с пистолета!”. Повече не са му се обаждали”, разказват жените в пенсионерския клуб, докато пият кафе на поредна среща с шефа на участъка старши инспектор Бончо Гайдаров. “На друга наша позната, която пее в хора, по същия начин са ѝ се обадили на стационарния телефон и тя се скарала с тях. Напсували я, но повече не опитали”, допълват пенсионерките. Младши полицай Николай Йорданов и Гайдаров не пропускат да подемат темата за телефонните измами. “Имайте предвид, че измамниците не спят, те кумулират много големи печалби, вече се развиват, телефоните, които ползват, са с роуминг от Румъния, подготвени са много добре психологически и играят по тънката струна - за нашите деца и внуци”, наставлява Бончо Гайдаров. Полицаите съветват също хората да не държат пари в къщите си По-добре е да бъдат в банки или в трезори, отколкото в момент на импулсивно въздействие на измамниците теда се поддадат, да ги извадят и да ги дадат. Нещо, за което след 10-15 минути горчиво ще съжаляват. “Хората, които стоят от другата страна на линията, не са с елементарно мислене, те са подготвени, намират начини, по които проучват. Гъвкаво се обработва човекът, като не му се дава възможност да се обади на своите деца, да се свърже с институции”, разяснява шефът на участъка. В селото всички са му нещо като нещатни сътрудници. Тъй като е на комуникативно място - до главния път Варна - София, често ги навестяват амбулантни търговци. Пробутват уж маркови ножове и техника, които се оказват ментета. Наскоро се появили и румънски измамници - те пък продават тенекии вместо златни пръстени и бижута, а понякога гледат какво да отмъкнат, под предлог че просят вода за дете. Бабите от Балван обаче чинно записват номерата на бусове и автомобили и ги докладват на полицаите. Кметът пък се готви на входа и изхода на селото да сложи табели, забраняващи нерегламентираната улична търговия. - През 2017 г. на територията на Велико Търново са регистрирани 34 телефонни измами, като 24 са разкрити. Процентът на разкриваемост е доста висок, но това не бива да ни успокоява. Не сме престанали да работим в тази посока. Привлечени към наказателна отговорност са 12 извършители на тези престъпления, а причинените щети възлизат на 90 643 лв., 5300 евро, златни пендари, златни накити. Според мен има и други лица, които не са от групите от Плевен, Русе и Велико Търново.   Факт е, че вече не са хора само от ромски произход, има и много други, които се възползват от тази схема и злоупотребяват. Знаете, че има и задържани полицейски служители. Обичайната схема напоследък е искането на полицейско съдействие за залавяне на тези престъпници, доста умело успяват да омаят жертвите. Средствата се оставят обикновено на безлюдни места или ги мятат през терасата, тук, във Велико Търново. Иначе в селата се оставят до контейнери, до трафопостове, до табели. Там е трудно да се получи първична информация за извършителя, тъй като няма пряк досег между жертвата и т.нар. муле. -Откакто сме създали групата срещу телефонни измами, имаме значителни успехи. Включват се всички възможни методи и средства, които позволяват процесуално-следствените действия за установяването на техните престъпления. Профилактирането е чрез беседи в съответните районни управления по местоживеене, ежедневен контрол, който се осъществява от полицейските и младши полицейските инспектори, както и от служителите от криминална полиция. За нас са много важни движението на тези хора, начинът им на живот, какви нови средства са придобили - автомобили, телефони, къщи. Уведомени са съответно прокуратурата и служителите на НАП. Към момента текат проверки, което отнема много време за установяване на произхода на парите. Обикновено те са прехвърлени на други лица, които нямат отношение към тези престъпления. Доколкото ми е известно, досега е отнета в полза на държавата само една къща в кв. “Гарата” в Горна Оряховица. Проверките не са приключили. - 22 000 лв. от възрастна жена в Долна Оряховица, но на два-три етапа. А във Велико Търново преди около година имаше дадени 18 000 лв. И в двата случая установихме извършителите. Мисля, че делото е внесено в съда с обвинителен акт, чакат се присъдите. Повечето разкрити при нас телефонни измами са от групи от Ветово. - Малко, около 10%. Хората не трябва да се страхуват. Измамниците нямат практическа възможност да наблюдават жертвите си, да правят предварително проучване, само създават такова впечатление. Нещата се случват изключително по телефона и информацията, която имат, е от проведения разговор. В управлението в Горна Оряховица преди 7-8 г. звъннаха на служебния телефон. Аз бях началник криминална група. Опитахме се да влезем в схемата и мисля, че добре си изиграхме ролите, но се усетиха. Схемата тогава беше с пострадал в катастрофа близък - мнимият доктор, който обяснява, че трябва да се предадат парите за много тежка операция. Връзката прекъсна, преди да си уговорим срещата. - Всяко нещо е с времето си. Мисля, че при тях идеята се ражда в зависимост от информацията, която ние излъчваме в бюлетините. Ние с цел превенция и с идеята гражданите да разберат по какъв начин се извършват телефонните измами, предоставяме информация за самата операция, която провеждаме. Те си правят някакъв анализ и измислят нови схеми. Няма според мен пряко участие на служител от МВР, който да им дава идея, ако имате това предвид. - Има си лидер, който се води като по-начетен, по-умен. Главният по принцип е този, които набира мулетата. Той стои малко над въртачите. Този, който държи въртачите, той е най-вървящият в момента. Той осигурява и средствата за извършване на телефонната измама - телефони, карти и т.н. - Със съдействието на Главна дирекция “Национална полиция” беше направена работна среща в Румъния. Бяха командировани няколко служители, включително и търновски представител. Там бяха извършени проверки в доста места за подслон, където бяха и установени телефонни измамници от Ветово. След тази проверка доста от лицата се прибраха в България. Но напоследък пак имаме една тенденция да излизат навън.", "date": "2017.11.25", "title": "Край Търново бабите не дават пари по телефона, от 3 г. кметове и полицаи ги обучават с беседи"}
{"url": "https://www.24chasa.bg/novini/article/6571846", "text": "Българският министър-председател Бойко Борисов предрече, че Брекзит ще бъде без споразумение и добави, че Съюзът не е готов за последствията от това, пише \"Дейли експрес\". Бойко Борисов заяви, че според „неговото мнение“ преговорите за излизането на Великобритания ще се провалят и добави, че всеки, който вярва, че ЕС лесно може да се справи с подобен провал, „надценява“ организацията. Неговите думи се отличават значително от тези на другите лидери на ЕС, които винаги са твърдели, че ще има споразумение, но и че Съюзът е готов за всички възможни случаи. Борисов предупреди другите лидери в ЕС, че ще има лоши последствия, ако не успеят да уредят добри търговски отношения с Великобритания, предава Фокус. „За жалост, тази възможност е все повече и повече споменавана, че няма да има споразумение. Не казвам това от името на ЕС или от това на нашето (ротационно – бел. прев.) председателство и не искам да бъда разбиран погрешно“, уточни той. „Но това е моето мнение. Надявам се да запазим добри отношения. Нека оптимизмът да възтържествува и да имаме добър резултат. Най-добре ще е, ако те останат в ЕС“, смята Борисов. Същевременно той приветства главния преговарящ на Съюза Мишел Барние като „необикновен дипломат“ и заяви, че „наистина се надява“ той да успее да отбележи прогрес по време на преговорите. „Едва ли има някой в ЕС, освен Великобритания, който да не разбира, че Брекзит ще е лош за ЕС. Излизането на една от най-мощните икономики не е добро нещо. Ако кажа, че сме готови, това ще е надценяване. Ако питате който и да е министър- председател или канцлер, той ще ви каже, че не е готов“, допълни Борисов. Българският министър-председател заяви, че иска да види „необикновено“ сътрудничество между Великобритания и ЕС по редица въпроси, включително и по сигурността.", "date": "2017.11.25", "title": "Британски вестник: Борисов предрече, че Брекзит ще бъде без споразумение"}
{"url": "https://www.24chasa.bg/novini/article/6571849", "text": "Кипърската полиция издирва две сестри от България, изчезнали преди повече седмица, пише Cyprus Mail. Липсващите момичета са на 14 и 17 години и според семейството им са видяни за последно на 14 ноември в дома им в Лимасол Според семейството им, Памела Анатолиева Пламенова (17) и Реня (изписано Renia - б.пр.) Анатолиева Пламенова (14), ги няма от 14 ноември. Полицията моли всеки, който има някаква информация за местонахождение им, да се свърже с най-близкия участък.", "date": "2017.11.25", "title": "Издирват две сестри тийнейджърки от България в Кипър"}
{"url": "https://www.24chasa.bg/novini/article/6571861", "text": "В 17.30 часа по инициатива на женската организация Зонта клуб \"Света София\" НДК ще засвети в оранжев цвят, съобщиха от Националния дворец на културата. С този акт се дава старт на Световната шестнадесетдневка (от 25 ноември - Международен ден за елиминиране на насилието над жените, до 10 декември - Световния ден на човешките права).  По цял свят емблематични сгради ще се осветят в оранжево, ще се провеждат множество акции, дискусии и др., в подкрепа на международната кампания на ООН да оцветим света в оранжево и на Зонта Интернешънъл - \"Зонта казва НЕ на насилието над жени и момичета\". За първа година в кампанията се включва по този нестандартен начин и столицата на България. Идеята именно НДК да засвети в оранжев цвят е на дамите от Зонта клуб \"Света София\".  \"Целта на мащабната ни акция е повече хора да разберат за кампанията и да се заговори все по-открито за проблема с насилието във всичките му форми\", каза Виктория Стоянова, президент на клуба. Освен светлините на фасадата на Двореца, ще бъде поставен и 10-метров транспарант, който ще бъде още един акцент, привличащ вниманието на столичани и гостите на столицата. От 18:30 часа в хотел \"Централ Форум\" в София ще се проведат беседа и дискусия на тема \"Нови решения за елиминиране на насилието над жени и домашното насилие след подписването на Истанбулската конвенция от Р България\", организирана от ЗК \"София\" и ЗК \"Света София\". В дискусията ще вземат участие водещи имена в областта на правното застъпничество в България, представители на държавни институции и нестопански организации.", "date": "2017.11.25", "title": "НДК ще светне в оранжево в подкрепа на кампанията срещу насилието над жени"}
{"url": "https://www.24chasa.bg/novini/article/6571857", "text": "Единадесет души загинаха при пожар в хотел \"Леогранд\" в грузинския град Батуми, предаде ТАСС. Ранени са 21 души, от които 18 остават в болници. От ранените петима са граждани на Турция, а един на Израел, предава БТА. Пожарът е започнал на един от етажите на хотела и бързо се е разпространил в сградата. Пламъците са били овладени и е започнала идентификация на телата. Засега не се съобщава какви са причините за пожара. В момента на огнената стихия в хотела са били 20-те участнички в конкурса \"Мис Грузия\", но те са били евакуирани и са невредими. Премиерът Гиорги Квирикашвили пристигна в Батуми след завръщането си от Брюксел, където участва в срещата на върха на Източното партньорство на ЕС.", "date": "2017.11.25", "title": "11 загинали и 21 ранени при пожар в хотел в Грузия"}
{"url": "https://www.24chasa.bg/novini/article/6571864", "text": "Президентът на САЩ Доналд Тръмп твърди, че е отклонил оферта на американското списание \"Тайм\" да го обяви за втора поредна година за личност годината, предадоха световните агенции, цитирани от БТА.  Очевидно Тръмп е бил обиден, че списанието е поставило някои условия, отбелязва Франс прес. \"Списание \"Тайм\" се свърза с мен, за да каже, че ВЕРОЯТНО ще бъда посочен за мъж (личност) на годината, като миналата година, но трябваше да дам съгласието си за интервю и фотосесия\", написа в Туитър Тръмп. \"Казах, че вероятно това не е достатъчно и отказах. Мерси все пак!\", допълни той. Сп. \"Тайм\" всяка година определя личност на годината. Това е личност, която е белязала най-силно отминалата година, било то за добро или за лошо. Тръмп бе личност на 2016 г. и тогава бе представен като \"Президент на разделените американски щати\". През 2015 г., 2014 г. и 2012 г. Тръмп се оплака в Туитър, че никога не е бил избиран за личност на годината от списанието. Миналия юни в редица голф клубове на милиардера се появи фалшива корица на изданието на със снимка на Тръмп на нея. \"Тайм\" обявява личност на годината от 1927 г. Победителят се избира от редакцията на изданието, като се взима предвид и гласуване на читателите. Личността на 2017 г. ще бъде обявена на 6 декември. По повод написаното от Тръмп в Туитър сп. \"Тайм\" пише също в Туитър: \"Президентът греши за нашия начин да избираме личност на годината. ТАЙМ не коментира избора си преди публикуването му, което е на 6 декември\", предаде Франс прес.", "date": "2017.11.25", "title": "Тръмп отклонил оферта на сп. \"Тайм\" да стане отново личност на годината"}
{"url": "https://www.24chasa.bg/novini/article/6571865", "text": "Пътищата в Лондон са спокойни, в момента пътувам към летището. Това каза Ива Софиянска-Божкова във включване по  . Тя била на метри от мястото на паниката при фалшивия сигнал за терористичен акт до метростанция в столицата на Великобритания в петък вечер. Объркването сред хората настанало, след като чули изстрели. За съжаление, има хора, които приемат това като ежедневие, каза още Ива. Българинът Илиан Ангелов бил пред пробна в магазин с приятелката си, когато всички хукнали да бягат. Скрили се в склад, където останали около 40 минути. Повтарях си различни варианти как да реагирам, ако някой влезе. Честно казано, очаквах някой да отвори вратата и да започне да стреля, разказа младият мъж. Според него всички хора са стресирани и уплашени от всичко, които се случва в Европа и света.", "date": "2017.11.25", "title": "Ива Софиянска-Божкова била на метри от инцидента в Лондон"}
{"url": "https://www.24chasa.bg/novini/article/6571868", "text": "Членовете на германската Социалдемократическа партия ще одобрят нова коалиция с консерваторите на канцлера Ангела Меркел, ако партийните лидери представят убедително предложение. Това заяви пред в. Passauer Neue Presse Нийлс Анен, член на ръководството на партията, предаде Ройтерс, цитирана от \"Фокус\". Анен призова за активизиране на преговорите за формиране на ново правителство в Германия и заяви, че възможността за широка коалиция не трябва да се изключва. Политикът заяви, че Социалдемократическа партия трябва да чуе от „провалилия се канцлер“ как си представя бъдещото правителство, преди да се съгласи на нова четиригодишна коалиция с консерваторите. В петък лидерът на Социалдемократическа партия Мартин Шулц се съгласи да преговаря с Меркел за подновяването на коалиционното правителство, но заяви, че решения все още не са взети, а ако бъде постигнато споразумение, членовете на партията ще имат окончателната дума. Той обаче намекна, че участието в правителството ще помогне на партията да постигне политическите си цели. На партийна конференция Шулц заяви към младежкото крило на Социалдемократическа партия, което се противопоставя на опцията за поредната широка коалиция, че очаква тяхната лоялност и конструктивно сътрудничество. Лявоцентристката партия по-рано обещаваше да бъде в опозиция, след като на парламентарните избори през септември получи най-слабата си подкрепа за последните 70 години. Тя обаче бе подложена на натиск, включително от страна на германския президент Франк-Валтер Щайнмайер, да преосмисли позицията си и да помогне да се предотврати нуждата от повторни избори. Шулц каза, че партийните лидери са се съгласили да започнат коалиционни преговори заради чувството си за отговорност към Германия и Европа, след като опитът на Меркел да формира коалиция с две по-малки партии се провали в края на миналата седмица.", "date": "2017.11.25", "title": "Социалдемократическата партия готовa за коалиция с Меркел"}
{"url": "https://www.24chasa.bg/novini/article/6571876", "text": "Съветът за сигурност на ООН и генералният секретар на световната организация Антониу Гутериш осъдиха смъртоносното нападение срещу джамия на Синайския полуостров в Египет и призоваха извършителите да бъдат съдени, предаде Асошиейтед прес, цитиран от БТА.  В изявление на съвета нападението се определя като \"отвратителен и мерзък терористичен акт\". Гутериш пък нарече нападението, отнело живота на най-малко 235 души \"ужасяващо\". Съветът за сигурност на ООН, в който влиза и Египет, потвърди, че \"тероризмът във всичките му форми и проявления представлява една от най-сериозните заплахи за международния мир и стабилност\". Папа Франциск също осъди атаката и я определи като \"безсмислен и жесток акт на насилие срещу невинни мирни хора\", събрали се на молитва, съобщи държавният секретар на Ватикана Пиетро Паролин, предаде ТАСС.", "date": "2017.11.25", "title": "Съветът за сигурност, Гутериш и папа Франциск осъдиха атентата в Египет"}
{"url": "https://www.24chasa.bg/novini/article/6571874", "text": "Масовата паника, породена вчера в централна лондонска метростанция след информации за стрелба, всъщност е била предизвикана от пререкание между двама мъже, предаде ДПА, като се позова на съобщение на британската транспортна полиция. \"Служителите ни смятат, че е избухнало пререкание между двама мъже на перона\", се казва в изявление на полицията. Бяха разпространени кадри от камери за наблюдение, на които се виждат мъжете. Транспортната полиция иска да разговаря с тях и призова хората, които имат информация за инцидента на станция Оксфорд съркъс, да се свържат с нея, предава БТА. В резултат на паниката и последвалата блъсканица бяха ранени девет души, които бяха хоспитализирани. На други седем бе оказана медицинска помощ на място за получени леки травми, допълва Франс прес. В началото силите на реда третираха инцидента като че ли ставаше дума за терористичен акт, зоната бе отцепена, а хората бяха призовани да не излизат навън. После полицията обяви, че инцидентът е приключил, че получените информации за изстрели са се оказали неоснователни и че след претърсване на зоната, полицаите се оттеглят. Общо 16 души са пострадали при паническото бягство , съобщи в Туитър службата за бърза помощ в британската столица. Осем от пострадалите са хоспитализирани с леки наранявания, един човек е приет в болница с тежка травма на крака. По предварителни данни, причина за инцидента е станал конфликт между двама мъже, които в момента британската полиция издирва, предава Фокус. Предполага се, че между двамата е възникнал спор, чули са се звуци, наподобяващи изстрели, които са предизвикали паническо бягство на стотиците хора, намиращи се в метростанцията и в района около нея.", "date": "2017.11.25", "title": "Пререкание в основата на евакуацията в Лондон, пострадалите са 16"}
{"url": "https://www.24chasa.bg/novini/article/6571979", "text": "Хиляди хора излязоха на протест в Полша, след като депутатите от управляващата партия подкрепиха противоречиви реформи в правосъдието, предаде BBC, цитиран от \"Фокус\". Ако бъдат одобрени, те ще създадат възможност за депутатите да се намесват в номинирането на съдии. През юли президентът Анджей Дуда наложи вето на законопроектите. Полската опозиция и ЕС смятат обаче, че поправките, внесени от кабинета на президента в законопроектите, все още застрашават върховенството на закона. Европейската комисия по-рано изрази опасения, че някои конкретни аспекти от законите, включително точките, които принуждават 40% от съдиите във Върховния съд да се пенсионират, не са съвместими със законодателството на ЕС.  Правителството на „Право и справедливост“, която е подкрепяна от мнозинството в парламента, защитава реформите, като заявява, че те ще помогнат да се спре корупцията, неефективността и влиянието на бившия комунистически елит. В петък протести се проведоха в десетки градове в Полша, като най-масовият бе в столицата Варшава. Протестиращите скандираха „Свободни съдилища, свободни избори, свободна Полша“.", "date": "2017.11.25", "title": "Хиляди хора протестираха срещу реформите в правосъдието в Полша"}
{"url": "https://www.24chasa.bg/novini/article/6571990", "text": "71 от случаите на хепатит А в ромската махала на град Раковски са при деца на възраст от 1 до 14 години. Това съобщиха за „Фокус“ от Регионална здравна инспекция – Пловдив. 20 са заразените деца от 1 до 4 години, а 43 - на възраст от 5 до 9 години. 8 са случите на хепатит при деца от 10- до 14-годишна възраст. Останалите 18 от общо 89 заразени с хепатит А са на възраст от 20 до 59 години. От Регионалната здравна инспекция съобщиха още, че 43 от случаите са открити в организирани колективи – 34 от тях са в ОУ „Христо Смирненски“, 2 - в ОУ „Христо Ботев“, в ДГ с яслена група „Щастливо детство“ – 1 случай, и в ДГ с ЯГ „Иглика“ – 6 случая. Разпределени по пол, общо 46 от заразените са жени, а останалите 43 – мъже. Всеки хоспитализиран в Инфекциозната клиника на УМБАЛ „Св. Георги“ в Пловдив с диагноза „вирусен хепатит“ се проучва своевременно от служителите на Регионалната здравна инспекция. Незабавно се уведомяват общопрактикуващите лекари и организираните колективи – детски градини и училища, за активно наблюдение и изследване на контактните с носителя на заболяването. Служители на отдел „Противоепидемичен контрол“ извършват многократни проверки в училищата и детските градини в Раковски, като същевременно се оказва методична помощ за изпълнение на въведения дезинфекционен режим. „Фокус“ припомня, че първите случаи на хепатит А в град Раковски са от 16 август.", "date": "2017.11.25", "title": "71 деца на възраст от 1 до 14 години в Раковски са заразени с хепатит А"}
{"url": "https://www.24chasa.bg/novini/article/6571987", "text": "Качеството на висшето образованието е свързано с качеството на училищното образование. Отговорност и на самите университети да поддържат достатъчно високо качество на висше образование. По въпроса със съмненията за нереграментирано раздадените бонуси в СУ ректорът на учебното заведение проф. Анастас Герджиков заяви пред  , че проверките продължават. Броят на студентите не се увеличава заради демографската криза, заяви ректорът на СУ „Св. Климент Охридски“ в студиото на „По света и у нас“, но за сметка на това кандидат-студентите са повече. Министерството на образованието увеличава броят на студентите там, където качеството се повишава. Той подчерта, че образователното министерство е поело по правилния път, като финансира висшите учебни заведения не на база брой студенти, а на база качество. \"Най-напред в училищното образование трябва да се поддържа качеството и да не се приемат всички кандидат-студенти, както беше до преди три години. В самите университети качеството също трябва да се поддържа\", каза Герджиков.  Той добави, че в СУ се опитват да улеснят кампанията, така че да не затрудняваме студентите и откриваме нови специалности. Ректорът на СУ добави, че авторитетът на Софийския университет остава все така голям и това е видно в националните класации. Той призна обаче, че пред Алма матер има още много път, докато стане престижно учебно заведение и в световен мащаб. Ректорът на СУ заяви, че проверките за допълнителните възнаграждения в СУ продължава и са насочени към това да се установи дали има основания те да бъдат изплащани. Той не се ангажира с краен срок, когато те ще приключат. Проф. Герджиков призна, че най-старият университет в България има доста големи дългове, натрупани заради намалената субсидия преди време. Основният проблем на висшето образование в България не е в големия брой университети, а в това, че те преподават всичко, заяви ректорът на СУ. Той допълни, че с течение на времето университетите и институтите са загубили характерния си образователен профил и така са намалили качеството. Той се обяви за връзка на висшето образование с бизнеса, но подчерта, че трябва да се говори за връзката с висшето образование и работодателите, не само с бизнеса, което предполага връзки с държавния и неправителствения сектор, не само с частния бизнес.", "date": "2017.11.25", "title": "Ректорът на СУ: Основният проблем е, че в университетите преподават всичко"}
{"url": "https://www.24chasa.bg/novini/article/6572011", "text": "Спор е причинил масовата паника в лондонското метро, заявиха от полицията и добавиха, че няма доказателства, че е произвеждана стрелба, предаде Би Би Си, цитиран от \"Фокус\". Скотланд Ярд разпространи снимките на двама мъже, за които предполага, че са участвали в спора, станал причина за евакуацията на метростанция Oxford Circus. Двамата са издирвани за разпит. 16 души са получили медицинска помощ заради травми, получени при масовото паническо бягство, предизвикано от слухове за стрелба на платформата.  От полицията посочват, че няма доказателства, че са били произведени изстрели.", "date": "2017.11.25", "title": "Скотланд Ярд: Спор между двама мъже е причинил паниката в лондонското метро"}
{"url": "https://www.24chasa.bg/novini/article/6572013", "text": "Президентът на Бразилия Мишел Темер през изминалата нощ претърпя успешна ангиопластика на три коронарни артерии с поставяне на стент, съобщиха бразилски медии, като се позоваха на президентската администрация. Операцията е извършена в Сирийско-ливанската болница в Сао Пауло, където Темер постъпи вчера. Според телевизия \"Глобо\", цитирана от ТАСС, президентът ще остане там два дни за възстановяване. Освен това са му направени изследвания след урологичната операция на простатата през октомври. Информацията за частично запушени коронарни артерии на Темер се появиха през октомври, и първоначално операцията била планирана още тогава, но била отложена заради гласуването в парламента по обвиненията срещу президента за корупция. В крайна сметка обвиненията в долната камара на Националния конгрес бяха отхвърлени.", "date": "2017.11.25", "title": "Президентът на Бразилия претърпя успешна сърдечна операция"}
{"url": "https://www.24chasa.bg/novini/article/6572026", "text": "Прокуратурата в Пазарджик ще обвини в убийство пастрока и майката на 11- месечното бебе в Пазарджик, което е починало заради черепно-мозъчна травма, предаде  Мъжът е направил пълни самопризнания, че е удрял детето, защото плачело. 27-годишният мъж и майката са задържани, след като са откарали бебето в пазарджишката болница.", "date": "2017.11.25", "title": "Пастрокът на убитото в Пазарджик бебе е направил пълни самопризнания"}
{"url": "https://www.24chasa.bg/novini/article/6572048", "text": "Българските духовници в Светия Синод трябва да имат предвид огромната историческа отговорност, която носят. Не става дума за спазване на едни или други канони. Това призова евродепутатът от „Обединени патриоти” Ангел Джамбазки в ефира на  във връзка с искането на македонската църква да стане „дъщеря” на българската. „Историята е показала, че когато политическият интерес налага, каноните се променят”, подчерта той. По думите му става дума за епархии, които са били в диоцеза на Българската православна църква, но са били окупирани от сръбската през 1912 г. В понеделник ще има мълчаливо бдение пред Светия Синод: „Призоваваме уважаемите членове на Светия Синод за много мъдрост и внимание към думите (…) Аз съм убеден, че в техните дебели книги ще се намери начин”. Джамбазки отбеляза, че и българската независима църква е започнала пътя си с борба срещу „диктатурата, маскирана зад канона”.", "date": "2017.11.25", "title": "Джамбазки: Когато политическият интерес налага, църковните канони се променят"}
{"url": "https://www.24chasa.bg/novini/article/6572060", "text": "Завърши археологическото проучване в землището на сeло Мощанец по трасето на лот 3.1 Благоевград - Крупник от АМ \"Струма\", в участъка от км 362+100 до км 362+400. Обектът е в близост до река Струма над местността Бистраците. Това съобщиха от пресцентъра на Агенция \"Пътна инфраструктура\". С приключването им се дава възможност за извършването на строителни работи в тази отсечка от автомагистралата. Археологическите разкопки са извършени от август до ноември т. г. Разкрити са останки от селище и некропол от късноримската и ранножелязната епохи, които попадат в обхвата на АМ \"Струма\". Проучени са девет жилищни и стопански сгради, както и 70 гроба. Сградите са организирани в сложни, верижни комплекси и са били снабдени с канализационни и отводнителни съоръжения. Има запазени части от зидове с височина до 1,2 м, което свидетелства за монументалност на проучените комплекси. Сред откритите археологически находки са керамика, стъклени съдове и гривни, пръстени, фибули /вид катарами/, обеци, инструменти, монети и др. Археологическите проучвания са извършени от НАИМ при БАН. Участъкът между Благоевград и Крупник от автомагистрала \"Струма\" (12,6 км) се изгражда със средства от Оперативна програма \"Транспорт и транспортна инфраструктура\" 2014-2020 г., която се съфинансира от Кохезионния фонд на Европейския съюз и националния бюджет.", "date": "2017.11.25", "title": "Завършило е археологическото проучване\nпо трасето на магистрала \"Струма\""}
{"url": "https://www.24chasa.bg/novini/article/6572077", "text": "Невиждана досега на политическо събитие у нас мултимедия и 3D мапинг (светлинно шоу) ще бъдат демонстрирани на утрешното Четвърто редовно отчетно-изборно събрание на ГЕРБ. Тази технология се радва на изключителна популярност по света и за първи път ще бъде изградена специално на конгреса на управляващата партия. След като ГЕРБ бе първата политическа сила, която извади мероприятията си извън НДК и ги насочи в зала “Арена Армеец”, от централата дават началото на още един иновативен подход - невиждана мултимедия, която ще представя по наистина впечатляващ и въздействащ начин посланията от сцената. На нея ще говорят лидерът Бойко Борисов, който ще бъде преизбран за нов мандат днес, зам.-председателят на партията Цветан Цветанов, който ще отчете дейността на Изпълнителната комисия, и зам.-председателят на Европейската народна партия Дара Мърфи, който отговаря за предизборните кампании на десните в ЕС. Очаква се утрешният форум да даде нов мандат и на заместниците на Борисов - Цветанов, Йорданка Фандъкова и Димитър Николов.", "date": "2017.11.25", "title": "ГЕРБ преизбира Борисов\nна смартконгрес утре"}
{"url": "https://www.24chasa.bg/novini/article/6572089", "text": "Умишленото вадене на павета от ремонтирания булевард \"Дондуков\" в София продължава. Инцидентът се е случил в нощта срещу събота, съобщиха от фирмата изпълнител на ремонта \"Трейс груп холд\" АД. От холдинга припомнят, че подобни действия подлежат на сериозни санкции според Наказателния кодекс, включително и лишаване от свобода. Според чл. 106 \"който с цел да отслаби властта или да й създаде затруднения унищожи или повреди обществени сгради, строежи, инсталации, съоръжения, транспортни или съобщителни средства или друго значително обществено имущество, се наказва за диверсия с лишаване от свобода от пет до петнадесет години, а в особено тежки случаи - с лишаване от свобода двадесет години, с доживотен затвор или с доживотен затвор без замяна\". Заради умишленото разрушаване на новата настилка по булеварда и твърденията, че се прави \"ремонт на ремонта\" в петък от \"Трейс груп холд\" АД изпратиха позиция до медиите. \"Недопустимо е да се манипулира грубо обществеността чрез разпространяването на клеветнически тези. Върхът на провокативния айсберг е умишленото разваляне на паважната настилка в нощта срещу 23 ноември\", се казва в позицията на холдинга. Компанията приема граждански сдружения да следят извършването на реконструкцията, но счита за неприемливо публикуването на текстове, неотговарящи на истината. Квалификации от типа на \"ремонт на ремонта\" са не само опит за подмяна на истинността, а манипулация. \"Бихме участвали в професионален дебат с всеки, който има нужните познания и експертиза. Не бихме участвали в политически дебат. Оттук нататък с всеки, който си позволи да урони престижа ни, ще действаме в съответствие с българското законодателство\", категорични са от \"Трейс груп холд\" АД. От холдинга напомнят, че реконструкцията на булеварда не е приключила и крайният срок за завършване на обекта е 30 ноември.", "date": "2017.11.25", "title": "Саботажът на \"Дондуков\" продължава, пак вадили павета от ремонтирания булевард"}
{"url": "https://www.24chasa.bg/novini/article/6572068", "text": "Самолет с хуманитарни работници кацна днес в столицата на Йемен за първи път след близо триседмичната блокада, наложена от военната коалиция начело със Саудитска Арабия, предаде Ройтерс. \"Първият полет с хуманитарни работници пристигна тази сутрин в Сана\", съобщи с имейл Абир Ефефа, регионалната представителка на Световната програма на ООН по прехраната, предава БТА. Коалицията, воюваща срещу бунтовниците хуси в Йемен, заяви в сряда, че ще позволи доставянето на помощ през пристанищата на Червено море Ходейда и Салиф, както и полетите на ООН до Сана, но досега нямаше потвърждение за осъществени доставки, припомня Ройтерс.", "date": "2017.11.25", "title": "Хуманитарните служители на ООН се връщат в Йемен"}
{"url": "https://www.24chasa.bg/novini/article/6572102", "text": "Официалният език на председателството ще е български. Това каза министърът на българското председателство на Съвета на ЕС Лиляна Павлова пред Дарик. На въпрос докъде ще стигне Македония по пътя към ЕС по време на Българското председателство и ще започнат ли преговорите за присъединяването й, Павлова коментира: „Важно е да кажем, че след толкова години застой темата не само за Македония, но и за Западните Балкани, за тяхната европейска перспектива влезе като основна точка в общоевропейския дневен ред. Отчитаме това като първи успех на Българското председателство още преди да е започнало“. По думите й по време на Българското председателство са няколко важните неща, които се очакват да се случат за Западните Балкани. „Всяка от 6-те държави е със своя различен етап на готовност по пътя към членството в ЕС. Първо през месец февруари трябва да излезе стратегията за разширяването, в което ще е очертано за всяка държава какво е изпълнено, какво не е, каква е следващата стъпка. През април трябва да излязат заключенията на ЕК. Тези два документа ще ни дадат възможност на Срещата на върха в София на 17 май да завършим не само с една ясна политическа декларация, надявам се в единната позиция на 28-те страни членки плюс 6-те, но и тя да бъде съпътствана от конкретни проекти, пътни карти за секторите, за които говорим“, обясни Павлова, предава Фокус. Министърът допълни, че става дума за европейска перспектива и свързаност. „Свързаност в 6 направления – пътна, железопътна, въздушна, енергийна, образователна и дигитална“, каза още тя. Павлова заяви, че официалният език на председателството ще е български. „Има две много важни причини за това решение. Искаме да се чува българска реч, искаме да се говори на български. Това има една огромна полза за нас, за България, за икономиката, за университетите. Всички проекти на регламенти и цялата сложна, тежка, бюрократична терминология, ще бъде преведена на български език\", обясни Павлова и допълни, че тази терминология ще бъде предоставена на Софийски университет. „Английският език е официален език и няма да отпадне\", поясни министърът за българското председателство на Съвета на ЕС.", "date": "2017.11.25", "title": "Павлова за председателството на ЕС: Искаме да се чува българска реч"}
{"url": "https://www.24chasa.bg/novini/article/6572278", "text": "Държавният глава Румен Радев осъжда остро терористичното нападение срещу религиозен храм в Египет, при което загинаха стотици мирни граждани и много други бяха ранени. Това съобщиха от президентския пресцентър. Президентът Радев изразява солидарността и съпричастността на българския народ към семействата и близките на загиналите при терористичната атака.", "date": "2017.11.25", "title": "Радев осъжда терористичната атака в Египет, при която загинаха стотици"}
{"url": "https://www.24chasa.bg/novini/article/6572303", "text": "Смартфоните на над два милиона души в Нова Зеландия ще издават необичаен звук в неделя, когато страната ще тества новата си мобилна алармена сигнализация за спешни случаи, предаде ДПА. През октомври посред нощ алармите на много смартфони бяха включени по погрешка. Звукът при получаване на текстовото съобщение за бедствие се отличава от нормалните за мобилните устройства и привлича вниманието, предава БТА. Нова Зеландия е държава с население от 4,8 милиона души. Страната е разположена върху сеизмично активен район в Тихия океан, където рискът от земетресения и цунами е голям.", "date": "2017.11.25", "title": "Нова Зеландия тества мобилна сигнализация за спешни случаи"}
{"url": "https://www.24chasa.bg/novini/article/6572307", "text": "Британски учени са установили, че пърженето на мазни храни, включително чебуреки - тестени изделия с месо, може да окаже въздействие върху метеорологичните условия, съобщи Лайф, позовавайки се на публикация в сп. \"Нейчър къмюникейшънс\". Както отбелязват химици от университетите в Рединг, Бристол и Бат, 10 процента от въздуха в мегаполиси като Лондон е съставен от изпарения, които възникват при пържене на хранителни продукти. Докато извършвали експеримент със солена вода и олеинова киселина, учените констатирали, че молекули в капките им образуват кристални решетки, които могат да абсорбират влагата, предава БТА. Авторите на изследването предполагат, че тези частици оказват голямо влияние върху метеорологичните условия - прониквайки във въздуха, те привличат влагата и допринасят за образуване на облаци. \"Много е вероятно въпросните структури да влияят върху усвояването на влагата в атмосферата, да удължават живота на молекули и да забавят движението на капки - вероятните последствия тепърва предстои да бъдат изследвани\", заяви експертът по атмосферна химия Кристиан Франг от университета в Рединг. Учените отбелязват, че досега опити са извършени единствено в лабораторни условия. Ако експерименти на улицата потвърдят резултатите от лабораторните тестове, откритието може да помогне в борбата с глобалното затопляне.", "date": "2017.11.25", "title": "Пържените тестени изделия могат да въздействат на времето"}
{"url": "https://www.24chasa.bg/novini/article/6572322", "text": "Отстраненият от длъжност лидер на Каталуния Карлес Пучдемон стартира дистанционно кампанията си за регионалните избори, като призова каталунците да заявят желанието си за независимост, предаде АФП. „Ние, каталунците, показахме на света, че имаме капацитета и волята да станем независима държава. И на 21 декември ние трябва да ратифицираме това“, каза Пучдемон в белгийския град Осткамп, където се намира след като парламентът в независимата област обяви едностранно независимост от Мадрид, предава Фокус. След декларацията Пучдемон и цялото регионално правителство бяха отстранени от длъжност, а испанските власти наложиха пряко управление над региона. Премиерът на Испания разпусна каталунския парламент и насрочи регионални избори за 21 декември. Кризата започна на 1 октомври с непозволен от властите референдум за независимост. На него 90% гласуваха за отделянето на областта от Испания, но избирателната активност бе под 50% от населението на региона. Пучдемон, който очаква възможна екстрадиция в Испания, оглавява групата „Всички за Каталуния“. Засега не е ясно дали той ще остане в Белгия по време на вота. Ако Белгия реши да екстрадира бившия каталунски лидер в Испания, където е издирван по обвинение в бунт, антидържавна дейност и злоупотреба с държавни средства, той може да бъде задържан докато трае разследването.", "date": "2017.11.25", "title": "Пучдемон: Изборите трябва да ратифицират стремежа на Каталуния към независимост"}
{"url": "https://www.24chasa.bg/novini/article/6571222", "text": "Вглеждайки се в типовете, които продават всеки ноември скъпоценния бял трюфел на традиционния панаир в град Алба до Торино, си казвате само едно – че не бихте искали в никакъв случай да се озовете лице в лице с някого от тях през някоя мрачна нощ из пиемонтските горички на Ланге, когато бродят с кучетата си на “лов” за гъби. Да, това са т.нар. трифулау, както се произнася на пиемонтски диалект, или ловци на трюфели, въпреки че в случая съвсем не става въпрос за ловене на животни. тополи и върби, до чиито корени под земята растат най-луксозните и най-грозни гъби в света само три месеца в годината – от октомври до декември. За да станете трифулау, първо трябва да се сдобиете с книжка от общината в Северна Италия. Ловът на бял трюфел е като сцена от филм в стил ноар. Загърнатият с мантия, обут в ботуши и скрит под шапка трифулау излиза с кучето си нощем, за да не го види никой. и без никакво фенерче – и най-малката светлинка може да издаде на конкурента къде се намират подходящите места. Ловецът помни наизуст къде са дърветата, под които може да има бял трюфел. Само когато той е готов, започва да ухае, кучето реагира на миризмата му и го изравя. Трюфел се “лови” из обществени горички, но така също и в частни терени, чиито собственици получават субсидии, за да не секат дърветата си. Ловецът на трюфели има и своя си – на нея отбелязва местата и датите. Нерядко, преди да умрат, мнозина изгарят картите си. Всичко, свързано с най-скъпата бяла гъба в света, е обгърнато в загадъчност и серия от ритуали. Те придружават белия трюфел от Алба от началото до самия край, когато се топи в устата ви под формата на силно ухайна стърготина.  Може да се каже, че хората се делят на такива, които обожават бял трюфел от Алба, и такива, които го ненавиждат. Средно положение няма. Дори да се намирате на 10 метра от малко парченце бял трюфел, старателно завито в хартия и мушнато в буркан, Ако сте от първия тип хора, изражението ви ще бъде на наслада. Ако спадате към втория тип – гримасата ви ще изразява погнусa. Няма обаче едно мнение по въпроса кой бял трюфел е най-добрият. Някои харесват остро ухаещия на чесън трюфел, други предпочитат аромата на гнило, трети смятат за превъзходна миришещата на есенна гора след дъжд гъба. Трудно е да се обясни на някого, който не обича бял трюфел, защо Тази година кило бял трюфел от Алба наближава 6000 евро. По подобие на картините на Пикасо или Климт, за които се наддава на търгове в най-известните аукционни къщи, и най-скъпоценните екземпляри бели трюфели, изровени под земята до Алба, се продават всяка година на световен търг. Това става винаги в замъка “Гринцан-Кавур” до Алба, който е част от културното наследство под закрилата на ЮНЕСКО.   На 13 ноември бизнесмен от Хонконг купи след наддаване Общо за другите трюфели, участващи в търга, бяха платени 370 000 евро. Всъщност не само белият трюфел, а и всичко около него ухае силно – на богатство, ексклузивност, замъци и история. Ако отидете в земята на белия трюфел в Алба през октомври и ноември, със сигурност ще видите огромна концентрация на заможни хора. Като оставим настрана богатите местни производители на вино, продукти от бял трюфел и други гурме изкушения, ще забележите и купища богати туристи от цял свят, които идват тук специално, за да си купят трюфел. Другите от най-високо ниво, които трябва да запасят с бял трюфел най-реномираните ресторанти в света. Трудно е да се каже дали в зоната на Алба мирише повече на бял трюфел, или на пари. На практика в миниатюрната зона Ланге (между Асти и Кунео), където расте най-луксозната гъба в света, се прави и скъпоценното вино “Бароло”, чиито най-добри бутилки също се разпродават на световен търг всяка година. Но нали пари отивали при пари – може би затова именно в Алба е родена и най-богатата италианска индустрия “Фереро”, която, освен че е майка на лешниковия крем “Нутела”, е и производител на всяка година. Разбира се, като се вземе предвид целогодишно мъгливият и влажен климат в зоната Ланге (около 100 кв. км) с дългите и студени зими и като се прибавят и неплодородните почви, е ясно, че в случая става въпрос не за природни дадености, от които текат пари, а за умения да трансформираш нищото в машина за богатство.  А колкото по-неблагоприятни са условията, толкова по-оскъдна и следователно по-скъпа за купувачите е годишната “реколта”. Тазгодишните бели трюфели са по-малко отвсякога заради малкото дъждове. Белият трюфел (Tuber magnatum Pico) е съставен от 80% вода и всъщност е бежово-сивкав на цвят. Наподобява грозна грудка с неправилна форма. Расте до Алба в Северна Италия само през октомври, ноември и декември за разлика от черния, който е целогодишен. В миналото някои го смятали за храна на вещици, други – за минерал и дори за животински продукт. Разпространено било схващането, че белият трюфел се образувал там, където разгневеният Юпитер пращал мълниите си.  Белият трюфел много рядко се продава цял – освен че е много скъп, той е и труден за съхранение. Обикновено малки парчета трюфел се увиват в хартия или вълнен плат и се съхраняват в добре затворени бурканчета за максимум 10 дни. Трюфелът се настъргва върху ястията – най-голям специалитет са суровите яйца, прясна яйчна паста “таярин” или ризото с настърган суров трюфел.", "date": "2017.11.25", "title": "За белия трюфел трябва подходящ нос и портфейл"}
{"url": "https://www.24chasa.bg/novini/article/6572374", "text": "Апелативната камара на Международния трибунал за военните престъпления в бивша Югославия ще произнесе в сряда последната присъда в мандата на съда, предаде Танюг. На 29 ноември Апелативната камара трябва да се произнесе по случая срещу бившия лидер на босненските хървати Ядранко Пърлич и петима други обвиняеми, които на първа инстанция през 2013 г. бяха осъдени общо на 111 години затвор за престъпления срещу босненски мюсюлмани по време на войната от 1992-1995 г. Петимата бяха осъдени като участници в \"колективно престъпно начинание\", в което са участвали и представители на държавното и военното ръководство на Хърватия, включително президентът Франьо Туджман, с цел създаване на област с чисто хърватско население на босненска територия и присъединяването й към Хърватия, предава БТА. През март тази година прокуратурата на трибунала поиска Апелативната камара да увеличи присъдите до общо 220 години. В заключителната си реч прокуратурата изтъкна, че престъпленията над босненските мюсюлмани са били масови, няколко десетки хиляди души са били прогонени от домовете си, няколко хиляди са били пленени и държани при тежки условия и изпращани на принудителен труд, при което някои от тях са изгубили живота си. Трибуналът в Хага по-рано съобщи, че този случай е \"най-сложният\" в неговата работа. Процесът започна на 26 април 2006 г., а прокуратурата завърши с представянето на доказателствата си през 2008 г., като взе показания от 249 свидетели. Защитата представя своите доказателства от 2008 до 2010 г. и разпита 77 свидетели. Заключителните речи бяха произнесени през март 2011 г. Присъдата, която бе изречена на 29 май 2013 г., съдържа над 2600 страници. Хърватия очаква окончателната присъда по случая с вълнение, защото от нея ще зависи дали държавното ръководство на Хърватия от онова време ще бъде обявено за съпричастно към престъпленията над босненските мюсюлмани. Ако тяхната отговорност бъде потвърдена, Хърватия ще претърпи както морален, така и финансов удар. Освен изплащането на обезщетения на разселените и прогонени цивилни, тази присъда може да разклати и хърватската версия за \"отечествената война\", водена през 90-те години на миналия век, отбелязва Танюг.", "date": "2017.11.25", "title": "Трибуналът в Хага произнася последната присъда в мандата си в сряда"}
{"url": "https://www.24chasa.bg/novini/article/6572390", "text": "По случая с починалото дете на 1 година в Пазарджик има образувано досъдебно производство, което се наблюдава от Окръжна прокуратура-Пазарджик, каза за „Фокус“ говорителят на Окръжна прокуратура-Пазарджик Пламен Пантов. Той обясни, че делото е по член 116 от Наказателния кодекс - за убийство на малолетно дете. Повдигнати са обвинения на мъжа и жената, задържани за 72 часа по случая. Назначени са експертизи, които да определят вида и характера на нанесените травми на починалото дете. „Вследствие на изготвянето им ще имаме по-голяма яснота за това как да процедираме, останалото на този етап е следствена тайна“, обясни Пантов. На въпрос дали има самопризнания от страна на мъжа, ударил детето, Пантов обясни, че е много рано да се правят каквито и да било коментари, защото предстои експертите да кажат кое увреждане от какво е получено и може ли да бъде получено така, както се твърди от задържаните лица. Той отказа да коментира и въпроса за това дали причина за смъртта на детето е една или са множество травми. „Това ще преценят медиците. Обвинението спрямо двамата задържани – мъж и жена, е за умишлено убийство“, коментира Пантов.", "date": "2017.11.25", "title": "Обвиниха в умишлено убийство пастрока и майката на 11-месечното бебе от Пазарджик"}
{"url": "https://www.24chasa.bg/novini/article/6572364", "text": "Скъпа кола горя в нощта срещу събота във Велико Търново. Сигналът за инцидента на ул.\"Народни будители\"  е подаден два часа след полунощ на спешния тел.112. На мястото веднага се отзовали два специализирани автомобила с шестима огнеборци. Те изгасили пламъците, обхванали колата- Мерцедес С 320, но огънят е унищожил арматурното табло, предно стъкло, преден капак и двигателен отсек. Причините са в процес на установяване. На местопроизшествието е извършен оглед от дежурна оперативна група на Районното управление на полицията във Велико Търново.", "date": "2017.11.25", "title": "Кола пламна тази нощ във Велико Търново, разследват причините"}
