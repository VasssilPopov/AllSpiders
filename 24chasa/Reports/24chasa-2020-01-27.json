{"url": "https://www.24chasa.bg/novini/article/8119208", "text": "Американският прокурор, който следи разследването на обвиненията за секс трафик на непълнолетни, извършван от Джефри Епстийн, заяви днес, че британският принц Андрю не е сътрудничил досега във връзка с исканията от американска страна да свидетелства за отношенията си с бившия американски финансист, предадоха световните агенции, цитирани от БТА. Прокурорът от Ню Йорк Джефри Берман каза, че неговата служба и ФБР са поискали от сина на британската кралица да свидетелства, но до този момент не са получили отговор. Принцът обяви миналата година, че се оттегля от изпълнението на кралските си задължения заради интереса към познанството му с Епстийн и заради обвиненията на жена, че е имала няколко принудителни сексуални контакти с принца, които са започнали, още когато тя е била на 17 години. Жената заяви, че след среща с нея във Флорида Епстийн я водил из целия свят и я принуждавал да прави секс с редица възрастни мъже, включително принц Андрю, двама високопоставени американски политици, известен учен, заможни финансисти и адвоката Алън Дершовиц, който сега е част от екипа от защитници на Доналд Тръмп в процеса за импийчмънт в Сената. Всички тези мъже отхвърлиха обвиненията.", "date": "2020.01.27", "title": "Принц Андрю не отговорил дали ще свидетелства за познанството си с Епстийн"}
{"url": "https://www.24chasa.bg/novini/article/8118688", "text": "Талибаните свалиха военен самолет на САЩ и всички на борда загинаха, включително агенти на ЦРУ. Инцидентът стана в контролираната от тях източна афганистанска провинция Газни. “Около 13,10 ч местно време в понеделник се разби самолет в област Дех Як в провинция Газни. Машината е в пламъци и местни селяни опитват да го изгасят. Все още не знаем дали е военен или пътнически самолет”, гласи изявление на губернатора на Газни. Инцидентът стана на около 10 км от американска военна база. В късния следобед от армията на САЩ потвърдиха, че се е разбил “малък военен самолет”, но отказаха да коментират причината за трагедията и съдбата на хората на борда, съобщи \"Спутиник\". Според местен журналист на мястото са открити труповете на двама пилоти, но други твърдят в туитър, че са преброили 5-6 тела. Неяснотите около трагедията обаче са повече, отколкото потвърдените факти, а липсата на официална информация стана повод за десетки версии. Най-тиражираната е, че машината е един от четирите военни самолета на САЩ, разположени в Кандахар. Снимки и видеа в социалните медии от мястото на катастрофата показват останки от самолет Bombardier E-11A, който ВВС на САЩ използват за електронно наблюдение над Афганистан. Идентификационните знаци на десния двигател потвърждават, че машината принадлежи на US военните. , която играе ролята на национален превозвач. Според едни източници самолетът пътувал към столицата Кабул, а според други - от Херат за Делхи. “Има катастрофа, но тя не е е със самолет на нашата компания, тъй като днес и двата полета на “Ариана Афган еърлайнс” от Херат до Кабул и от Херат до Делхи са невредими”, посочи той пред Ройтерс. “Самолетът, който се разби в Газни, принадлежи на чуждестранна компания и не е свързан с нито един вътрешен оператор. Машината е напълно изгоряла и няма признаци, които биха могли да помогнат да се идентифицира на коя компания е принадлежал”, заяви губернаторът на Газни. Това създава допълнително объркване, защото частни компании използват в Афганистан самолети и хеликоптери за пренасяне служители на на частни въоръжени фирми или на хуманитарна помощ. Разследването се затруднява и от това, че самолетът падна в труднодостъпна планинска местност, където условията са зимни, а властите не могат да гарантират сигурността в контролирания от талибаните район.", "date": "2020.01.27", "title": "Талибани свалиха самолет на САЩ с агенти на ЦРУ (Обзор)"}
{"url": "https://www.24chasa.bg/novini/article/8118854", "text": "Лондон обяви, че още от следващия месец ще въведе нова виза, която ще осигурява бързо влизане в страната на учени, математици и изследователи. Премиерът Борис Джонсън заяви, че така искат да отправят послание, че след започването на Брекзит в събота страната остава отворена за най-талантливите умове в света. Новата виза ще бъде пусната от 20 февруари. Тя ще се дава бързо на лица, които имат покана за работа от учебни заведения и изследователски институти. Ще замени действащата в момента визова система за таланти, която предвижда да бъдат допускани до 2000 души годишно на позиции със заплата над 30 000 паунда годишно. Освен това процедурата по одобрение вече ще се извършва от Агенцията за научни изследвания и иновации, а не от вътрешното министерство. Новата виза ще важи и за европейските граждани, след като преходният период по излизането на Великобритания от ЕС изтече. Плановете са това да се случи в края на тази година. В момента научните работници от ЕС са половината от общо 211 000 чужденци, на които британските университети и научни организации разчитат.", "date": "2020.01.27", "title": "Лондон въвежда от 20.II. първата нова виза заради Брекзит"}
{"url": "https://www.24chasa.bg/novini/article/8115202", "text": "При симптоми, подсказващи за респираторни заболявания по време или след пътуване зад граница - особено в места с разпространение на новия коронавирус, потърсете лекар и споделете историята на престоя си навън. Това призоваха българските здравни инспекции и Външно министерство. Като държава с ангажираност в контрола на заразните болести България следва уеднаквените мерки на СЗО и Европейския център за контрол над заболяванията. Загрижеността е заради тръгналия от китайския град Ухан нов коронавирус 2019-nCoV. Той е преодолял междувидовата бариера - прехвърлил се е от животни върху хора. В началото имаше съмнение, но вече е сигурно, че се сбъдват прогнозите на епидемиолозите за най-лошия сценарий - да се предава от човек на човек. Вирусът не съвпада с никой друг известен, знае се само, че е от голямото семейство на коронавирусите и генетично е много близък до SARS вируса, който причинява тежкия остър респираторен синдром, който предизвика пандемия през 2002-2003 г. с 8098 болни, от които 774 починаха. 2019-nCoV тревожи света, защото, когато вирусът е нов, не се знае как влияе на хората. Засега въпросите са повече от отговорите. Но е ясно, че в тежките случаи води до тежка пневмония. Тревожни сигнали за инфекцията са температура над 38 градуса, задух, кашлица, отпадналост На рентгенова снимка на белите дробове се виждат характерни за пневмония промени. Основният начин за разпространение на вируса е прекият контакт с болни, които пътуват до други държави. С 3 случая на пристигащи от Китай във Франция новата болест влезе в Европа. Летищата в районите, в които вирусът вече върлува, правят скрининг на излитащи и кацащи. За хора с такива симптоми се следи с термокамери, насочени към потока пътници, каквито има и на летище София За момента няма пряк риск за България, но следим отблизо ситуацията и сме в готовност за реакция. Нямаме директна въздушна линия с Китай, затова с повишено внимание се наблюдават полетите от Лондон, Истанбул и Москва, където се прекачват пътуващите за България, обясни за “24 часа” главният държавен здравен инспектор доц. Ангел Кунчев. Експертът обърна внимание, че скринингът не дава пълна сигурност, че на всяко от летищата не влизат болни, заради “прозоречен период” на привидно здраве. От момента на заразяването до симптомите минават от няколко дни до 2 седмици Затова е и призивът хората да търсят лекар при съмнение за пневмония. Страната има възможност с изследване да докаже или отхвърли съмнение за коронавирус. Според експертите по контрола на заболяванията първите потвърдени случаи в Европа не са неочаквани предвид бързото разпространение извън Китай. Откриването на новия вирус във Франция показвали високо ниво на готовност за предотвратяване и контрол на възможни инфекции на 2019-nCoV. Поради създадената епидемична обстановка още в началото на излизането на вируса от Китай и преди местните власти да “затворят” града като превенция на разпространението, европейският здравен център напомни местата в рамките на ЕС с директни полети от Ухан: Париж, Рим и Лондон Засега СЗО се въздържа да съветва за каквито и да било ограничения на международния трафик. Напомнят се мерките за намаляване на риска, които включват хигиена на ръцете и дихателната система и безопасна храна: - Избягвайте тесен контакт с всеки, който има треска и кашлица, и пазарите за живи животни в рискови райони - Спазвайте дистанция с хора с болнав вид - Често си мийте ръцете, не се пипайте по лицето - Когато кашляте и кихате, покрийте устата и носа с огънат лакът или еднократна кърпичка, която да изхвърлите след използване, и измийте ръцете си. Китайците, които пребивават по-продължително в България, са около 2000. Това е информацията, която обяви пред “24 часа” през 2017 г. Ху Гонсин, съветник по културата към китайското посолство в София. Интересното е, че повечето от пребиваващите у нас китайци са от района на един град. Това е Нинбо - пристанищен град, мегаполис с над 3 милиона жители. Заедно със сателитните селища и региони населението там е 7,8 милиона. Преди 5 години Нинбо стана нещо като китайския хъб за Източна Европа. По думите на Ху Гонсин съществува традиция – хората от Нинбо са по-дръзки в търсенето на бизнес възможности в чужбина. Затова, идвайки в България, успяват да намерят възможности да се реализират и постепенно подканват и други свои съграждани да дойдат в България. Нинбо се намира на 920 километра от Ухан, града, откъдето тръгна опасният коронавирус. Въпреки че за мащабите на Китай това не е чак толкова голямо разстояние, все пак градът, откъдето са повечето китайци у нас, е достатъчно далеч от центъра на заразата. ТОНИ МАСКРЪЧКА Танцьорите от ансамбъл “Пролет” от Петрич се завръщат преждевременно от Пекин заради отменените тържества за китайската Нова година. Групата е от 20 изпълнители - повечето гимназисти, и техните ръководители. Те гостуват за втора година на международния карнавал в Пекин. “Заради забраната за събиране на много хора на едно място и отмяната на тържествата стана безпредметно стоенето на нашите изпълнители там. Заради това те ще си тръгват с полет през Истанбул”, каза в неделя кметът на Петрич Димитър Бръчков, който държи непрекъснато връзка с ръководителите на групата. Кметът е категоричен, че няма риск и опасност за нашите изпълнители. Те се разходили до Китайската стена, разгледали са и други забележителности. В хотела, където били настанени заедно с други участници от Румъния, Гърция, Русия, си направили концерти. Петричката група е тръгнала за Пекин на 22 януари, като по предварителната програма е трябвало да остане до 1 февруари. Домакините от Китай са осигурили самолетни билети за по-ранното прибиране.", "date": "2020.01.27", "title": "У нас пневмонията кунгфлу може да влезе през Лондон, Истанбул и Москва"}
{"url": "https://www.24chasa.bg/novini/article/8118943", "text": "От 3 февруари столичната педиатрия отново ще приема спешни пациенти. Ремонтът на интензивното отделение там приключи и дейността е възстановена. То разполага с 12 легла - 6 интензивни и 6 пулмологични. Тази седмица обаче отделението ще работи само като пулмологично. \"Следващият понеделник вече ще възстановим интензивната дейност, т.е. тук вече ще бъдат приемани деца с диабетни коми,  епилептични статуси и всякакви други спешни състояние и вече няма да изпращаме децата в Националната кардиологична болница и в \"Пирогов\", ще си ги лекуваме сами\", обясни зам.-началникът на болницата доц. Димитър Калайков при откриването на обновеното крило в понеделник. \"Имаме назначен анестезиолог, освен това отделението е попълнено с лекари, все още имаме трудности със сестрите. Млади колеги, които нямат специалност по педиатрия, но искат да специализират педиатрия, така че те ще работят тук, двама анестезиолози ще имаме, единият ще започне от 3 февруари, другият - една седмица по-късно\", допълни и шефът на болницата д-р Димитър Русинов.  Отделението прекрати дейност в края на ноември, когато двама анестезиолози и трима педиатри напуснаха. Причина за това стана смъртта на 3-годишния Алекс, който бе лекуван там, но разви скоротечна тежка пневмония и почина, а случаят предизвика остра обществен реакция, защото се наложи детето да обиколи три болници, тъй като детските специалисти недостигат и не са на едно място.  Ремонтът на интензивното отделение продължи 3 седмици и бе направена изцяло с дарителски средства, материали и труд. С организацията и извършването му се заеха от гражданската инициатива \"За доброто\", които през септември събраха средства и направиха ремонт и на нефрологичното отделение в болницата.  ", "date": "2020.01.27", "title": "От 3 февруари столичната педиатрия отново ще приема спешни пациенти"}
{"url": "https://www.24chasa.bg/novini/article/8118690", "text": "Емил Крумов, който се простреля в сградата на ДАНС е бил отчаян от живота, живеел сам, а преди 10 г. отново е правил опит за самоубийство, но неуспешен, научи \"24 часа\". Той е член на движението \"Български национален съюз\" (БНС ), което организира Луковмарш всяка година в София. Крумов е бил редовен посетител на събитието, срещу което има широк обществен отпор. Той е в Управителния съвет на БНС , но не се занимавал активно с политика. Точно заради националистическото събитие, което е насрочено за 22 февруари, е бил извикан Емил Крумов в ДАНС . Призовката му е била за 14 ч. Той минал през будката до оградата. Там записали и имената му. След това се запътил към сградата, където контролът е по-сериозен. На входа са поставени и металдетекторите , които следят за скрито в дрехите оръжие. Когато служителите на входа поискали да го проверят Емил извадил самоделка , подобна на писалка и я насочил към главата си. Последвал изстрел и Крумов паднал в кръв на земята. \"Проверява се версията за опит за нападение над служители от ДАНС \", казват по случая от Софийската районна прокуратура, която ръководи разследването по случая. Веднага е извикана Бърза помощ и полиция. Пристигнал е и наблюдаващия прокурор. Мъжът вече бил мъртъв. Освен самоделката Емил носил в дрехите си и незаконен пистолет с два пълнителя. Точно заради това се разследват намеренията му да влезе в сградата на ДАНС и да стреля на месо. Точно преди 10 дни главният прокурор Иван Гешев нареди проверка на БНС , които са организатор на \"Луковмарш \". Това е факелно шествие в памет на ген. Христо Луков. Луков е един от двигателите на Съюза на младежките национални легиони - ултранационалистическа профашистка и пронацистка организация в България, активна през 1932 – 1944 година и определяна като най-мощното фашистко движение в българската история. Всяка година кметът на София забранява Луковмарш със заповед, но въпреки това националистите го провеждат. Проверката, наредена от Гешев трябва да покаже дали е спазен Законът за политическите партии. Обясненията на организаторите са вземани в ДАНС . Освен Крумов са били привикани над 10 души, но в различни дни.", "date": "2020.01.27", "title": "Емил от Перник, който се гръмна в ДАНС, опитал да се самоубие и преди 10 години"}
{"url": "https://www.24chasa.bg/novini/article/8118704", "text": "Малък американски самолет се е разбил в Афганистан. Това са потвърдили пред Ройтерс официални американски лица, цитирани от  По-рано  , но дълго време не можеше да се установи принадлежността на падналото летателно средство.                                                                                                                                                                                                                                                                                                                    ", "date": "2020.01.27", "title": "Официално: Малък US военен самолет се е разбил в Афганистан"}
{"url": "https://www.24chasa.bg/novini/article/8118765", "text": "Газпром достави първия милиард кубични метра газ по \"Турски поток\", се посочва в съобщение на руския холдинг, цитирано от ТАСС, предаде БТА. Около 54 процента от този обем са доставени на турския газов пазар, а 46 процента - на турско-българската граница, пише в съобщението. Търговските доставки по газопровода започнаха на 1 януари 2020 година Президентите на Русия и Турция проведоха тържествена церемония по откриването на \"Турски поток\" в Истанбул на 8 януари. Пропускателната способност на газопровода с дължина 930 километра е 31,5 милиарда кубически метра газ годишно. Първият участък с мощност 15,75 милиарда кубични метра годишно е предназначена за потребление в Турция, а вторият - за страните в Южна и Югоизточна Европа. Газопроводът минава по дъното на Черно море от територията на Русия до крайбрежието на Турция. По-нататък следва сухопътна транзитна линия до границата със съседните страни, откъдето сега газът се изнася за Гърция, България, Северна Македония. След завършването на строителството на цялата инфраструктура преносът на газ ще достигне до Сърбия и Унгария, припомня ТАСС. ", "date": "2020.01.27", "title": "Близо 500 млн. куб. м газ вече са доставени по \"Турски поток\" до България"}
{"url": "https://www.24chasa.bg/novini/article/8118783", "text": "Нови четири положителни проби за африканска чума при диви прасета са регистрирани в землището на ямболското село Голямо Крушево, съобщи д-р Стоян Колев от Агенцията по безопасност на храните в Ямбол. Прасетата са били отстреляни при лов на 24 януари в района на село Голямо Крушево, община Болярово. Това засега е най-южната точка в областта, където е констатирана африканска чума по диви свине. Според д-р Колев популацията на дивите прасета в региона не е намалена достатъчно и има опасност заболяването да достигне скоро до южната граница с Турция и Гърция. На този етап в Ямболска област няма положителни проби на заболяването при промишлено или домашно отглеждане на животни.", "date": "2020.01.27", "title": "Африканска чума при дивите прасета в\nямболското село Голямо Крушево"}
{"url": "https://www.24chasa.bg/novini/article/8118793", "text": "Групата на БСП в Столичния общински съвет ще подкрепи Доклада за предприемане на действия за осигуряване на допълнително водоснабдяване на град Перник чрез водоснабдителната система на Столична община, но си запазва правото да търси политическа отговорност по всички въпроси, на които управляващите не дадоха задоволителни или никакви отговори. Това заяви заместник-председателят на СОС от БСП Милка Христова след днешното съвместно заседание на три от комисиите - по инженерна инфраструктура и енергийно планиране, финанси и бюждет и икономика и собственост. \"Първата неприятна изненада за нас в този доклад беше липсата на кмета Фандъкова като вносител, коментира Милка Христова. - Още от началото на този казус се говореше, че страна по всички тези взаимоотношения ще бъде кметът на Столична община, че тя ще внесе доклад, а СОС ще го гласува. А се оказа, че този доклад го внасят двама общински съветници. Да, те са председатели на две комисии, но дори това не е отразено в доклада. А кметът никъде не фигурира. Това е от години познатата ни практика Йорданка Фандъкова да не слага подписа си под доклади, когато става въпрос за решаване на тежки проблеми с неизвестен край. Елементарен похват за отказ от поемане на отговорност при решения с неизвестни обществени последици\". По време на съвместното заседание на трите комисии Милка Христова отбеляза много пропуски и забележки в предложения за гласуване на извънредната сесия на СОС във вторник от 10,00 часа доклад. \"Съществува много сериозно разминаване между това, което тримата министри искат от СОС в писмото си и онова, което двамата вносители предлагат на общинските съветници за гласуване чрез доклада, коментира тя. - В протокол №3 от 23 януари 2020 година по точка 28 е взето решение министрите на икономиката, на регионалното развитие и благоустройството и на околната среда да отправят искане до СОС да разгледа възможността за възмездно преминаване на водни количества в размер на 300 литра в секунда през водоснабдителната мрежа на София, които са необходими за справяне с кризата в Перник. Същото се иска и в писмо от 24 януари. Във внесения доклад от двамата общински съветници се твърди, че предлаганите решения, които СОС трябва да приеме утре, са на базата на тези две писма. Но! В точка 1 от проекта за решение ни се предлага да се гласува възмездно отпускане на водни количества от водоснабдителната система на София към тази на Перник. Това на практика означава, че става дума за сключване на договор между \"Софийска вода\" и ВиК-Перник, по силата на който \"Софийска вода\" ще продаде на ВиК-Перник определено количество вода, чиято цена ще бъде определена от КЕВР. На всеки грамотен гражданин веднага му става ясно, че онова, което иска Министерски съвет е осигуряване на преминаване - това представлява вид сервитутно право - а в предлагания за гласуване от СОС доклад става дума за търговска сделка. А от това следват много въпроси. Те са свързани с начина на формиране на цената на водата, на разходите, включени в тази цена и кой ще я плаща. Защото от една страна в решението се казва, че държавата ще поеме всички разходи не само по изграждането на помпената станция и трасето, но и по осигуряването на водоподаването. В решението обаче, което ни предлагат - което по същество представлява да одобрим сключването на търговски договор между двете водоснабдителни дружества - изобщо не става ясно какво ще е участието на държавата в оперативните разходи, свързани с водоподаването\". Милка Христова добави също, че в момента ВиК-Перник не е в добро финансово състояние и дори е във фалит. \"Подаването на вода от страна на \"Софийска вода\" вероятно няма да може да бъде платено. Оттук изниква въпроса кой ще поеме тези неразплатени разходи и на практика - щети за \"Софийска вода\", коментира още Милка Христова. - Съществува твърде голяма вероятност всичките оперативни разходи по поддръжката на рилския водопровод, по евентуалните повреди, както и тези, свързани с водоподаването да се поемат от гражданите на София. Или поне към този момент не съществува гаранция, че това няма да се случи\". Милка Христова добави, че има още много въпроси, които възникват от така предложения за гласуване доклад от страна на двамата общински съветници от ГЕРБ. \"С колегите от групата на БСП имаме предложения, които ще повторим и на сесията на СОС във вторник, каза тя. - Надяваме се да бъдем чути. В противен случай, въпреки че ще подкрепим доклада вероятно еднозначно тъй като става въпрос за хуманитарна криза, разразяваща се на 20 км от София, ще си запазим правото по всички въпроси, които поставихме и не срещнахме адекватна ответна реакция, да търсим политическа отговорност от отказалите да я поемат\".", "date": "2020.01.27", "title": "Милка Христова: Подкрепяме доклада за решаване на водната криза в Перник, но ще търсим политическа отговорност"}
{"url": "https://www.24chasa.bg/novini/article/8118809", "text": "Туризмът е сред националните приоритети за българската икономика и формира близо 12 на сто от БВП и 11% от заетостта в страната. Той е тясно свързан с развитието на транспортната инфраструктура. Това заяви министърът на туризма Николина Ангелкова на среща с еврокомисаря по транспорта и подпомагащ туризма Адина Вълян, цитирана от пресцентъра на министерството на туризма. Българският министър е на работно посещение в Брюксел. С подкрепата на премиера Борисов и цялото правителството работим активно за устойчивия растеж на туристическата индустрия и утвърждаването на страната като конкурентна целогодишна дестинация, посочи министър Ангелкова. За нас е важно не само да привличаме повече туристи, но и те да са от по-висок клас, което означава предлагане на висококачествен продукт, отговарящ на международните изисквания, допълни тя. Двете събеседнички обсъдиха възможностите за развитие на туризма в ЕС от гледна точка на свързаността, както и статута на дейностите в рамките на Европейския комитет по транспорт и туризъм /TRAN/. Транспортът и инфраструктурата са основополагащи елементи от туристическото развитие, които носят ползи както на гражданите на Европа, така и на туристическата индустрия. Възможността за осъществяване на устойчив и достъпен транспорт за повече европейски граждани благоприятства развитието на туризма, подчерта министър Ангелкова. Тя изрази увереност, че българският туристически сектор ще бъде подпомогнат от работата на Генералната дирекция за мобилност и транспорт на ЕК. От създаването на Министерството на туризма в края на 2014 г. са отчетени 31% увеличение на международните туристически визити в България и 34% ръст на приходите от тях. Данните за устойчив тренд продължават и за първите 11 месеца на 2019 г., която бе изключително трудна в международен план, са генерирани над 8,8 млн. чужди туристи, т.е. само 0,02% по-малко от рекордната за българския туризъм 2018 г., стана ясно от думите на министъра. Туристическата администрация в партньорство с останалите институции, местната власт и бизнеса прави необходимото, за да се създаде оптимална рамка за функциониране на сектора в съответствие с Националната стратегия и план за действие за устойчиво развитие на туризма 2014-2030 г., подчерта министър Ангелкова. Важен акцент в работата на ведомството е привличане на повече инвеститори в сектора. До края на годината ще стартира второто издание на картата на инвестиционните проекти в туризма, която бе започната през 2017 г. В най-големия ни курортен комплекс Слънчев бряг през месец май 2019 г. ще се проведе втората международна конференция за устойчиви инвестиции в туризма, която ще обсъди идеи за сътрудничество в Югоизточна Европа, анонсира министър Ангелкова. България има стратегическо местоположение и близост до важни регионални транспортни центрове и това я прави перспективно място за инвестиране. Страната ни участва активно в дейностите по реализацията на Дунавската стратегия на ЕС и заедно с Румъния са координатори по приоритетна ос 3 за насърчаване на културата, туризма и контактите между хората, обобщи министър Ангелкова. Туризмът е изключително важен генератор на икономически растеж, бе коментирано по време на срещата с еврокомисаря по транспорта Адина Вълян. Туристическият отрасъл създава най-много работни места в ЕС, като по последни данни те възлизат на 27.3 милиона души, ангажирани основно в малки и средни предприятия. Прекият и непрекият дял на отрасъла в БВП на 28-те страни членки на Съюза е 10.3 %. През 2018 г. туристите в ЕС наброяват 538 млн. души, а приходите от туризъм възлизат на над 400 млрд. евро. Това е катализатор на трансгранично сътрудничество и продуктово развитие. В качествата й на комисар за транспорта и подпомагащ туризма комисар Вълян отчете пряката връзка между двата сектора и се ангажира с активна политика за устойчиво развитие на пътуването в ЕС.", "date": "2020.01.27", "title": "Ангелкова в Брюксел: Насърчаваме привличането на повече инвестиции в туризма"}
{"url": "https://www.24chasa.bg/novini/article/8118855", "text": "Японски специалисти за пръв път присадиха тъкани от сърдечния мускул, създадени от индуцирани плурипотентни стволови клетки, за лечение на тежко сърдечно заболяване, предаде ТАСС. Това оповестиха отговорни за лечението на пациента лекари от университета в Осака. Той бил диагностициран с тежък стадий на исхемична кардиомиопатия, при която кръвоносни съдове са запушени и кръвта не може да стигне до сърдечния мускул. На пациента били присадени три \"листа\" тъкани, създадени от индуцирани плурипотентни стволови клетки. Благодарение на тях ще се формират нови кръвоносни съдове и сърдечните функции ще бъдат възстановени, отбелязаха от университета, предаде БТА.  Пациентът е понесъл добре хирургичната интервенция. Лекарите планират за три години да извършат още най-малко 9 сходни хирургични операции, за да се убедят, че използваният метод на лечение е ефикасен. От поставени под химично въздействие индуцирани плурипотентни стволови клетки може да се формират всякакъв вид клетки. Теоретично погледнато, това дава възможност да се отгледат тъкани за различни органи. Редица експерти обаче са мнение, че трансплантацията на отгледани тъкани е свързана с риск от злокачествени тумори.", "date": "2020.01.27", "title": "Присадиха тъкани от стволови клетки за лечение на сърдечно заболяване"}
{"url": "https://www.24chasa.bg/novini/article/8118859", "text": "Гърция заяви, че планира да издаде 15-годишни облигации, след като една от трите водещи рейтингови агенции повиши кредитния рейтинг на страната, съобщават Асошиейтед прес и в. \"Катимерини\", предаде БТА. Агенцията за управление на държавния дълг посочи в съобщение днес пет банки, които ще участват в търга, който се очаква да се състои утре. В петък вечерта рейтинговата агенция Фич повиши кредитния рейтинг на Гърция с една степен до ВВ (лат. букви) с положителна прогноза, позовавайки се на повишената устойчивост на дълга и стабилната политическа обстановка. Гърция завърши третата си международна спасителна програма през 2018 г. и се стреми към пълно завръщане на пазарите. Страната също така иска да се възползва от рекордно ниските лихви, за да се опита да подобри дългосрочния си дългов профил. Държавният дълг се очаква постепенно да спада, след като достигна малко над 180 процента от брутния вътрешен продукт през 2018 г., напомня АП.", "date": "2020.01.27", "title": "Гърция планира да издаде 15-годишни облигации"}
{"url": "https://www.24chasa.bg/novini/article/8115132", "text": "Часове след посещението на мистериозен тип в паркинга на “Емко” бизнесменът колабира Кола излиза от гаража на офис сграда, където е седалището на фирмата “Емко”, собственост на оръжейния търговец Емилиян Гебрев. Веднага след нея Носи тъмни ръкавици. Вади от вътрешния джоб на якето си нещо като торбичка. Оглежда автомобилите за секунди и сякаш се лута без посока из гаража. В 13:58:17 се шмугва между два автомобила. Какво прави там, не е ясно, защото нито една камера не снима тази част от гаража. Излиза на “снимачната площадка” 19 секунди по-късно. Отново оглежда колите, тръгва към други, паркирани там. В 14:02:10 ч излиза от гаража. Минава покрай бял джип с пуснати фарове, който е на изхода. Вечерта Емилиян Гебрев, синът му Христо и директорът на “Емко” Валентин Тахчиев от Полша в ресторант в столичен хотел, близо до офиса на “Емко”. След вечерята Гебрев се почувствал зле. В началото помислил, че е получил инфаркт или инсулт. Откаран е във ВМА. Първоначалните съмнения на лекарите са за инсулт, но по-късно става ясно, че Гебрев е отровен. На следващия ден, 29 април 2015 г., в същото състояние изпада и производственият директор Валентин Тахчиев. Той е откаран в “Токуда”, а след това в “Пирогов”. Лекарите вече са наясно, че става дума за опит за убийство, и подават сигнал. Софийската градска прокуратура започва разследване на 1 май. Три дни по-късно, на 4 май 2015 г., със същите симптоми във ВМА е приет и синът на Гебрев Христо. И за тримата първоначалните съмнения са за инсулт. Токсикологичните анализи на кръвните проби обаче показват, че са отровени от т.нар. фосфороорганични съединения. Разследващите вече свалят химически проби от колите, домовете на отровените, офиса на “Емко”, кухнята на ресторанта. Поляците, с които тримата са вечеряли на 28 април, не постъпват в болница. Още тогава е ясно, че атаката е към Гебрев. Основната версия, по която полицията и прокуратурата работят, е опит за убийство чрез отравяне с храна. В проби от кафемашината в дома на Емилиян Гебрев, както и по дрехи на неговия син са открити следи от силно токсично вещество, което се ползва срещу вредители по земеделските култури. която си поръчали на вечерята в ресторанта. Експертизи показват, че те са в минимално количество, което не застрашава живота на хората. Според съдебните медици диагнозата на тримата е “остра интоксикация с фосфороорганични съединения”. Разследването продължава повече от година, но не дава резултат. Спряно е през юни 2016-а. На 4 март 2018 г. бившият офицер от руското военно разузнаване и британски шпионин Сергей Скрипал и дъщеря му Юлия са открити в безпомощно състояние на пейка в Солсбъри. Разследването показва, че са натровени с “Новичок”. Веществото на входната врата на жилището, в което е живял двойният шпионин. Предполага се, че по същия начин подобно е поставено и по дръжките на автомобилите на Гебрев 3 г. по-рано. Скрипал и дъщеря му Юлия оцеляват по чудо. Разследването на британските служби показва, че за отравянето на Скрипал виновни са 3-ма руски граждани, които са били в Обединеното кралство. Обвинени са задочно, защото не са арестувани. Те са служители на военното разузнаване и са част от специален отряд, който работи в Западна Европа. Един от тях е идентифициран по документи като Сергей Федотов. Същият човек е бил и в България преди и по време на отравянето на Гебрев. Австрийският разследващ сайт “Белингкет” твърди, че Федотов, обвинен за отравянето на Сергей Скрипал, е човекът с маската и ръкавиците от гаража на Гебрев. Както и в случая със Скрипал, така и в този с Гебрев посещавали Великобритания и България с чужди самоличности. До разкриването на отравянето на Гебрев обаче се стига доста по-късно - през октомври 2018 г., след намесата на британските служби и негово писмо до прокуратурата. Малко след отравянето си, през юни 2015 г., Емилиян Гебрев изпраща проби до финландска лаборатория от токсикологичните изследвания на кръв и урина, направени във ВМА. Това изследване обаче е на частни начала и не е приложено по разследването в България в началото. Вече е ясно, че случаите “Скрипал” и “Гебрев” са идентични, а по-късно се оказва, че има и общ участник в двата опита за убийство. На 11 октомври 2018 г. главният прокурор по това време Сотир Цацаров получава писмо от Емилиян Гебрев. “Имам основания да считам, че отровата, използвана в нашия български случай и която не бе напълно идентифицирана през 2015 г., е от семейството на “Новичок”, пише Гебрев. Той прави явен паралел със случая “Скрипал”. Заради това писмо разследването на отравянето на Гебрев е възобновено на 15 октомври 2018 г. Следва среща между Цацаров, вътрешния министър Младен Маринов и председателя на ДАНС Димитър Георгиев. В България идват полицаи от Великобритания, разследвали “Скрипал”. Тогава става ясно, че Гебрев е изпратил проби във финландската лаборатория. Заключението е получено в прокуратурата на 23 октомври 2018 г.", "date": "2020.01.27", "title": "“Гебрев” и “Скрипал” - покушения близнаци с участието на “човека с шапката” Федотов (Видео)"}
{"url": "https://www.24chasa.bg/novini/article/8118893", "text": "Жена на 60 г. получи удар и почина, докато участваше в състезание по надяждане със сладкиш в Куинсланд, Австралия, съобщи Би Би Си, цитирана от БТА.  Надпреварата била организирана по случай официалния празник на Австралия и участниците трябвало да изядат възможно най-бързо колкото се може повече от традиционен пандишпанов сладкиш с шоколад и кокосови стърготини. Според очевидци жената тъкмо била лапнала един сладкиш, когато станало видно, че не се чувства добре. Тя била откарана с линейка в болница, където по-късно починала.", "date": "2020.01.27", "title": "Жена получи сърдечен удар на състезание по надяждане със сладкиш в Австралия"}
{"url": "https://www.24chasa.bg/novini/article/8118963", "text": "Световната здравна организация коригира днес оценката си за заплахата, свързана с появилия се в Китай коронавирус, като я промени от \"умерена\" на \"висока\" в международен план и призна, че е допуснала \"грешка във формулировката\" в предишните си доклади, предаде Франс прес, цитирана от БТА. СЗО по-рано беше обявила, че рискът е \"много висок в Китай, висок на регионално ниво и умерен на международно ниво\". \"Това беше погрешна формулировка и я поправихме\", каза за АФП говорителка на базираната в Женева организация. Тази корекция не променя факта, че СЗО не смята ситуацията за \"извънредно положение за общественото здраве от международен мащаб\", допълни говорителката. От началото на кризата СЗО публикува 6 доклада за ситуацията. Организацията използва термина \"извънредно положение за общественото здраве от международен мащаб\" в редки случаи на епидемии, изискващи енергичен световен отговор като например свинския грип H1N1 през 2009 г., вируса Зика през 2016 г. и треската Ебола в Западна Африка в периода 2014-16 г. и ДР Конго през 2018 г., припомня Франс прес. Част от семейството на коронавирусите, новият коронавирус 2019-nCoV поражда у заразените грипни симптоми и може да се стигне до тежки дихателни проблеми. Досега вирусът е отнел живота на поне 81 души, а над 2700 са заразени в Китай от появата му в края на декември досега. Редица страни по света също регистрираха случаи на зараза. По времето на тежкия остър респираторен синдром през 2002-2003 г. СЗО остро критикува Пекин, че е закъснял с вдигането на тревога и в опит да прикрие мащаба на епидемията. През последните години самата СЗО беше обект на остри критики. Смята се, че тя е преувеличила опасността по време на епидемията с вируса H1N1 през 2009 г. Впоследствие СЗО беше обвинена, по време на ужасната епидемия от Ебола в Западна Африка през 2014 г., че не е преценила правилно мащаба на кризата, преди тя да се задълбочи. Генералният директор на СЗО замина днес за Пекин, за да се срещне с правителствени представители и здравни експерти, които се опитват да овладеят разпространението на смъртоносния вирус, предаде Асошиейтед прес. Тедрос Аданом Гебрейесус каза, че СЗО иска да разбере какво е последното развитие на ситуацията с вируса и да укрепи партньорството си с Китай в осигуряване на по-нататъшна защита срещу огнищата на болестта.", "date": "2020.01.27", "title": "СЗО коригира оценката си за коронавируса - висока заплаха за света"}
{"url": "https://www.24chasa.bg/novini/article/8118483", "text": "На национално съвещание, проведено днес, 27.01.2020 г., в Националната следствена служба (НСлС), главният прокурор Иван Гешев представи приоритетите на държавното обвинение за настоящата година. Пред административните ръководители на районните, окръжните и апелативните прокуратури, главния прокурор Иван Гешев акцентира върху необходимостта от резултати в борбата с битовата престъпност. Другите акценти, изтъкнати от него, бяха разследванията по т.нар. „къщи за гости“, горенето на опасни отпадъци и действията на прокуратурата по разрешаването на кризата с водоснабдяването. Иван Гешев благодари за изказаната от колегите му подкрепа в процедурата по избора му за главен прокурор и потвърди готовността на ръководството на държавното обвинение и занапред да реагира на необосновани атаки срещу институцията и отделни нейни представители.", "date": "2020.01.27", "title": "Гешев представи приоритетите за работата на прокуратурата"}
{"url": "https://www.24chasa.bg/novini/article/8118419", "text": "С обвинения за нанасяне на леки телесни повреди ще се сдобият протестиращите, ударили двама полицаи по време на протест пред регионалното министерство. Това съобщиха от Софийска районна прокуратура за \"24 часа\". Оттам обясниха, че има двама задържани, които мятали камъни по полицаите, а други двама са били арестувани заради проявена агресия към униформените. Обвинението срещу тях ще е по специализиран член, който е за нападение над полицай при изпълнение на служебните му задължения. Той предвижда затвор от 1 до 5 години.  Ще се преценява дали да им се иска постоянен арест.", "date": "2020.01.27", "title": "Хванаха четирима от протеста, нападнали полицаи, може да лежат от 1 до 5 г."}
{"url": "https://www.24chasa.bg/novini/article/8118503", "text": "Започна участието на министър-председателя Бойко Борисов в официалната церемония по повод 75 години от освобождаването на бившия концлагер Аушвиц-Биркенау, съобщиха от правителствената пресслужба. Според българския премиер всички ние трябва да помним отговорността, която носим, за да не допуснем подобни трагедии като Холокоста да се случат отново. Както славните, така и трагичните епизоди на миналото, ни задължават да бъдем пазители на историята на Холокоста и да не допускаме нейното изопачаване, нито омаловажаване на страданието на хората по време на Втората световна война, включително и в България. Премиерът Борисов е убеден, че българското общество и най-вече младото поколение са в правото си да се гордеят със спасяването на българските евреи. То е послание към съвременното общество за търпимост, доброжелателство и човеколюбие между хората с различен етнос, религия и култура. Защото спазването на човешките права и тяхното гарантиране е задължително условие за мир и напредък и не подлежи на политически компромис. Заедно с лидери от цял свят министър-председателят Бойко Борисов ще вземе участие във възпоменателното честване пред „Портата на смъртта“ в Аушвиц-Биркенау и ще почете паметта на жертвите пред монумента в бившия концлагер. ", "date": "2020.01.27", "title": "Борисов: Българите се гордеят със спасяването на евреите си (На живо)"}
{"url": "https://www.24chasa.bg/novini/article/8118539", "text": "Американският президент Доналд Тръмп съобщи, че е предложил на Китай помощта на САЩ за справяне с епидемията от коронавируса, предаде Франс прес. \"Поддържаме тесен контакт с Китай във връзка с вируса. Случаите в САЩ са съвсем малко, но ние сме нащрек\", написа Тръмп в Туитър. \"Предложихме на Китай и на президента Си Цзинпин всякаква помощ, каквато би могла да е нужна. Нашите експерти са чудесни!\", допълни той. По най-нови данни заразените с вируса надхвърлят 2700 души, а починалите са 81, припомня БТА. Случаи на коронавируса бяха потвърдени в Австралия, САЩ, Виетнам, Южна Корея, Малайзия, Непал, Сингапур, Тайланд, Франция, Канада, Япония, посочва ТАСС. Днес за първи случай съобщи и Камбоджа.", "date": "2020.01.27", "title": "Тръмп предложи помощ на Китай заради епидемията от коронавируса"}
{"url": "https://www.24chasa.bg/novini/article/8118565", "text": "І. МЕТЕОРОЛОГИЧНА ОБСТАНОВКА: Температурите са в интервала от - 1° до + 15°С Времето над страната е предимно облачно. Слаб до умерен вятър духа в областите: Бургас, Смолян, Търговище и Шумен. Дъжд вали в област Видин, Ловеч, Кюстендил, Плевен, София и Смолян, както и в района на проход „Предел“ и Катунци /обл. Благоевград/, Пода, Средец и Малко Търново /обл. Бургас/, Свищов /обл. Велико Търново/, Мездра /обл. Враца/, Монтана и Сталийска махала /обл. Монтана/, Каратепе, Сестримо и Церово /обл. Пазарджик/, Лъки /обл. Пловдив/, Котел /обл. Сливен/. Сняг вали в района на проход „Петрохан“ /обл. Монтана/. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - До 100 м в района на Малко Търново /обл. Бургас/. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението в изпреварващата лента в участъка от км 0+000 до км 5+500 в посока Бургас се ограничава поради подмяна на мантинели в средна разделителна ивица. Движението се осъществява в двете активни ленти. Участъкът е сигнализиран с пътни знаци. Срок до 05.02.2020 г. Движението в изпреварващата лента в участъка от км 2+400 до км 3+400 в посока София се ограничава поради направата на технологично пресичане между двете платна в средна разделителна ивица. Движението се осъществява в двете активни ленти. Участъкът е сигнализиран с пътни знаци. Срок до 28.01.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма въведени ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма въведени ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път Радомир – Перник в чертите на гр. Перник от км 78+650 до км 78+900 в посока Перник – Радомир се осъществява в една лента във връзка с ВОБД за пътна връзка „Марина бара“. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок: 08.04.2020 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: Път ІІ-19: Движението по път ІІ-19 Симитли – Разлог от км 15+000 до км 16+000 се осъществява в една лента поради почистване на подпорна стена. Участъкът е сигнализиран с пътни знаци. Срок до 31.01.2020 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-208: Движението по път III-208 Дъскотна – Вресово от км 69+000 до км 75+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; Път III-906: Движението по път III-906 Дюлино – местност Черно море от км 14+000 до км 61+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Просеник – Гильовци от км 20+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път ІІІ-7908: Движението по път ІІІ-7908 Присад – Маринка от км 12+000 до км 23+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.01.2020 г.; Път III-6009: Движението по път III-6009 Изворище – Ахелой от км 10+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-9061: Движението по път III-9061 Оризаре – Тънково от км 0+000 до км 7+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г. ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г.; Път III-1003: Движението по път III-1003 Драгичево – Рударци от км 2+400 до км 4+350 се осъществява в една лента поради реконструкция и подмяна на водопроводна мрежа. Участъкът е сигнализиран с пътни знаци. Срок до 10.02.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.02.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път II-66: Движението по път II-66 Чирпан – Поповица в района на с. Мирово при км 119+840 е ограничено за МПС над 12 т. поради влошено експлоатационно състояние на моста на р. Марица. Участъкът е сигнализиран с пътни знаци. Обходен маршрут: път III-666 Плодовитово – АМ „Тракия“ – п.в. „Скобелева майка“ – път I-8 Пловдив – Поповица и обратно. Срок до 31.03.2020. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.27", "title": "Сняг на Петрохан, вижте обстановката по пътищата към 17,30 часа"}
{"url": "https://www.24chasa.bg/novini/article/8118585", "text": "Принц Чарлз и синът му Уилям обмислят да върнат принц Хари и жена му Меган Маркъл обратно във Великобритания, съобщава \"Таймс\", позовавайки се на свои източници. Бащата на Хари и брат му отбелязват, че кралското семейство е готово да предостави на херцозите на Съсекс комфортни условия за живот във Великобритания, където няма да бъдат притеснявани от фоторепортери. „В двореца са крайно обезпокоени за съдбата на принц Хари и съпругата му Меган Маркъл”, отбелязва източникът на медията. „Те обмислят план за действие в случай, че двойката пожелае да се върне назад”, добавя то", "date": "2020.01.27", "title": "Принц Чарлз иска да върне Хари и Меган във Великобритания"}
{"url": "https://www.24chasa.bg/novini/article/8118588", "text": "Афганистанските талибани заявиха, че са свалили военен самолет на САЩ в афганистанската провинция Газни, предадоха Асошиейтед прес и Ройтерс. Самолетът беше свален по време на разузнавателна мисия над окръг Дех Як, съобщи говорителят на талибаните Забиула Муджахид. На борда му е имало \"мнозина\" военни, които са загинали, включително офицери с висок чин, предаде БТА.  Талибаните често преувеличават броя на жертвите, напомня АП. Засега няма потвърждение от американското правителство. Афганистанският журналист Тарик Газниуал съобщи, че е видял горящият самолет и две тела. Пламъците са обхванали предната част на самолета, но корпуса и опашната част почти не са били засегнати. Мястото на катастрофата се намира на около 10 км от военна база на САЩ, добави той. На снимки от мястото на катастрофата, публикувани в социални медии, се виждат останки, които може да са от самолет Bombardier E-11А, какъвто американската армия използва за разузнаване. По-рано днес афганистански представители съобщиха, че в контролирания от талибаните район на провинция Газни се е разбил пътнически самолет на афганистанската компания \"Ариана еърлайнс\". Авиолинията обаче заяви, че нито един от нейните самолети не се е разбивал в Афганистан. По-късно афганистански представители заявиха, че самолетът може да е бил собственост на чуждестранна компания. Талибанският говорител Забиула Муджахид съобщи, че групировката проверява информацията за самолетна катастрофа, припомня Ройтерс.", "date": "2020.01.27", "title": "Талибаните съобщиха, че са свалили американски военен самолет над Афганистан"}
{"url": "https://www.24chasa.bg/novini/article/8118672", "text": "Радикалната групировка \"Ислямска държава\" заяви днес във аудиоопослание, че желае да започне \"нов етап\" в своя джихад и той ще е насочен главно срещу Израел, предаде Франс прес, цитирана от БТА.  В разпространено аудиообръщение говорителят на групировката Абу Хамза ал Кураши призова последователите на ИД, особено на египетския Синайски полуостров и в Сирия да съсредоточат атаките си срещу еврейската държава, предаде ДПА. \"Войници на халифата навсякъде край вас са еврейските селища и пазари, превърнете ги в място, където да изпробвате вашите химически оръжия, ракети\", призова Ал Кураши. Говорителят призова също \"мюсюлманите в Палестина и всички държави\" да са част \"от борбата срещу евреите и да осуетят плановете им, като например \"тяхната сделка на века\". 37-минутното аудиопослание, поместено в медията на ИД \"Ал Фуркан\" и разпространено чрез платформата \"Телеграм\", се появи непосредствено преди американският президент Доналд Тръмп да разкрие дългоочаквания мирен план за Близкия изток, често наричан \"сделката на века\" и предизвикващ полемика от години. В посланието Ал Кураши осъжда \"Хамас и всички онези, които само отправят критики и правят изобличаващи изказвания\", визирайки палестински и регионални лидери. Новият лидер на ИД Абу Ибрахим ал Хашеми ал Кураши е \"решен\" да пристъпи към нов етап, който няма да е нищо друго освен битка срещу евреите и връщане на откраднатото от мюсюлманите\", заяви говорителят. \"Очите на войниците на халифата, където и да се намират, остават обърнати към Ерусалим\", посочи говорителят на ИД. Египетският клон на ИД е активен в Северен Синай и многократно е поемал отговорност за атаки срещу силите за сигурност и християнското малцинство. През 2014 г., след като завладя големи части от Ирак и Сирия, ИД обяви там свой халифат. Макар Ирак и сирийските кюрдски бойци да обявиха победа над джихадистката групировка, тя продължава да извършва нападения и в двете държави.", "date": "2020.01.27", "title": "\"Ислямска държава\" преминава към нов етап и насочва атаките си към Израел"}
{"url": "https://www.24chasa.bg/novini/article/8118708", "text": "Германският канцлер Ангела Меркел изтъкна днес, че за Европейския съюз е важно да предложи на Албания перспектива за членство, след като през октомври Франция блокира започването на преговори, предаде ДПА, цитирана от БТА.  Приближаването на страните от Западните Балкани към ЕС е не само в интерес на региона, но също и на Съюза, посочи Меркел по време на посещение на албанския премиер Еди Рама в Берлин. Тя добави, че Албания е изминала дълъг път в реформирането на съдебната си система - важен фактор за бъдещето на страната. По-рано днес канцлерът заяви, че ще настоява за начало на присъединителни преговори с Албания и Северна Македония на срещата на върха на ЕС през март, съобщи Ройтерс. Преди всичко ние искаме да постигнем споразумение на следващия Европейски съвет през март за начало на преговори за присъединяване с Албания, а също със Северна Македония, заяви Меркел пред журналисти в Берлин на среща с албанския премиер. И двете страни постигнаха много. Ние ще работим усилено, за да постигнем желаните резултати през март, каза Меркел. Тя напомни също така за силното земетресение, което разтърси Албания в края на ноември, и спомена за донорската конференция, насрочена за средата на февруари, която ще се опита да помогне за възстановяването на страната. На свой ред Еди Рама каза, че възстановяването след земетресението изисква средства, които страната не може да покрие сама.", "date": "2020.01.27", "title": "Меркел заяви, че перспективата за членство на Албания е в интерес и на ЕС"}
{"url": "https://www.24chasa.bg/novini/article/8118965", "text": "Президентът на САЩ Доналд Тръмп съобщи, че Белият дом ще разпространи дългоочаквания си мирен план за Близкия изток утре на обяд източноамериканско време (в 17 ч. по Гринуич), предадоха Ройтерс и Франс прес, цитирани от БТА.  Тръмп обяви това пред репортери при посрещането на израелския премиер Бенямин Нетаняху в Белия дом. Тръмп каза, че очаква и премиера Нетаняху, и израелският опозиционен лидер Бени Ганц да одобрят плана. Той каза, че и палестинците би трябвало да харесат плана, защото е добър за тях.", "date": "2020.01.27", "title": "Тръмп ще огласи мирния си план за Близкия изток в 17 ч. по Гринуич утре"}
{"url": "https://www.24chasa.bg/novini/article/8119005", "text": "Белгийският крал Албер Втори, който се оттегли от престола през 2013 г. в полза на своя син Филип, призна тази вечер, че има незаконна дъщеря, съобщиха местни медии, предаде БТА. Албер Втори бе принуден по съдебен път да се подложи на изследвания на ДНК и да оповести данните. Процедурата бе заведена по искане на Делфин Боел, която твърдеше, че е дъщеря на краля от негова извънбрачна връзка. Историята е известна на белгийското общество от дълги години, но до днес не беше ясна степента на нейната истинност. С днешното съобщение се потвърждава, че от 1967 до 1984 г. Албер Втори, все още принц на Лиеж, има омъжена любовница, от която през 1968 г. му се ражда дете. Документи доказват, че по същото време той подготвя развод със съпругата си Фабиола. Албер Втори посещава извънбрачната си дъщеря постоянно до настъпването на 25-годишнината от брака му. По този повод той обещава на съпругата си да изостави любовницата и 10-годишното дете, като така бракът е спасен. От 2001 г. кралят прекъсва връзка с Боел, а през 2013 г. тя завежда дело за доказване на бащинство.", "date": "2020.01.27", "title": "Бившият белгийски крал Албер Втори призна: Имам незаконна дъщеря"}
{"url": "https://www.24chasa.bg/novini/article/8119029", "text": "Президентът на Иран Хасан Рохани заяви, че неговата страна е готова за по-нататъшно развитие на отношенията с Русия. Това той каза на среща с намиращия се на посещение в Иран председател на руския парламент Вячеслав Володин, предаде ТАСС, цитирана от БТА. \"За Иран и за Русия стабилността в региона има особено значение, ето защо ние сме готови на по-нататъшно развитие на двустранните отношения. По думите на Рохани неотдавнашните съвместни учения на Иран, Русия и Китай в Оманския залив говорят за това, че страните са настроени към установяването на по-тесни отношения помежду си. Тези съвместни учения продължиха четири дни в края на миналата година, припомня ТАСС.", "date": "2020.01.27", "title": "Рохани: Иран е готов за развитие на отношенията с Русия"}
{"url": "https://www.24chasa.bg/novini/article/8118996", "text": "Ректорът на Университета за национално и световно стопанство проф. Димитър Димитров обсъди вчера методологията на Рейтинговата система на висшите училища в България с Георги Стойчев - ръководител на консорциума, който изготвя тази система за оценяване на висшите училища. По време на срещата си двамата говориха за възможностите за бъдещо развитие и усъвършенстване на системата, която измерва качеството на обучението в българското висше образование. Нейното 9-о поред издание бе представено преди месец. Рейтинговата система сравнява представянето на 51 висши училища в България в рамките на 52 професионални направления на основата на десетки показатели. Те измерват различни аспекти на учебния процес, научната дейност, учебната среда, предлаганите социално-битови и административни услуги, престижа и регионалната значимост на висшите училища, както и реализацията на завършилите на пазара на труда.", "date": "2020.01.27", "title": "Ректорът на УНСС обсъди рейтинговата система с ръководителя на екипа ѝ"}
{"url": "https://www.24chasa.bg/novini/article/8114283", "text": "Какви са тези реклами в социалните медии, не знам. Синът ми има едни приятели - нарича ги инфлуенсъри, които пишат тук-там някакви постове и за всеки получават по 1000 лв.”, каза ми преди време пенсиониран журналист, цял живот работил в традиционните медии. Впрочем журналистите, независимо в кои медии работят, също са инфлуенсъри по смисъла на влиянието, което имат върху общественото мнение. Просто преди ерата на социалните медии този тип хора не бяха определяни с чуждици. Инфлуенсър означава “човек със силно влияние в социалните мрежи, огромен брой последователи и чието поведение винаги е забелязвано и вземано под внимание”, пише в съвременните тълковни речници, създадени онлайн. Тези няколко условия са напълно достатъчни инфлуенсърите бързо да бъдат забелязани от рекламните агенции и използвани за целите на комуникацията между марка и клиент. Важно е уточнението, че инфлуенсърът не получава пари за всеки свой пост, а само за рекламните. Започне ли обаче да се грижи само за маркетинговите послания, доверието в него може лесно да се стопи. Все пак той е активен и популярен сред своята интернет общност заради поредица свои качества, експертиза, статии, споделени снимки и мнения и т.н. Първият са звездите, които са известни извън онлайн пространството и социалните медии. Сред тях са певци, актьори, тв водещи. Те използват звездния си статус, за да създадат добри социални профили. Не е достатъчно обаче просто да имат страница във фейсбук, тъй като тя трябва да бъде непрекъснато обслужвана, а самите звезди постоянно да обгрижват аудиторията си, да знаят какво да ѝ показват и говорят. В този образ напълно се вписват Мария Илиева, Теодора Духовникова, Владо Карамазов. Продуцентите на певците на практика това работят - грижат се за страниците им онлайн. Така Криско, Дара и другите млади таланти стават все по-силни инфлуенсъри, още повече че имат точен пазар и лоялна аудитория. “Кока-Кола” отдавна е разбрала това и е сред най-големите им рекламодатели, обясняват от рекламните агенции. Така че звездите с разработени социални профили са най-скъпоплатените инфлуенсъри. Вторият тип инфлуенсъри са тези, които започнаха преди няколко години като т.нар. блогъри. Те нямат популярност извън социалните медии, но същевременно доста голяма част от тях се развиха и се превърнаха в професионални инфлуенсъри. Т.е. вече работят само това. Техният труд не е заплатен колкото на истинските звезди, макар че не само популярността е причина. За разлика от западните си колеги повечето от българските професионални инфлуенсъри не могат да създават много интересно съдържание - нещо, което впрочем важи и за медийното пространство у нас. В много от случаите постовете им са пиарски съобщения, написани без никакво въображение. Въпреки това агенциите ги ползват, тъй като все пак работният им ден е посветен именно на социалните медии. Най-търсени от рекламните агенции, но и най-трудно намирани са третият тип инфлуенсъри. Това са най-нормални хора - често експерти в своята област, които имат какво да кажат помежду си на своите приятели и на своята си общност. Те имат най-висока степен на доверие. В тази група инфлуенсъри не се търси човекът с най-много приятели в социалната медия, а този, който има тежест в дадена общност. Такива например са геймърите, които непрекъснато играят и споделят помежду си нещо за игрите. Убедиш ли ги да представят твой продукт, обикновено постигаш успех, тъй като помежду си те много си вярват. Подобна е и общността на майките. Спецификата при тази трета група е, че хората в нея не се продават много. Освен това винаги се съмняват. Много често искат да се запознаят с продукта, тъй като казват, че няма да рекламират всичко. “Няма значение колко последователи има инфлуенсърът, а какво съдържание дава той на феновете и как последователите му реагират на него. Това е нещото, което компаниите и марките търсят, защото искат взаимодействие с брандпосланието, което минава през инфлуенсъра, а не че постът има хиляда лайка примерно. По-стойностно за рекламодателя е дали тези последователи са си купили продукта, тествали са го и са споделили мнение. Инфлуенсърите не са само известните лица и блогърите за козметични продукти, могат да са всякакъв друг тип лидер на мнение - обществен или от здравния сектор, финансов експерт. Тези хора с тяхното знание и експертност дават мнение, което е по-достоверно за хората като публика, особено в ерата, когато прекалено много се шуми за фалшивите новини най-вече в онлайн пространството”, обяснява Ива Григорова, директор на пиар агенцията MSL, която е част от “Публисис груп”. Не е особено лесно. Откакто инфлуенсърът стана новото черно - модно е всеки продукт или услуга да се рекламира по този начин, се нароиха десетки дигитални и маркетингови компании, които продават на килограм хора с онлайн влияние. Дори с твърдението, че имат ексклузивитет за определени инфлуенсъри. Почти никога обаче това не е вярно и тези с изключителните права биват ползвани и от други. Няма твърди тарифи. Въпрос на преговори е. Всеки пост има цена, но тя е различна за всеки конкретен случай. В момента тя върви от 200 до 5000 лв. на пост. Да, от инфлуенсърството може да се забогатее, но не ей така между другото, твърдят агенциите, които предоставят тази социална услуга на клиентите си. За разлика от един сайт за лайфстайл примерно, в който 10 души работят, за да набавят в него информация, инфлуенсърът е един човек, който сам прави социална медия. Така че той работи почти същите 10 часа, колкото и в сайта, като непрекъснато обновява страниците си, ходи на събития, отразява рекламната кампания, която му е поверена. Освен това поства задължително и всички онези неща, които е правил, преди да подпише рекламен договор. В противен случай ще стане безинтересен на аудиторията си и рейтингът му рязко ще спадне. Впрочем рекламните агенции отдавна са забелязали, че огромната популярност примерно на Николета Лозанова онлайн вече не върши толкова добра работа. Причината е, че с всеки свой пост тя продава нещо. Естествено е на последователите ѝ да им омръзне 24 часа в денонощието да четат и гледат само реклами. Пренасищането с маркетингови клипове започва да влияе отрицателно дори на някои известни спортни сайтове, като сваля посещаемостта им. По същия начин се клишират и добрите идеи, родени в онлайн пространството. Силата на неформалната комуникация в социалните медии е, че изключително бързо хваща неща, които са интересни на публиката. Последният такъв случай е с торбичките “Била”. Огромната популярност, която постигна, показва, че социалните медии вече имат много по-голям потенциал от телевизиите. В същото време обаче това много трудно може да се контролира и овладее от марките. Засега няма формула, която да покаже кой мем (означава идея, поведение или стил, който се разпространява от човек на човек в дадена култура) ще се превърне в хит в мрежата. Случва се изведнъж и която марка е най-бърза, може да се закачи за него и да успее да се рекламира, но подобна ситуация не може да се диктува. Така преди време реагира ИКЕА и при скандала с плочките на ул. “Граф Игнатиев” във фейсбука им излезе реклама на килим, наподобяващ плочките, с посланието “Настилка, достойна за граф”. Сега рекламните агенти дебнат непрекъснато социалните медии, за да уловят добрата идея първи, но пак са толкова много, че с Мегзит например вече продават от чаши до самолетни билети. Това обикновено означава, че няма да продадат нищо. Къде на шега, къде наистина един от съветите за инфлуенсър е като няма какво да кажеш в поста, да пуснеш снимки на малко куче и бебе. Факт е, че подобните безсмислени, но мили снимки винаги имат широк отзвук. Не на това разчитат, разбира се, най-големите инфлуенсъри в света. И те вече не са далеч от нас, защото сред тях има и двама българи - Димитър Бербатов и Григор Димитров. Те притежават всичко, за да влияят на последователите си в социалните мрежи - световна популярност, харизма, наситено с големи постижения всекидневие и желание и умения да развиват профилите си със собствени инициативи, които се радват на голяма подкрепа от феновете им. И да, те също са инфлуенсъри, но за всеки свой пост. Подобно на колегите си по света, те наистина са големи и това ги прави почти официозна медия. За разлика от тук, звездите на Запад твърде много държат, когато продават нещо през фейсбук или инстаграм, да пишат, че това е платено съдържание. Правят го и двете български големи спортни звезди. Иначе рискуват да загубят уважението и доверието на огромната си аудитория. Българският пазар на инфлуенсърите също се развива и скоро подобна регулация вероятно ще се случи и у нас. Голяма част от тези, които се занимават с него, не го прикриват. Напротив, чувстват се горди, че имат влияние в мрежата. За разлика от политическите инфлуенсъри, които съществуват и печелят от това, но засега нито те, нито политическите сили признават подобно нещо.", "date": "2020.01.27", "title": "Григор Димитров и Димитър Бербатов - най-влиятелните и  скъпи БГ инфлуенсъри"}
{"url": "https://www.24chasa.bg/novini/article/8119076", "text": "Дело срещу румънец и българин, разследвани за изнудване на почетния председател на ДПС Ахмед Доган и депутата Делян Пеевски, е приключило със споразумение между прокуратурата и обвиняемите. Дорин Йордаке и Дилян Георгиев се признали за виновни по 2 обвинения. Те сключили споразумение със спецпрокуратурата на 18 януари, съобщиха наши източници. Според него Йордаке трябва да лежи 8 месеца в затвора, а Георгиев - 6 месеца. Двамата са обвинени, че от началото на 2018 г. с издирвания румънец Овидиу Семенеску и “други неустановени лица” са участвали в група за измами и изнудване, действала в България и чужбина. Второто обвинение на прокуратурата е, че опитали, но не успели да “въведат заблуждение” у Доган и Пеевски, че френските служби са изготвили доклад за контрабандата с цигари, в който уж се споменавали техните имена. Осъдените твърдели, че разполагат с въпросния доклад на хартиен и магнитен носител и че могат “да съдействат и посредничат” имената на Доган и Пеевски в него да бъдат махнати срещу 12 млн. евро. Подобен доклад по делото няма. Йордаке и Георгиев бяха задържани през май 2019 г., но в момента били на свобода. Наказанията им почти се покриват с дните, излежани от тях в ареста. ", "date": "2020.01.27", "title": "Осъдиха румънец и българин, изнудвали Доган и Пеевски"}
{"url": "https://www.24chasa.bg/novini/article/8119094", "text": "Неизвестни нападатели застреляха двама протестиращи в южния иракски град Насирия, след като силите за сигурност предприеха твърди мерки срещу продължаващите от месеци протести срещу иракския елит, голяма част от който е подкрепян от Иран, предаде Ройтерс, цитирана от БТА. Нападателите са пристигнали в четири пикапа, които нападнали главен лагер на протестиращите. Освен убийството на двамата демонстранти, те подпалили палатки, съобщават източници от силите за сигурност. Най-малко 75 протестиращи бяха ранени при сблъсъците в Насирия през нощта, след като силите за сигурност опитаха да ги прогонят от мостове в града. Повечето от тях са пострадали от бойни патрони, съобщават източници от полицията и здравните служби. Тази сутрин отново се стигна до сблъсъци в Централен Багдад и полицията използва сълзотворен газ срещу участниците в протестите. Същевременно дипломатически представители на 16 страни в Ирак осъдиха днес използването на прекомерна сила от иракските сили за сигурност и въоръжени групи и призоваха за разследване на стотиците смъртни случаи от октомври насам. Сред подписалите съвместното изявление са посланиците на САЩ, Великобритания и Франция, предаде Ройтерс. Силите за сигурност и въоръжени групи продължават да използват бойни патрони в Багдад, Насирия и Басра. Някои участници в протестите са отвличани и сплашвани, подчертават дипломатите, които призоваха Ирак да спазва правото на свободно събиране и на мирен протест и подканиха Багдад да гарантира, че ще има надеждно разследване и наказание на виновните за над 500-те смъртни случая от началото на протестите на 1 октомври миналата година.", "date": "2020.01.27", "title": "Двама протестиращи в Ирак бяха убити от неизвестни нападатели"}
{"url": "https://www.24chasa.bg/novini/article/8117505", "text": "До 31 януари самоосигуряващите се лица могат да променят вида на осигуряването си, напомнят от Национална агенция за приходите. Самоосигуряващите се лица задължително се осигуряват във фонд „Пенсии на държавното обществено осигуряване (ДОО), а по свой избор могат да се осигуряват и във фонд „Общо заболяване и майчинство”. Това съобщиха от НАП. Самоосигуряващите се лица, които изберат да внасят осигурителни вноски и във фонд „Общо заболяване и майчинство”, могат да се ползват от всички осигурени социални рискове (без трудова злополука и професионална болест и безработица) на ДОО. Другият вариант е да внасят осигурителни вноски на по-нисък процент само във фонд „Пенсии“ на ДОО (за инвалидност поради общо заболяване, старост и смърт). В този случай обаче, напомнят от НАП, самоосигуряващите се нямат право на парични обезщетения от ДОО в определени ситуации (например т. нар. „майчински” при бременност и раждане). Видът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година. В 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП или чрез е-услугите на приходната агенция с Персонален идентификационен код /ПИК/ или електронен подпис /КЕП/. При прекъсване и възобновяване на съответната трудова дейност, както и при започване на друга трудова дейност през календарната година не може да се променя вече избрания и декларирания вид осигуряване. Повече информация и консултации за попълването на данъчни и осигурителни декларации можете да получите на телефон 0700 18 700 /на цена, съгласно тарифата на телефонния оператор/.", "date": "2020.01.27", "title": "До края на месеца може да се променя вида на осигуряването"}
{"url": "https://www.24chasa.bg/novini/article/8117508", "text": "„С около 12% е спадът на руските туристи, посетили България през м.г. Те са били над 400 000” – каза в Добрич генералният консул на Руската федерация във Варна Владимир Климанов. ”Нашите туристи обаче обичат България” - посочи руският консул, но направи уточнението, че в момента има много актрактивни дестинации в цял свят и хората си избирали там, „където им е по-удобно и по-хубаво”.Една от пречките пред руските туристи в България е визовият режим, но според Климанов, това е въпрос, който трябва да реши българската страна. Туроператорите и хотелиерите, които искат да привлекат руски туристи, се грижат за това, е мнението на консула. Той не смята, че политиката на България спрямо Русия, оказва влияние на решенията на руснаците къде ще почиват. По думите му, никой не може да прогнозира от сега какво ще бъде предстоящото туристическо лято, защото руските туристи малко по-късно правят планове за летните отпуски. През март е международната туристическа борса в Москва, на която също ще има български представители - отбеляза консулът. Икономическите отношения между България и Русия се развиват, каза още той, като отказа да коментира скандала с изгонените руски граждани, обвинени в шпионаж.", "date": "2020.01.27", "title": "12 процента спад на руските туристи у нас през м.г."}
{"url": "https://www.24chasa.bg/novini/article/8117537", "text": "За повишаване на сигурността при обмена на данни между Национална агенция за приходите с клиентите й, както и осигуряване на допълнителна защита на информацията, от 17.02.2020 г. всички електронни услуги, предоставяни от данъчната администрация, ще бъдат достъпни единствено, чрез използването на криптографски транспортен протокол, версия 1.2 /TLSv1.2./ Този протокол се поддържа от новите версии на най-популярните браузъри. Това съобщиха от НАП. За безпроблемно използване на е-услугите на НАП след 17.02.2020 г. са необходими: • Компютър с инсталирана операционна система, която е в поддръжка от производителя, с коректно инсталиран софтуер за работа с електронен подпис - Windows 8; 8.1(преустановена стандартна поддръжка на 9 януари 2018 г. с налична разширена поддръжка до 10 януари 2023 г.); Windows 10 (32bit и 64bit), Linux (32bit и 64bit) или OSX (64bit); • Web браузър: Internet Explorer/Edge, Google Chrome или Mozilla Firefox в актуални версии, поддържащи TLS 1.2; • Java, версия 8.х. На 14 януари 2020 г. Microsoft спря поддръжката на операционна система Windows 7, което означава, че компютърът продължава да работи, но е по-уязвим към рисковете за сигурността и зловреден код, защото вече не получава актуализации на софтуера, включително актуализации за сигурност от Microsoft. Възможно е, работата с Windows 7 от средата на януари 2020 г., да води до затруднения при използването и на електронните услуги на НАП. Допълнителна информация за изискванията за ползване на е-услугите на приходната агенция можете да получите на телефон 0700 18 700 от 9 до 17,30 ч. /на цена, според тарифата на съответния оператор/.", "date": "2020.01.27", "title": "Нови версии на браузерите за работа с е-услугите на НАП"}
{"url": "https://www.24chasa.bg/novini/article/8117539", "text": "Мастните клетки, разположени дълбоко под кожата на човека, усещат светлината. Когато тялото не получава достатъчно светлина, тези клетки променят поведението си и увеличават риска от метаболитен синдром, съобщи Сайънс Екс, цитиран от БТА.  Откритието е на учени от детския медицински център в Синсинати и е публикувано в сп.\"Сел рипортс\". Учените изследвали как мишките контролират телесната си температура. Проучването им показва, че излагането на светлина регулира начина, по който два вида мастни клетки работят заедно, за да произведат суровините, които останалите клетки използват за енергия. Учените стигат до извода, че слънчевата светлина е необходима за нормалния енергиен метаболизъм при мишките. Авторите на изследването посочват, че нарушенията в този основен метаболитен процес отразява нездравословния аспект на съвременния начин на живот - прекарването на прекалено много време в затворени помещения. \"Телата ни са се развивали през годините под светлината на слънцето, включително сме развили гени за усещане на светлината, наречени опсини\", каза д-р Ричард Ланг, биолог, който участва в изследването. \"Сега обаче ние прекарваме голяма част от времето си на изкуствена светлина, а тя не осигурява пълния спектър светлина, която получаваме от слънцето\".", "date": "2020.01.27", "title": "Мастните клетки усещат слънчевата\nсветлина"}
{"url": "https://www.24chasa.bg/novini/article/8117528", "text": "Истанбулски прокурор поиска днес 40 доживотни присъди за основния заподозрян за  , съобщи ДПА, като се позовава на Анадолската агенция. Узбекският гражданин Абдулкадир Машарипов беше арестуван две седмици след нападението. При стрелбата срещу празнуващи в новогодишната нощ загинаха 39 души, а 79 бяха ранени, предава БТА. Отговорност за терористичния акт пое групировката \"Ислямска държава\". Машарипов е един от 58 заподозрени за причастност с нападението, като 18 от тях се намират в ареста. Процесът започна през декември 2017 г.", "date": "2020.01.27", "title": "40 доживотни присъди за нападателя в турския клуб \"Реина\""}
{"url": "https://www.24chasa.bg/novini/article/8117568", "text": "Украинец, поръчал заливането с киселина на своя сънародничка, е бил задържан в България на 2-ти януари, съобщи Сийка Милева, говорител на главния прокурор. Още от средата на лятото българската полиция е имала информация, че мъжът се крие у нас. Той бил с променена външност, пуснал е брада и коса и сменил походката си. Въпреки това издирвачите на полицията успели да го разпознаят и издирят. Окръжният прокурор на Бургас Георги Чинев е отправил искане за задържането му, докато съдът не се произнесе за екстрадицията.", "date": "2020.01.27", "title": "Украинец, поръчал заливане с киселина на своя сънародничка, задържан в Бургас (Обновена)"}
{"url": "https://www.24chasa.bg/novini/article/8117590", "text": "Мъж на около 60-годишна възраст се е самоубил в сградата на Държавна агенция „Национална сигурност“, съобщава \" \". Сигналът за случилото се е бил подаден минути преди 14 ч. днес. По първоначални данни мъжът е използвал самоделно оръжие. Самоличността му не е известна, като най-вероятно той е влязъл в сградата като посетител. \"Има инцидент с гражданско лице,уведомени са компетентните органи, водят се процесуални следствени действия\", съобщиха от ДАНС.", "date": "2020.01.27", "title": "Мъж се самоуби в сградата на ДАНС"}
{"url": "https://www.24chasa.bg/novini/article/8117624", "text": "Европейската комисия изрази днес готовност да подкрепи държавите от ЕС, които предприемат евакуация на своите граждани от Китай заради разпространението на новия вирус. Това съобщи говорител на комисията, цитиран от БТА.  Дали да бъде предприета евакуация, решават държавите от ЕС, уточни той. Говорителят съобщи, че днес следобед предстои среща за обсъждане на европейската готовност за противодействие на разпространението на вируса. Очаква се представители на европейските здравни власти да преценят готовността на болниците в ЕС, както и необходимостта за предупреждение на гражданите от съществуващата опасност. Европейските здравни власти подготвят също съвети за пътуващите в засегнатите райони, добави говорителят.", "date": "2020.01.27", "title": "ЕС подкрепя европейските държави, които евакуират гражданите си от Китай"}
{"url": "https://www.24chasa.bg/novini/article/8117628", "text": "С панихида и общоградско поклонение на Паметника на ген.-лейтенант А. Е. Цимерман община Добрич отбеляза 142-ата година от освобождението нa града от османско владичество. Официални гости на церемонията бяха кметът Йордан Йорданов, народните представители Даниела Димитрова и Йордан Йорданов, Владимир Климанов – генерален консул на Русия във Варна, областният управител Красимир Кирилов. Те, както и общински съветници, членове на кметския екип, почетни граждани на Добрич, представители на политически партии, на обществени организации, на културни и образователни институти, и граждани, почетоха паметта на загиналите за освобождението с минута мълчание, след което поднесоха венци и цветя на паметника. В събитието участваха и представители на регионален клуб „46-и пехотен Добрички полк“ към национално дружество \"Традиция\". Народно читалище „Йордан Йовков – 1870 г.“ отбеляза освобождението на Добрич.с презентация „27 януари – Освобождението на Добрич от османско владичество” . През целия ден се поднасят цветя на паметниците на Васил Левски, Христо Ботев, Захари Стоянов, Стефан Караджа, Хайдут Пею Буюклията, Иван хаджи Вълков, Ф. М. Достоевски, Алея на опълченците във Военно гробище музей, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк /до костницата на руските воини/ Младежкият център „Захари Стоянов” представи „Цената на Свободата“ – с участието на клуб „Театър“. по повод 142 години от освобождението на град Добрич от османско владичество. На 27 януари 1878 г. Долнодунавският руски отряд под командването на ген.-лейт. Цимерман освобождава Добрич. През нощта на 26-и срещи 27-ми януари турско-египетските войски напускат града, подпалвайки двете български църкви, изоставят ранените и оръжието си и се изтеглят към Варна. Година след освобождението, по инициативата на руския император, в града е издигнат Паметник на победата, по-известен като паметника на генерал-лейтенант Цимерман.", "date": "2020.01.27", "title": "В Добрич отбелязаха 142 години от освобождението от турско робство"}
{"url": "https://www.24chasa.bg/novini/article/8114855", "text": "10, 20 или 30% от тока, който ползват домакинствата, да са купувани от свободния пазар. Тези проценти се обсъждат в моделите на либерализация на пазара на електроенергията за бита. И това да стане от 1 юли. Това е последният вариант засега, на който сме се спрели, каза за “24 часа” председателят на енергийната комисия в парламента Валентин Николов. Точният процент тепърва ще се определя. В края на март електроразпределителните дружества трябва да подадат предложение за цени на тока от 1 юли в Комисията за енергийно и водно регулиране. Председателят на комисията казва, че текстовете за промени в енергийния закон трябва да станат факт до края на февруари, за да може в разчетите на енергийните дружества да се включат количествата, които ще се купуват от борсата. На този етап обаче изборът на модел как законово да бъде освободен пазарът на ток за битовите потребители е на неформална фаза. По модела, който се обсъжда, се предвижда електроразпределителните дружества да започнат да купуват на борсата 10% от тока, който се потребява от домакинствата, за да се тества пазарът и да не се натоварват потребителите, казва Николов. Обсъждани са варианти за поетапно освобождаване на пазара за бита и малкия бизнес в рамките на пет години. Има и друг вариант, при който пълната либерализация да се случи за три години и тогава ще се започне с 30% ток от борсата в сметките на битовите потребители, на следващата година ще се вдигне на 60 на сто и в края на третата година цялото количества ще се купува на свободния пазар. Преценявана е и възможността първо там да излезе само малкият бизнес Тогава обаче за регулирания пазар ще остане по-малко и по-скъпа електроенергия. За него в момента НЕК прави микс от тока на АЕЦ “Козлодуй”, на американските централи и на когенерациите. При свиване на регулирания пазар ще трябва да се повиши таксата “задължения към обществото”, с която се плаща разликата между дългосрочните договори и пазарната цена. При който и да е модел на поетапно освобождаване на пазара на ток за домакинствата и малкия бизнес КЕВР ще определя максимална възможност за отклонение от пазарната цена и електроснабдителните дру или търговецът на ток няма да могат да я надвишават. Председателят на енергийната комисия казва, че има разработени сценарии на база на статистически данни от минали години. Експерти на КЕВР са разигравали и математически модели. Според Николов сметките за ток на битовите потребители ще се променят с до 1% нагоре или надолу в зависимост от движението на цените на борсата. Намерението е до 5 години пазарът на електроенергия да е 100% либерализиран. Само че никой не казва откога започват да текат тези 5 години. За този срок се говори от 2017 г., когато беше представен анализът на Световната банка за пълната либерализация на пазара на ток. През ноември на конференция по повод 15 години от либерализирането на пазара у нас шефът на ЕСО Ангелин Цачев каза, че частичното отваряне на пазара за битови потребители е изискване на Брюксел. В противен случай ЕК няма да одобри исканата от страната ни подкрепа за производителите на електроенергия. Става дума за механизмите за капацитет, чрез които да се осигури подпомагане на въглищните централи. За да стане обаче либерализацията и в битовия сектор, трябва да е изработен механизъм за подпомагане на енергийно бедните и уязвимите. Което е работа на социалното министерство, но досега не е предлаган механизъм. Друг момент са преговорите с американските централи и техните договори за дългосрочно изкупуване на електроенергия. Явно се чака ЕК да се произнесе по механизма за капацитет, за да се преговаря за преразглеждане на договорите. Ако до края на февруари законовите промени не са факт, това е сигнал, че може би отварянето на пазара за бита ще се отложи след 1 юли.  Пиковият ток в часовете от 9 до 20 часа с ден на доставка понеделник стигна на енергийната борса 200,91 лв. за мегаватчас. Базовата енергия (от 1 до 24 ч) при търговията на платформата “Ден напред” е с цена 154,20 лв. за мегаватчас. Извънпиковата енергия (от 1 до 8 и от 21 до 24 ч) се търгуваше средно за 107,48 лв. Най-високата цена на електроенергия на платформата “Ден напред” е за времето от 11 до 13 часа, което е в диапазон 220,01 - 220,07 лв. Високите цени на българската борса за първи път отвориха толкова дълъг внос на електроенергия. И за 27 януари са планирани количества от Румъния, Турция, както и от Сърбия. България изнася ток за Гърция и Македония.  От близо седмица в пиковите часове на потреблението на електроенергия товарът на системата надминава 6000, най-високият стигна 6566 мегавата. От 19 до 24 януари в 19 ч товарът е от 6187 до 6566 мегавата. Потребление над 6000 мегавата има и в два дни в 11 ч, и в повечето дни между 20 и 21 часа. Помним, че над 7000 мегавата товар за по-дълго време изправяше на нокти диспечерите. Сега обаче няма притеснения. В резерв са два големи блока от 227 мегавата и малък блок от 165 мегавата в ТЕЦ “Марица-изток 2”, казват енергийни експерти. Дори не коментират студения резерв, за който са отговорни ТЕЦ “Варна” и “Бобов дол”. Ситуацията се облекчава и от вноса на електроенергия. Както в. “24 часа” писа, от 1 до 19 януари в България е влязъл ток с 66,15% повече, отколкото за същия период преди година. Справката на Електроенергийния системен оператор показва, че производството на електроенергия у нас, което е било 2 433 398 мегаватчаса, надвишава потреблението, което е 2 470 547 мегаватчаса. ", "date": "2020.01.27", "title": "От юли ток за домакинствата и от борсата, сметките ще се променят с 1%"}
{"url": "https://www.24chasa.bg/novini/article/8117769", "text": "Мъжът, който се самоуби в ДАНС, е бил извикан там за разпит, научи \"24 часа\". Той е член на националистическата партия \"Български национален съюз\", която организира Луковмарш.  . Самоубиецът е от редовните участници на шествието, което почита паметта на ген. Христо Луков.", "date": "2020.01.27", "title": "Самоубиецът в ДАНС извикан за разпит за Луковмарш"}
{"url": "https://www.24chasa.bg/novini/article/8117803", "text": "Министър-председателят Бойко Борисов пристигна в Полша, където ще участва в официалната церемония по повод 75 години от освобождаването на бившия концлагер Аушвиц-Биркенау. Това съобщиха от правителствената пресслужба.  Заедно с държавни и правителствени ръководители от цял свят българският премиер ще отдаде почит към жертвите от един от най-мрачните епизоди в човешката история - Втората световна война. Онова време на тотално падение обаче предизвиква най-ярката проява на духовно извисение - българският народ спасява над 48 000 свои сънародници-евреи като не ги предава на сигурна смърт в нацистките концентрационни лагери. „Щастливи сме за спасените и техните потомци, благодарни сме на спасителите - знайни и незнайни. В същото време дълбоко скърбим за милионите невинни жертви на Холокоста и тяхното страдание. Отдаваме почит и на невинно погубените животи на повече от 11 000 евреи от Егейска и Вардарска Македония”, посочи министър-председателят Бойко Борисов при пристигането си в Полша. Той бе категоричен, че трябва да се поучим от уроците на миналото, да помним и никога да не допускаме паметта за Холокоста да бъде изтрита или подменяна, и отговорът ни да е остро осъждане и отхвърляне на всеки опит за антисемитизъм. По традиция на 27 януари световната общност се прекланя пред паметта на загиналите по време на Холокоста, както и на всички хора, станали неволни жертви на антихуманните действия в този период. Тазгодишната церемония в Аушвиц-Биркенау има особено значение, тъй като основни нейни гости ще бъдат близо 100 оцелели жертви от времето на Холокоста. Те ще споделят своите спомени, преживявания и ще припомнят на световната общественост за трагизма на Холокоста. \"Днес отбелязваме Международния ден за възпоменание на жертвите на Холокоста. Дълбоко скърбим за милионите невинни жертви и тяхното страдание. Един от най-мрачните епизоди в човешката история – Втората световна война, ще се запомни и с героичното дело на българския народ, който спасява над 48 000 свои сънародници-евреи, като не ги предава на сигурна смърт в нацистките концентрационни лагери. Трябва да се поучим от уроците на миналото и никога да не допускаме паметта за Холокоста да бъде изтрита или подменяна. Днес с държавни лидери от цял свят сме в бившия концлагер Аушвиц-Биркенау, където за пореден път ще отправим силно послание, че спазването на човешките права е задължително условие за мир и напредък и не подлежи на политически компромис\", написа премиерът Борисов във фейсбук. ", "date": "2020.01.27", "title": "Борисов в Полша: Дълбоко скърбим за милионите невинни жертви на Холокоста (Снимки)"}
{"url": "https://www.24chasa.bg/novini/article/8117841", "text": "Извънредни проверки на ТЕЦ \"Бобов дол\" са извършени от РИОСВ - Перник през почивните дни, във връзка със сигнали на граждани, съобщиха от екоинспекцията. При проверката на 26 януари е станало ясно, че е имало авариен пробив в пещ на камера на енергиен котел 1 и въведен в експлоатация енергиен котел 2. При проверката е констатирано, че от изпускащо устройство 1 или т. нар. \"голям комин\" се емитират тъмносиви димни газове, дължащи се на разпалването на котела с мазут. Съгласно комплексното разрешително на ТЕЦ \"Бобов дол\" при разпалване емисиите се изпускат през големия комин в рамките на 6 до 8 часа, поясняват от инспекцията. От РИОСВ съобщават още, че заради установени нарушения на дружеството, РИОСВ е наложила принудителна административна мярка още на 24 януари. По силата на заповедта, подписана от директора на РИОСВ - Перник, е спряна производствената дейност на дружеството на енергийни котли 1, 2 и 3 в частта производство на електрическа енергия чрез използване на неразрешен вид гориво - биомаса за работата на енергийните котли, както и за използване на отпадъците предимно като гориво или по друг начин за получаване на енергия. Пломбирани още на 24 януари са шредерните инсталации, използвани при раздробяване на отпадъци. Принудителната административна мярка е наложена с цел опазването на околната среда, живота и здравето на хората и предотвратяване и преустановяване извършването на административни нарушения от Закона за опазване на околната среда, както и на други административни нарушения в областта на екологичното законодателство.", "date": "2020.01.27", "title": "РИОСВ - Перник извърши извънредни проверки на ТЕЦ \"Бобов дол\""}
{"url": "https://www.24chasa.bg/novini/article/8117883", "text": "Коронавирусът от нов тип в Китай, наричан още кунгфлу, започва да напуска пределите на азиатската страна и постепенно достига други континенти. Жертвите доближават 100, но човешката история познава много по-ужасяващи епидемии, пише \" \". В по-новата история човечеството се бори с два вида грип. В средата на 2003 най-големият и жесток бум на птичи грип започва в Югоизточна Азия, причинен от подтип на вируса, наречен H5N1. Резултатът е висока заболеваемост сред домашните птици. Предаването на H5N1 на хора става опасно, защото вирусът мутира бързо и може да се трансформира във форма, която е много заразна за човека, и предизвиква тежко заболяване. То става чрез контакт на човек с болна птица или секрети от пернато. Заразени хора могат да предават вируса на други хора. Масовата паника от птичи грип доведе до унищожаването на голяма част от домашните птици, както и се намали значително потреблението на птичи продукти. Последното засега изпитание за света, което продължава и до ден днешен, е свинският грип. Заразата се причинява от грипния вирус A(H1N1), който се предава от човек на човек. Първите случаи на заболяването са регистрирани в Мексико в началото на април 2009 г. Епидемията се разраства по целия свят. До момента жертвите на вируса са хиляди. Около 60 милиона души са жертвите на грипа през миналия и началото на този век. Това е и най-широко разпространената инфекция в света. Според проучвания от XII до XIX век в света са преминали 90 епидемии от грип и 15 пандемии. Древногръцкият лекар Хипократ, известен като \"бащата на медицината\", описва за пръв път инфлуенцата през 412 пр.н.е. В периода 1889-1890 г. се развива пандемия, която започва през май 1889 г. от Бухара, Узбекистан. Заболяването постепенно се разпространява, като достига до Северна Америка. Впоследствие е установено в Южна Америка, Индия и Австралия. Пандемията е причинена от щам H2N8 на вируса на грипа, характерен с високо ниво на възприемчивост и смъртност. Около един милион души загиват от тази пандемична вълна на грипа. Истинският кошмар за човечеството настъпва в началото на XX век, когато испанският грип само за две години причинява смъртта на около 50 милиона души. Пандемията продължава от януари 1918 г. до декември 1920 г., достигайки разпространение дори до Арктика и отдалечените островни групи в Тихия океан. Испанският грип е едно от най-смъртоносните природни бедствия в човешката история - при тогавашното население на Земята от 1,86 милиарда души между 3% и 5% загиват, 500 милиона (27%) са заразените. Предполага се, че само за първите 25 седмици от пандемията жертвите са около 25 милиона, т.е. убива повече хора, отколкото синдромът на придобитата имунна недостатъчност (СПИН) за близо 30 години. Първите случаи на болестта са регистрирани в континенталната част на Съединените щати и Европа, преди достигането й до Испания. По време на Първата световна война Испания е неутрална държава и поради това няма наложена цензура в новините относно пораженията от разпростиращата се епидемия. В същото време цензурата в Германия, Великобритания, Франция и САЩ прикрива нивото на пораженията, нанесени от грипа в тези страни, с цел запазване на високия дух на населението в трудните военни времена. Всичко това поражда грешното впечатление, че разпространението на грипната вълна в Испания е многократно по-силно, поради което се налага названието „испански грип\". България също е сериозно засегната от тази пандемия - 80 000 души умират у нас. В по-минали времена болести, които сега са почти непознати, са стопявали населението на Земята. По време на Пелопонеската война (430 пр.н.е.) от тиф умира 1/4 от атинската армия и 1/4 от населението в течение на 4 години. Високата смъртност на болестта предотвратява нейното широко разпространение, тъй като убива заразените по-бързо, отколкото те могат да пренесат заболяването. Точната причината за тази епидемия не е известна до 2006 г., когато анализ на зъби, намерени при разкопки на могили под Атинския акропол, показват наличие на бактерии на тифа. Черната смърт е опустошителна епидемия, преминала през по-голямата част от Европа между 1346 и 1353 г. Според традиционното схващане при нея измира около една трета от населението, но някои нови изследвания оценяват жертвите на около половината жители. Няма точни цифри, но се говори за загинали между 75 и 200 милиона души. Въпреки че въпросът е спорен, преобладава мнението, че причина за черната смърт е бубонната чума, болест, предизвиквала няколко пандемии в хода на историята. Болестта се проявява внезапно с висока температура, главоболие, световъртеж, помрачено съзнание и протича много тежко. Тя засяга лимфните възли. Те се подуват и почерняват - оттам идва и името на болестта черната смърт. Заразяването става не само при ухапване от бълха, но и при пряк контакт с болен. Човечеството преживява и седем пандемии от холера. До началото на 19-и век е разпространена главно в Индия, като река Ганг е основният източник на заразата. След това тръгва по земното кълбо. Жертвите на болестта само във Франция през 30-те години са около 100 хиляди души. В наши дни болестта е практически унищожена в Европа и Северна Америка благодарение на пречистването и хлорирането на питейната вода.", "date": "2020.01.27", "title": "Европа е призрак след черната смърт (Видео)"}
{"url": "https://www.24chasa.bg/novini/article/8117876", "text": "Китайски туристи от Ухан, огнището на епидемията от новия коронавирус, тези дни ще пристигнат в Сърбия, след като обиколиха Хърватия, а сега са в Босна и Херцеговина, предаде Танюг, цитирана от БТА.  На границата те ще бъдат посрещнати от екип сръбски епидемиолози, под чийто надзор ще бъдат по време на престоя си в Сърбия. Босненският епидемиолог Андреа Юрич заяви за в. \"Дневни аваз\", че няма причини за тревога и че здравословното състояние на туристите е нормално. Тя каза, че през целия път те ще бъдат наблюдавани съгласно препоръките на Световната здравна организация и според босненските закони и наредби. Китайските туристи от Ухан пристигнаха със самолет в Милано в събота, а оттам тръгнаха с автобус на обиколка в Хърватия, Босна и Херцеговина и Сърбия.", "date": "2020.01.27", "title": "Сърбия очаква тези дни туристи от Ухан, обиколили Хърватия и Босна и Херцеговина"}
{"url": "https://www.24chasa.bg/novini/article/8117935", "text": "Главната прокуратура в Анкара разследва десетки хора за \"провокативни\" публикации в социалните медии във връзка със  , съобщава в. \"Хюриет дейли нюз\". Прокуратурата проверява 50 лица по подозрения в \"разпространение на страх и паника\" и \"обида на турския народ, турската република и държавните институции\". Заподозрените са обвинени в разпространение в социалните медии на фалшиви изображения във връзка със земетресението. Междувременно броят на загиналите при труса с магнитуд 6,8, който разтърси в петък вечерта източния окръг Елязъг, достигна 41 души, след като спасителните екипи извадиха телата на още двама души изпод развалините, съобщава Асошиейтед прес. Ранени са над 1600 души, а най-малко 45 оцелели са били извадени изпод развалините. Земетресението разруши 76 сгради и повреди над 1000 други, принуждавайки оцелелите да потърсят убежище в палатки, джамии, училища, спортни зали и студентски общежития. Турският министър на вътрешните работи Сюлейман Сойлу заяви на пресконференция днес, че са осигурени над 24 000 палатки и 1000 жилищни контейнери, както и че са отпуснати средства за ремонт на пострадалите домове.", "date": "2020.01.27", "title": "Разследват фалшиви публикации за земетресението в Турция"}
{"url": "https://www.24chasa.bg/novini/article/8116544", "text": "Днес служителите от русенска лаборатория ще установяват количествата и вида на веществата, открити в сграда на бившия военен завод „Гаврил Генов” във Враца миналата седмица. Токсичните химикали близо 35 години наред се съхранявали в мазе на складово помещение без каквито и да било мерки за безопасност и били открити случайно.  След сигнал до ДАНС и РИОСВ служители и инспектори влязоха на проверка в неохраняваните помещения заради опасните смеси. Полицията пък започна денонощна охрана на помещенията.", "date": "2020.01.27", "title": "Изследват опасните химикали, открити в бивш завод във Враца"}
{"url": "https://www.24chasa.bg/novini/article/8116584", "text": "Полша ще сключи договор със САЩ за закупуване на 32 изтребителя от пето поколение Ф-35 за 4,6 милиарда долара, съобщи полският министър на отбраната Мариуш Блашчак, цитиран от ТАСС и ДПА. Сделката ще бъде подписана в петък в град Демблин на река Висла, където има голяма база за обучение на пилоти, съобщи министърът в Туитър, предава БТА. Компанията производител \"Локхийд Мартин\" заяви, че първите изтребители може да бъдат доставени на Полша през 2024 г., съобщи полската информационна агенция ПАП. Към днешна дата полските ВВС разполагат с 27 изтребителя МиГ-27, 18 Су-22 и 48 Ф-16, отбелязва ТАСС.", "date": "2020.01.27", "title": "Полша купува от САЩ 32 изтребителя Ф-35 за 4,6 милиарда долара"}
{"url": "https://www.24chasa.bg/novini/article/8116583", "text": "Неизвестни обраха дома на носителката на Нобеловата награда за литература за 2018 г. Олга Токарчук във Вроцлав, съобщи ТАСС. Крадците са проникнали в жилището на полската писателка и поетеса в нощта на събота срещу неделя, докато тя е в чужбина, предава БТА. \"Полицията направи оглед и събра улики. На местопрестъплението работиха криминалисти, които започнаха издирване на заподозрените\", съобщи пред журналисти Кшищоф Марцян, представител на полицията във Вроцлав. От дома на писателката е открадната значителна парична сума.", "date": "2020.01.27", "title": "Обраха дома на носителката на Нобелова награда за литература Олга Токарчук"}
{"url": "https://www.24chasa.bg/novini/article/8116686", "text": "Съдъд даде 4 г. затвор на Ивайло Николов от София, а на \"колегата\" му Борис Богданов от Левски - 3 г. ефективно. Останалите съучастници - Йордан Андонов и Кристиян Василев от столицата се разминаха с условни наказания. Ивайло Николов е има стара условна присъда и с новото наказание за измама се трансформира в ефективен затвор от 4 г. След оттегляне на съда на тайно съвещание преди произнасяне по настоящото дело, подсъдимият Ивайло напуснал сградата на Съдебната палата и не присъствал на четенето на наказанието. Поради неговото отклонение от съдебния процес съставън му измени мярката от подписка в задържане под стража. Присъдата за четиримата измамници подлежи на обжалване в двуседмичен срок.", "date": "2020.01.27", "title": "Осъдиха 4-има телефонни измамници,\nзавлекли 35 000 лева от пенсионери"}
{"url": "https://www.24chasa.bg/novini/article/8116814", "text": "След като главният прокурор е сезирал Конституционния съд, очакваме развитие по образуваното дело. Само Конституционният съд може да тълкува Конституцията. Това е лаконичният коментар на президентството по повод питането на Иван Гешев.  Питането му към КС е първо и идва само месец след встъпването му в длъжност.", "date": "2020.01.27", "title": "Президентството: Само Конституционният съд може да тълкува Конституцията"}
{"url": "https://www.24chasa.bg/novini/article/8116772", "text": "Китай е на второ място по производство на оръжие в света след САЩ. Четири китайски компании от този бранш са сред 20-те водещи продавачи на оръжие в света, се в публикуван днес доклад на шведски изследователски институт, предаде ДПА, цитирана от БТА. Общите продажби на четирите компании, сред които е най-големият китайски самолетостроител АВИК (Aviation Industry Corporation of China), възлизат на 54,1 милиарда долара за 2017 г., посочва Стокхолмският международен институт за изследване на проблемите на мира (СИПРИ), като се позовава на нови данни. С оръжейните си продажби за 2017 г. на стойност 20,1 млрд. долара АВИК е на шесто място по този показател. Американската компания \"Локхийд Мартин\" е посочена като най-големият оръжеен продавач в света за същата година с продажби за около 43,9 млрд. долара. През последните десетилетия Пекин си постави за цел \"да си стане самодостатъчен в производството на усъвършенствани оръжия\", се казва в доклада, който е за периода 2015-2017 г. СИПРИ следи военните разходи по страни и отбранителни компании, но липсата на данни от компаниите в Китай дълго време беше пречка за по-прецизно проучване на състоянието на този бранш там. Оценките за Китай са направени въз основа на информация, събрана от различни източници, включително доклади за кредитни рейтинги, одитни и годишни доклади.", "date": "2020.01.27", "title": "Китай е втори в света по производство на оръжие след САЩ"}
{"url": "https://www.24chasa.bg/novini/article/8116778", "text": "Година и 11 месеца условно получи след одобрено от съда споразумение, постигнато с Районна прокуратура – В. Търново, 46-годишен мъж за отглеждане и държане на марихуана. От държавното обвинение съобщиха, че  Н. Н. се признал за виновен, че за времето от неустановена дата до 08.07.2019 г., в гр. Велико Търново, в апартамент, отглеждал в саксии 90 броя растения от рода на конопа /канабис, марихуана/ и в стопанска постройка в близост до западна промишлена зона гр. В. Търново, отглеждал над 200 броя растения от рода на конопа /канабис, марихуана/, в нарушение на Закона за контрол върху наркотичните вещества и прекурсорите, като наркотика е с обща стойност 42 341 лева. Признал се е за виновен и затова, че на 08.07.2019 г. в гр. Велико Търново, в апартамент, без надлежно разрешително държал високорисково наркотично вещество - коноп /марихуана/ на обща стойност 7900,81 лв. и в стопанска постройка до западна промишлена зона на гр. В. Търново държал коноп /на пода в помещение, в 11 чувала, на сушилник и в полиетиленова торба/ на обща стойност - 50500,18 лв. За извършените деяние е осъден на една година и единадесет месеца лишаване от свобода, изпълнението на което е отложено с изпитателен срок от четири години и единадесет месеца. Споразумението има последици на влязла в сила присъда.", "date": "2020.01.27", "title": "Условна присъда за наркофермер, гледал близо 300 растения марихуана"}
{"url": "https://www.24chasa.bg/novini/article/8116867", "text": "Европейският парламент е напълно готов за предстоящата раздяла с британските евродепутати, съобщиха представители на институцията. В сряда ЕП ще гласува в Брюксел споразумението за оттеглянето на Великобритания от ЕС. Документът ще бъде утвърден, ако бъде подкрепен с гласовете на повече от половината присъстващи в пленарната зала. Британските евродепутати също ще участват в гласуването, уточниха от ЕП. Без церемонии между 31 януари и 1 февруари ЕП ще свали трите британски знамена, поставени досега на видими места в институцията. Вече бе съобщено, че едно от знамената ще бъде предадено на Музея на европейската история в Брюксел. Останалите две ще бъдат запазени в протоколната служба и ще бъдат използвани при предстоящи посещения на британски гости на ЕП, предава БТА. Британските евродепутати вече са освободили офисите си в ЕП в Страсбург, но все още ползват помещенията в Брюксел. Те запазват правата си до 1 февруари, а след това трябва да върнат пропуските си и ще получат карти за достъп до институцията в качеството си на бивши евродепутати.", "date": "2020.01.27", "title": "ЕП е готов за раздялата с британските евродепутати"}
{"url": "https://www.24chasa.bg/novini/article/8116815", "text": "Монголия затвори граничния си пункт с Китай за автомобили и пешеходци, както и училищата, в опит да спре разпространението на смъртоносния вирус, заразил хиляди, информира АФП. \"Забранено е преминаването на пешеходци и автомобили през границата с Китай\", заяви вицепремиерът Енхтувишин Улзисайхан в неделя, като заяви, че училищата и университетите ще останат затворени до 2 март, заедно с други обществени места, допълва \" \".", "date": "2020.01.27", "title": "Монголия затваря границата с Китай заради вируса"}
{"url": "https://www.24chasa.bg/novini/article/8116801", "text": "Окръжна прокуратура – Габрово внесе искане за задържане на италианец, обявен за международно издирване с Европейска заповед за арест, съобщиха от Апелативната прокуратура във Велико Търново. Мъжът е обявен за международно издирване с цел арест и предаване /екстрадиция. 42-годишния италианец, който продължително пребивава в страната ни, е задържан в гр. Севлиево, след като е установено, че се издирва. Европейската заповед за арест е издадена от съда в гр. Бреша, Италия, за причиняване на тежка телесна повреда в съучастие с други лица.", "date": "2020.01.27", "title": "Искат постоянен арест за италианец, обявен за международно издирване и пипнат в Севлиево"}
{"url": "https://www.24chasa.bg/novini/article/8116911", "text": "Ирански пътнически самолет излезе от пистата при приземяването си и кацна на автомагистрала, съобщи иранската държавна телевизия, цитирана от Франс прес. Инцидентът е станал в Бандар Махшар в Югозападен Иран, предава БТА. Пилотът се приземил прекалено късно и заради това самолетът излязъл от пистата и се спрял на магистрала в съседство с летището. Няма пострадали сред 135-те пътници и членове на екипажа на самолета Макдонъл Дъглас МД-83 на иранската компания \"Каспиан еърлайнс\", съобщи телевизията. Журналист от държавната телевизия, който пътувал със самолета, съобщи, че задният колесник се счупил и самолетът се плъзнал по корем до мястото на спирането си. Започнато е разследване на причините за инцидента.", "date": "2020.01.27", "title": "Пътнически самолет кацна на магистрала в Иран"}
{"url": "https://www.24chasa.bg/novini/article/8116943", "text": "Българският еврокомисар Мария Габриел се срещна днес с лидерите на организациите, отговарящи за развитието на иновациите и стартъп екосистемите от региона на Западните Балкани, по инициатива на Националната агенция за малки и средни предприятия. Тя представи приоритетите си в областта на иновациите и инструментите за подкрепа, особено в рамките на Европейския съвет за иновации, който е част от новата програма „Хоризонт Европа“. След продължаващото успешно изпълнение на Цифровата програма за Западните Балкани, която стартира по предложение на Мария Габриел, сега на дневен ред са действията за активизиране на инвестициите в иновации, които могат значително да допринесат за по-висока конкурентоспособност на бизнеса. Това съобщиха от пресцентъра на представителството на Европейската комисия в България. „Организациите, насърчаващи и развиващи иновациите, са жизненоважни партньори на новата Европейска иновационна екосистема, част от програма „Хоризонт Европа“. С предложен бюджет от 100 милиарда евро, тя ще бъде най-амбициозната програма за научни изследвания и иновации в ЕС. Нуждаем се от успешни иновации, които да са комбинация от технологии с бизнес и финансови модели. Това ще има дълбоко положително въздействие върху обществото и икономиката“, подчерта Мария Габриел. Тя акцентира и на мисиите като една от ключовите новости в „Хоризонт Европа“, които ще са насочени към създаването на иновации и научните изследвания за борба с рака, изменението на климата, умните градове, храните и водите. Освен това, повече от 10 милиарда ще бъдат насочени конкретно към иновациите. В рамките на Европейския съвет за иновации ще се предлагат различни схеми за достъп до капитали и за увеличаване на стартиращите предприятия. Иновационният съвет осигурява пряка подкрепа чрез два основни инструмента за финансиране – Pathfinder за началната фаза и Accelerator за развитие и внедряване на пазара. „Вие можете да подкрепите Европейската инициатива за иновационна екосистема чрез изграждане на мостове между вашата екосистема и други такива, популяризиране на истории на успеха и осигуряване на благоприятна среда за иновации и предприемачество. Това е в наш взаимен интерес. Напълно подкрепям желанието на Западните Балкани да подобрят участието си и в следващата програма „Хоризонт Европа“ след успешното си представяне в сегашната „Хоризонт 2020“. Това ще помогне на балканските държави да противостоят на проблема с изтичането на мозъци“, подчерта българският еврокомисар. След 2017-та година, държавите от Западните Балкани отбелязват значителен ръст на участието си в настоящата рамкова програма. Черна гора и Босна и Херцеговина се представят над средното за ЕС ниво. Съществуват редица центрове за върхови постижения, които действат като регионални стимулатори. „Западните Балкани могат да се справят още по-добре. Не само в схемите на Европейския съвет за научни изследвания и Европейския иновационен съвет, но и в проектите за сътрудничество. В тази връзка въведохме т.нар. „схема за свързване“, която ще даде възможност за отваряне на установени мрежи към по-слабо представени държави. Научните изследвания и иновациите ще играят централна роля в следващите години в глобален план. Насърчавам държавите от Западните Балкани да задълбочим партньорството си и заедно бъдем силен играч на световната сцена, давайки на нашите иноватори и стартъпи възможност да растат“, призова Мария Габриел.", "date": "2020.01.27", "title": "Мария Габриел: Насърчавам Западните Балкани да задълбочим партньорството си"}
{"url": "https://www.24chasa.bg/novini/article/8116949", "text": "Учени отгледаха органоиди, състоящи се от клетки на отровни змийски жлези, в лаборатория и получиха от тях активните токсини, съобщи ЮПИ, цитирана от БТА. Пробивът ще помогне на специалистите в разработките на нови противоотрови и лекарства. За изследването си учените от института Хюбрехт в Утрехт са работили с клетки от отровните жлези на девет вида змии. Те са ги култивирали в стъкленици при 32 градуса Целзий, защото влечугите са студенокръвни. Органоидите произвели разнородни токсини, характерни за отровните жлези. Специалистите са установили, че като променят средата могат да влияят върху токсините, произвеждани от органоидите. Те планират да разработят лабораторно 50 различни органоида от отровни жлези. Трудът им ще елиминира необходимостта от рисковото събиране на отрова от змии за изследвания и ще допринесе за разработване на нови лекарства и противоотрови.", "date": "2020.01.27", "title": "Учени отгледаха отровни змийски жлези в лаборатория"}
{"url": "https://www.24chasa.bg/novini/article/8116970", "text": "Пътнически самолет се разби в провинция Газни в източната част на Афганистан, пише Би Би Си. Според предварителните данни, на борда на самолета са се намирали 83 пътници. Представители на местните власти потвърдиха, че самолета се е разбил в провинция Газни, като уточниха, че инцидентът е станал близо до района на Дех Як, пише  . Самолетът е на \"Боинг\" и принадлежи на \"Ариана Афган еърлайнс\", уточняват световните медии. Няма официални данни за щетите и жертвите, тъй като информацията е оскъда. Според Tolo News, този район е под контрола на силите на талибаните и уточняват, че там бил изпратен екип от спецчасти.", "date": "2020.01.27", "title": "Самолет с 83 пътници на борда се разби в Афганистан"}
{"url": "https://www.24chasa.bg/novini/article/8116984", "text": "Опасност София да остане без вода заради количеството на водата в язовир \"Бели Искър\" няма, заяви кметът на София Йорданка Фандъкова. Тя посети Пречиствателната станция за питейни води \"Бистрица\" във връзка с доклада, който утре ще бъде разгледан в Столичния общински съвет /СОС/ за възможността през водопреносната мрежа на София да се превеждат допълнителни количества вода до Мало Бучино и от там през водопровода, който ще бъде изграден от правителството, да достигне до Перник, предаде БТА. За мен е важно да направим всичко възможно да помогнем на бедстващите хора в Перник, без това да се отрази на хората в София, подчерта кметът. След като бяха направени всички възможни анализи, получихме уверенията на експертите, че това е напълно възможно, посочи кметът. Тя изтъкна, че за нея е важно гражданите на София да знаят с какви системи за контрол разполага София и \"Софийска вода\", за да бъдат спокойни и да не се поддават на всякакви спекулации, които за съжаление винаги в момент на криза се появяват. За мен е важно становището на експертите и институциите. Аварии винаги има, важното е обаче как се реагира, каза кметът. Тя посочи, че 52 резервоара се наблюдават в реално време и всяка сутрин получава информация за всички язовири на територията на Столичната община. Кметът изрази надежда предложението за използването на водопреносната мрежа на София да бъде подкрепено от СОС. Весела Стефанова, старши мениджър на лабораторията информира, че през 2019 г. \"Софийска вода\" е взела около 8500 проби за мониторинг и контрол на питейната вода в София. На тези 8500 проби са направени около 150 хил. анализа по микробиологични, физикохимични и радиологични показатели. Изследваме водата по целия й път - от водоизточниците, язовир Искър, язовир Бели Искър, 17 реки, подземни водоизточници. Правим анализи по предварително изготвена програма от \"Басейнова дирекция\", подчерта Стефанова. Тя обясни, че след водоизточниците, водата постъпва към пречиствателните станции, които са четири. Най-големите - Бистрица и Панчарево, се следят всеки ден, всяка сутрин се вземат проби при влизането и излизането на водата от станцията. Контролът е непрекъснат, показателите в пречиствателните станции се наблюдават от онлайн прибори, 24 часа в денонощие, каза експертът. Показателите на водата, за които се изследва са водата са метали-неметали, органични замърсители, йонни форми, цвят, вкус, мирис. Следят се микробиологични показатели като ешерихия коли, салмонела, както и радиологични показатели. Лабораторията е акредитирана още преди десет години и докладва валидни и достоверни резултати, подчерта Стефанова. Тя каза, че всяка година лабораторията е проверявана от службата по акредитация. Питейната вода в София е с отлични качества, годна за пиене и отговаря на нормативните изисквания, увери експертът от пречиствателната станция. Васил Тренев, изпълнителен директор на \"Софийска вода\" заяви, че контролът на качеството на водата е 24 часа в денонощието. Той каза, че тестовете дали може да се преведат 300 л в секунда до резервоар Мало Бучино са успешни. Попитан за евентуални аварии при експлоатацията на бъдещия водопровод, той каза, че аварии винаги има. Средно на ден за миналата година е имало 38 аварии. Водопороводната мрежа в София е 4 хил. км и аварии са възможни, важното е те да бъдат идентифицирани в съответните срокове и да бъдат отстранени в срокове, категоричен е Тренев.", "date": "2020.01.27", "title": "Фандъкова: Язовир „Бели Искър” се следи в реално време"}
{"url": "https://www.24chasa.bg/novini/article/8117011", "text": "\"Днес, 27.01.2020 г., Конституционният съд образува конституционно дело № 1/2020 г. по искане на Главния прокурор на Република България за даване на задължително тълкуване на разпоредбата на чл. 103 от Конституцията на Република България. Докладчик по делото е съдия Мариана Карагьозова-Финкова\". Това съобщиха от Конституционния съд, часове след ", "date": "2020.01.27", "title": "Конституционният съд образува дело по питането на Гешев недосегаем ли е президентът"}
{"url": "https://www.24chasa.bg/novini/article/8115839", "text": "20-годишният студент по география Николай е в неизвестност от 23 януари. В събота баща му е пристигнал София и е подал сигнал в 7-о РПУ, че синът му е в неизвестност. Момчето учи в СУ \"Св. Климент Охридски\" и живее в общежитие. Според репортаж по Нова телевизия съквартирантът му го видял за последно на 23 януари, но оттогава няма никаква информация за него. Николай нямал проблеми с алкохол, наркотици или някакви други. Последната му локация била Казичене, където не би трябвало да има работа. Според бащата на Николай телефонът на сина му е изключен от петък и няма връзка с него. Последно започнал работа в кол център ва 6 януари, но 4 дни по-късно напуснал. Семейството се надява синът им да бъде намерен.", "date": "2020.01.27", "title": "Баща търси изчезналия си син"}
{"url": "https://www.24chasa.bg/novini/article/8115842", "text": "Основателят на „Майкрософт“, милиардерът Бил Гейтс и съпругата му Мелинда („Bill & Melinda Gates Foundation“) даряват 10 милиона долара за мерки срещу разпространението на коронавируса 2019-nCoV в Китай и Африка, се казва в съобщение, публикувано на сайта на фондацията, цитиран от  . „Фондацията за Бил и Мелинда Гейтс днес обяви, че скоростно отделя 10 милиона долара спешна помощ и съответната техническа поддръжка, за да помогне на онези, които се борят с разпространението на вируса в Китай и Африка. Това ще засили усилията за ограничаване на глобалното разпространение на коронавирус 2019-nCoV“, се казва в изявлението. Средствата ще бъдат разделени поравно между Китай и центровете за контрол и превенция на заболяванията в Африка. Общият брой на заразените в континентален Китай достигна 2744, от които 80 са починали.", "date": "2020.01.27", "title": "Бил Гейтс дарява 10 млн. долара за борба с коронавируса"}
{"url": "https://www.24chasa.bg/novini/article/8115872", "text": "Заместник-генералният секретар на ООН г-жа Идзуми Накамицу заяви, че организацията призовава САЩ и Русия да продължат договора за съкращаване на стратегическите оръжия Нов СТАРТ в сегашния му вид, пише руският в. \"Аргументи и факти\". По думите на Накамицу двете държави трябва да насочат усилия към запазване на статуквото. Тя припомни, че Нов СТАРТ засега е в сила и не е зле да бъде продължен с още пет години, посочва изданието, като се позовава на РИА Новости, предава БТА. Договорът Нов СТАРТ (известен в Русия като СНВ-3) между Москва и Вашингтон е подписан през 2010 г. и е в сила до 5 февруари 2021 г. Това е единственото действащо споразумение за ограничения във въоръжаването между двете страни. По-рано руският външен министър Сергей Лавров информира, че Москва иска да продължи договора без предварителни условия, но позицията на САЩ остава неясна, се казва в материала. Накамицу добави, че необхванатите от документа въоръжения, сред които и новите оръжия на Русия, би могло да бъдат обсъдени между Москва и Вашингтон по-късно, след като продължат договора, допълва \"Аргументи и факти\". САЩ настояват, че СТАРТ трябва да включва новите оръжия на Руската федерация като хиперзвуковите ракети \"Кинжал\", крилатите \"Буревестник\" и ядрените дронове \"Посейдон\". Накамицу призна, че тези системи имат \"стратегически ефект\", но според нея за включването им трябва да се преговаря въз основа на действащите документи, отбелязва агенция РЕГНУМ. Отбранително-промишленият комплекс на Русия ще стане за страните от НАТО положителен пример, сочещ как да направят оръжията си по-ефективни, заявяват руски военни експерти пред \"Економика сегодня\". Те коментират изявление пред журналисти на адмирал Джеймс Фого, командващ военноморските сили на САЩ в Европа. Той препоръчал съюзниците на Вашингтон, желаещи да укрепват отбранителната си способност, разполагайки с ограничени ресурси, да вземат пример от Руската федерация. Адмиралът наистина им препоръчва да се снабдят със системи, подобни на руските, но това няма да подтикне съюзниците на САЩ да купуват оръжия от Русия. Думите му издават само нежеланието на Вашингтон реално да съдейства на съюзниците си в модернизирането на отбраната, смята аналитикът Владимир Литовкин. Армията на САЩ и американските експерти са разтревожени от руските възможности - затова днес \"НАТО се опитва да прецени правилно разпределените от Москва приоритети и професионалната й финансова политика\", обяснява колегата му Михаил Ремизов. Онлайн изданието \"Версия\" анализира руския проект за нов стелт бомбардировач ПАК ДА, чието серийно производство трябва да започне през 2027 г. Освен обикновени и ядрени боеприпаси се предвижда ПАК ДА да носи и хиперзвукови оръжия, поразяващи стратегически обекти на противника от хиляди километри разстояние. Приблизителната стойност на проекта е 100 милиарда рубли, пише електронният вестник. Ако съдим по исканията на руските военни и обещанията на строителите, самолетът може да стане първият безпилотен стратегически бомбардировач в света. Но трезво погледнато, това изглежда фантастична идея, се казва в статията. Експерти изтъкват, че подобни проекти няма никъде в света и Русия ще трябва да разработи повечето технологии от нулата, да ги купува или да се сдобива с тях чрез промишлен шпионаж, което много ще оскъпи самолета. Прогнозират и трудности с радиоелектрониката и двигателите. Създаването на невидим руски стратегически бомбардировач ще означава огромни разходи и корупционни рискове, гласи изводът на изданието. А военният експерт Анатолий Циганок допуска, че Москва \"само прави опит да сплаши например американците: ето, способни сме да създаваме високотехнологични оръжия\". Китайският военнопромишлен комплекс е задминал този на Русия и днес отстъпва само пред американския. Три китайски корпорации влизат в десетката най-големи световни производители на оръжия. Това показва нов доклад на авторитетния Международен институт за изследвания на мира в Стокхолм (СИПРИ), пише \"Комерсант\". Авторите твърдят, че това е най-сериозният засега опит да бъде оценен потенциалът на военнопромишления комплекс на Китай, за който има твърде малко данни в открит достъп. Именно затова СИПРИ до момента не е включвал китайските фирми в годишния си рейтинг на стоте най-големи оръжейни производители. През последните години обаче се публикуват повече сведения за тях, защото акции на производители от бранша вече се търгуват на борсите в Шанхай и Шънчжън, пояснява всекидневникът. \"Всичките 10 китайски военнопромишлени конгломерати са се превърнали вече в диверсифицирани корпорации и някои заявяват, че военният им бизнес дава едва 10-20 на сто от дохода\", а същинският му дял е много трудно да се изчисли, коментира ориенталистът Василий Кашин. \"Въпреки това оценката за мащаба на военната дейност, развивана от китайските компании, като цяло изглежда е вярна и не бива да предизвиква учудване\", казва той. \"Само официалният военен бюджет на КНР за 2019 г. бе 177 милиарда долара. Близо 40 на сто от тези средства отиват за развойна дейност\", напомня \"Комерсант\". \"Китайските въоръжени сили са на второ място в света по мащаб, правоохранителният апарат - най-голям в света, естествено и китайският военнопромишлен комплекс също е втори в света по мащаб с изгледи да излезе начело\", заявява експертът на вестника.", "date": "2020.01.27", "title": "Експерт: САЩ са разтревожени от възможностите на Русия"}
{"url": "https://www.24chasa.bg/novini/article/8115873", "text": "Китайският премиер Ли Къцян пристигна днес в град Ухан, епицентър на епидемията от новия коронавирус, който уби 80 души и зарази над 2700 в цялата страна, съобщиха Ройтерс и Франс прес, като се позоваваха на изявление на правителството. Ли Къцян ще се запознае на място с усилията на местните власти за борба с епидемията. Той ще посети болници, където са настанени заразените, ще разговаря с пациенти и медицинския състав, предава БТА. Това е първата визита на висш представител на комунистическия режим в града от избухването на епидемията в края на миналата година, отбелязва АФП. Китайските власти ще изпратят 959 медицински екипи от други провинции в Ухан, за да помогнат на колегите си на място, които изнемогват в препълнените с пациенти болници, съобщи ДПА. Правителството на Китай е заделило 300 милиона юана /43,5 милиона долара/ за борба с коронавируса в град Ухан и централната провинция Хубей, съобщи днес китайската телевизия, цитирана от ТАСС. Средствата ще бъдат използвани за строителството на две болници за болните от пневмония, както и за купуването на специално медицинско оборудване.", "date": "2020.01.27", "title": "43,5 млн. долара са заделени за борба с коронавируса в Ухан"}
{"url": "https://www.24chasa.bg/novini/article/8115906", "text": "В многофакторно уравнение са се превърнали отношенията в триъгълника Гърция - Турция - Кипър, като Анкара повишава рязко тона на всички фронтове, но предизвиква с това реакции от Брюксел и от Париж, пише гръцкият ежедневник \"Катимерини\". Няколко дни преди срещата на гръцкия премиер Кириакос Мицотакис с френския президент Еманюел Макрон тази сряда, френският министър на икономиката и финансите Брюно льо Мер подчерта в интервю за \"Катимерини\", че \"никаква заплаха срещу кипърския и гръцкия суверенитет няма да бъде приемлива\". Също така върховният представител на ЕС по външната политика Жозеп Борел изпрати посланието, че \"трябва да завършим работата по санкциите\", които ще бъдат наложени заради турските дейности в изключителната икономическа зона на Кипър. Анкара упорства със стратегията на напрежение, като изтъква целия спектър на турските претенции, като същевременно обаче говори за диалог с Атина и споменава възможността двете страни да се обърнат към Международния съд в Хага. \"Вима\" коментира по същата тема, че Турция възприема дипломация на сделките. Турският посланик, според вестника, се е изказал провокативно и е подчертал, че е свършил периодът на коалициите на международни сили. Същевременно гръцкият премиер Мицотакис е стартирал превантивна дипломация за избягване на \"горещ инцидент\" с Анкара и поддържа открити линии на комуникация с американския държавен секретар Майк Помпейо, с германския канцлер Ангела Меркел и с френския президент Макрон. Отношенията с Москва обаче остават трудни, коментира \"Вима\". Като \"операция Наварин\" определя \"Филелефтерос\" дипломатическите инициативи на Гърция спрямо турските действия, като очевидно прави паралел с Наваринското сражение през 1827 г. по време на Гръцката революция, когато флотът на Великобритания, Франция и Русия разбива османските сили - събитие, което има решаващо значение за успешното отхвърляне на османската власт в Гърция. Вестникът пише, че Гърция изгражда съюзи - щит срещу неоосманските планове на турския президент Реджеп Тайип Ердоган. Според публикацията следващите стъпки на гръцко - френското сътрудничество спрямо \"султана\" Ердоган ще станат ясни след срещата на Мицотакис и Макрон тази седмица, която е трета между двамата лидери за последните шест месеца. Гърция, Кипър и Франция поставят на дневен ред въпроса за санкциите срещу Турция и изпращат послание към германския канцлер Ангела Меркел за непоследователната политика спрямо Турция. Вестникът подчертава ключовата роля на подкрепата от страна на Израел и двойнствената позиция на Русия. \"Филелефтерос\" цитира и бившия заместник-директор на израелското военно контраразузнаване Еран Лерман, който заявява, че \"стратегическия съюз на силите в Източното Средиземноморие ще сложи спирачка на Ердоган\".", "date": "2020.01.27", "title": "\"Катимерини\": Отношенията Гърция - Турция - Кипър = многофакторно уравнение"}
{"url": "https://www.24chasa.bg/novini/article/8115930", "text": "Окръжният съд в Добрич даде ход на съдебно следствие по наказателно дело за убийство, съобщиха от пресцентъра на съда. Подсъдим е 50-годишен мъж, срещу когото е повдигнато обвинение за това, че на 5 декември 2017 г., умишлено умъртвил майка си, като деянието е извършено по особено мъчителен за убитата начин. Според обвинителния акт през нощта на 4 срещу 5 декември 2017 г., след злоупотреба с алкохол, подсъдимият нанесъл множество удари на потърпевшата. В ранните часове на 5 декември 2017 г. жената починала. Престъплението било извършено в частен дом в село в област Добрич, където подсъдимият и пострадалата живеели в общо домакинство, твърди прокуратурата. Процесът започна след влизане в сила на промените в НПК, с които беше премахната възможността по дела за умишлено причиняване на смърт да се прилага процедурата на съкратено съдебно следствие, която води до намаляване на първоначално наложеното наказание на подсъдимите с една трета. По искане на защитата на подсъдимия делото протича по реда на частичното съкратено съдебно следствие - с разпит на част от свидетелите и вещите лица. ", "date": "2020.01.27", "title": "Тръгна делото срещу син, обвинен в убийството на майка си"}
{"url": "https://www.24chasa.bg/novini/article/8115945", "text": "Активността на земетресенията в Турция затихва. Това каза за   сеизмологът проф. Димчо Солаков. Той обясни, че районът, в който бе регистрирано земетресението, е силно сеизмичен, защото се намира на границата между две тектонски плочи – Арабската и Евроазиатската плоча. Проф. Солаков добави, че България е далеч от епицентъра на труса в източната провинция Елязъг, Турция. Според него няма опасност земетресението в южната ни съседка да доведе до верижна реакция у нас, но е необходимо да се развива сеизмологичната ни култура. „Земетресенията по нашата територия са сравнително рядко спрямо тези в Турция или Гърция. Това не означава, че няма да станат силни земетресения по нашата територия. На наша територия вече са ставали силни земетресения и в бъдеще ще стават. Тази култура трябва да се създава още от ученическите години и от детските години. Според мен все пак се прави нещо по въпроса“, допълни сеизмологът. Проф. Димчо Солаков каза още, че асансьорите и стълбите са слабите места в сградите. Той подчерта, че при трус не бива да се изпада в паника, защото тя може да доведе до повече жертви.", "date": "2020.01.27", "title": "Сеизмолог: Земетресенията в Турция затихват, няма опасност за нас"}
{"url": "https://www.24chasa.bg/novini/article/8115963", "text": "Най-малко трима души бяха ранени при ракетно  . Това съобщи в понеделник иракският телевизионен канал Al Sumaria, позовавайки се на източник в иракските служби за сигурност, предава TACC, цитирана от  . Все още не е уточнено от каква националност са пострадалите. По-рано АFP съобщи за един пострадал. Зелената зона в Багдад от месеци е обект на ракетни атаки, но за първи път обстрелът е директно над територията на американското посолство. Една от ракетите е ударила ресторанта на сградата. Държавния департамент на САЩ по-рано призова Ирак да пази дипломатическите мисии на своя територия.", "date": "2020.01.27", "title": "Трима са пострадали при ракетния обстрел над посолството на САЩ в Багдад"}
{"url": "https://www.24chasa.bg/novini/article/8115969", "text": "Правителството на Великобритания ще публикува своите приоритети за търговското споразумение, което желае да подпише с Европейския съюз малко след 31 януари – датата на формалното изтегляне на Лондон от структурите на ЕС. Това заяви министърът, отговарящ за преговорите и процесите по Брекзит на Обединеното кралство Стивън Баркли, пише европейската редакция на списание Politico. Той каза това в интервю за британската медия BBC. Баркли заяви, че правителството му ще „публикува своите цели за преговорите“ малко „след 31-и“ януари, предава  . Попитан за специфична дата, Баркли отказа да се ангажира с такава, като заяви, че правителството в Лондон ще представи „повече детайли, свързани с целите на преговорите следващия месец“. Баркли каза още, че „целта е да се стигне до нулеви мита и амбициозна търговска политика“, и всичко това да стане, докато се водят паралелно преговори с останалата част на света, и в частност – САЩ. Според клаузите на споразумението за Брекзит, подписано по-рано между Лондон и Брюксел, което вече премина през парламента и беше подписано от премиерът Борис Джонсън, Великобритания ще бъде част от търговския блок на ЕС до края на декември 2020 г. Лондон твърди, че иска пълна и всеобхватна търговска сделка, която трябва да бъде подписана дотогава, макар повечето европейски лидери да смятат, че това не е възможно. Европейската комисия обмисля опцията да започне преговори с Великобритания по няколко отделни сектора, четири или пет, които да покриват търговията, рибарството, безопасността и външната политика, и също така транспорта и авиацията. Главният преговарящ за Брюксел по въпросите за Брекзит Мишел Барние потвърди по-рано, че Брюксел пи предпочел да обсъди с Лондон цялостна търговска сделка, и добави, че Общността ще се опита да стигне и до договор за „институционална рамка“, която да свързва различните сектори от споразуменията.", "date": "2020.01.27", "title": "Великобритания разкрива търговските си цели веднага след Брекзит"}
{"url": "https://www.24chasa.bg/novini/article/8115999", "text": "Президентът на САЩ Доналд Тръмп е казал през август м.г. на тогавашния си съветник за националната сигурност Джон Болтън, че иска да държи блокирана военната помощ за Украйна докато Киев не започне да разследва бившия вицепрезидент Джо Байдън и сина му Хънтър, пише в. \"Ню Йорк таймс\". Вестникът се позовава на свой източник, който е запознат с черновата на мемоарна книга, която Болтън готви за публикуване. Самият вестник не е видял черновата, предава БТА. Тръмп е искал Украйна да разследва престоя на Хънтър Байдън в ръководството на украинската енергийна компания \"Бурисма\", както и дейността на Националния комитет на Демократическата партия. Това разкритие може да нанесе удар по един от основните елементи на защитата на Тръмп в процеса за импийчмънта му в Сената, а именно, че забавянето на помощта не е обвързано с искане на Тръмп Украйна да обяви разследване на Джо Байдън и сина му, отбелязва \"Ню Йорк таймс\". След това разкритие седемте конгресмени демократи, които представляват обвинението в процеса на Тръмп в Сената настояха Джон Болтън да бъде призован да даде показания, пише в. \"Вашингтон пост\". Книгата на Болтън е предвидена за публикуване на 17 март, но преди това трябва да бъде предоставена за преглед в Белия дом, който може да се опита да забави излизането й или да поиска премахване на част от съдържанието й, пише изданието. Болтън заяви преди време, че е готов да свидетелства в Сената, ако получи призовка, отбелязва \"Вашингтон пост\". Вестникът цитира туит на президента, в който той заявява: \"НИКОГА не съм казвал на Джон Болтън, че помощта за Украйна е обвързана с разследвания срещу демократи, включително Байдънови. Всъщност той никога не се оплака от това по времето на съвсем публичното му уволнение.\" Болтън е споделял откъси от черновата на книгата си със свои сътрудници и е изпратил ръкописа в Белия дом за задължителен преглед, пише в. \"Гардиън\". Възможно е Белият дом да цензурира ръкописа преди планираното за 17 март публикуване на книгата, отбелязва вестникът и напомня, че днес и утре екипът на защитата на Тръмп прави основните си изложения на процеса в Сената, където демократите искат Болтън да бъде призован като свидетел.", "date": "2020.01.27", "title": "\"Ню Йорк таймс\": Тръмп казал, че иска военната помощ за Украйна да е блокирана"}
{"url": "https://www.24chasa.bg/novini/article/8116019", "text": "Министърът на здравеопазването на Северна Македония Венко Филипче заяви, че не трябва да възниква паника във връзка с епидемията от новия коронавирус, която тръгна от Китай, съобщи МИА. От днес влизат в сила профилактични мерки и всички пътници на полетите от Истанбул и Дубай, свързани с региона на епицентъра на епидемията от коронавирус в Китай, ще бъдат подложени на термален скрининг, при който се установяват евентуални пътници с висока температура. Северна Македония няма директни полети до епицентъра във Ухан, Китай. Медицински екипи ще бъдат разположени на летището, за да извършват прегледи, заяви Филипче. Министърът подчерта, че има алгоритъм за действие за лечение, ако е необходима изолация и карантина. Той добави, че има голям опит сред епидемиолозите и експертите в областта на инфекциозната медицина в лечението, диагностиката, превенцията и ранното разпознаване на такива случаи, предава БТА. Доктор Жарко Караджоски от комисията по инфекциозни заболявания увери, че епидемиологичната служба, клиниката за инфекциозни болести и здравното министерство са напълно готови да отговорят на предизвикателството. Според него най-важното нещо в този момент е да няма паника.", "date": "2020.01.27", "title": "В Северна Македония предприемат предпазни мерки заради коронавируса"}
{"url": "https://www.24chasa.bg/novini/article/8116036", "text": "Хората са изключително натоварени в ежедневието и неглижират своята безопасност. Заради това, че трябва да стигнат по-бързо до дадено място, те пренебрегват своя живот, като пресичат неправилно. Пешеходците независимо че имат право и предимство на пешеходната пътека, трябва да знаят, че техният живот е по-важен от тяхното право. Това заяви пред   експертът от държавната агенция \"Безопасност на движението по пътищата\" Росен Рапчев. \"Особено опасно е, когато възрастен пресича с дете на място, където не е позволено. Детето запомня, че там може да се пресича и когато отиде само на този участък, пресича без да прецени ситуацията и отчитаме много тежка статистика\", допълни той. И напомни, че инцидентите от октомври до януари са най-много, когато по-голямата част от денонощието е тъмна. Също така посъветва както шофьорите, така и пешеходците да не се разсейват, когато навлязат на пътното платно, защото така губят част от сетивата си. Когато е тъмно, е хубаво пешеходците да носят някаква светлоотразителна част върху дрехите си, когато са около пътното платно. Много опасни са децата, когато се движат в групи. Важно е да говорим както вкъщи, така и в медиите, за да се научат. Велосипедистите са следващата уязвима група - те са по-малки, не се виждат, много често се движат в пътния трафик и минават от лента в лента, което е изключително опасно, каза още той. Според него е важно не толкова да се повдигат пешеходните пътеки, а да има изкуствена неравност преди тях, защото е важно да намалиш скоростта преди самата пътека.", "date": "2020.01.27", "title": "Експерт: Животът на пешеходците е по-важен от тяхното право"}
{"url": "https://www.24chasa.bg/novini/article/8104790", "text": "Представители на три   в Нидерландия –  пристигат в България, за да се срещнат и да разговарят с кандидат-студентите, които се интересуват от възможностите за образование и реализация в страната на лалетата! Събитието, организирано от агенция за образование в чужбина „ “, ще се проведе на: В рамките на събитието ще имате възможност да се срещнете и да разговаряте лично с представителите на учебните заведения, както и с техни бивши възпитаници. Всички,   да се включат в индивидуални срещи с представителите на гостуващите университети, които ще се проведат на 02.02.2020 (неделя). •   е водещ традиционен университет в Нидерландия. В класацията на Shanghai Global Ranking учебното заведение се позиционира на 5 място с програмата си Business Administration и попада сред   в обучението по икономика, бизнес науки и право според престижната класация на Times Higher Education за 2020. •   е обявен за   от справочника   и попада в   /Times Higher Education 2020/. •   - един най-големите университети в Европа. Гордее се с  Страната на лалетата е една от най-атрактивните дестинации за обучение в Европа. На цени, които вероятно дълго време ще се запазят по-ниски от тези във Великобритания и в други държави на Стария континент, студентите в Нидерландия имат възможността да получат качествено образование на световно ниво. Повече инфомация за програмите, таксите за обучение и възможностите за кариерно развитие, ще бъде представена по време на събитието в София. Входът за събитието е свободен. Възможност за регистрация ще откриете  .", "date": "2020.01.27", "title": "Изложение Study in the Netherlands 2020"}
{"url": "https://www.24chasa.bg/novini/article/8116051", "text": "Бившият зам.-министър на икономиката Александър Манолев днес се изправя пред Окръжния съд в Благоевград по делото срещу него за къщата за гости, построена с европари, а ползвана като частна вила. Заедно с него на подсъдимата скамейка е и дъщерята на детегледачката му, която по документи се води собственик на къщата за гости край Сандански. Тя се появява публично за пръв път.  10 съдии от Благоевградския окръжен съд си направиха самоотвод, защото сестрата на Манолев Рая е съдия в Районен съд - Сандански. Да гледа процеса се съгласи единствено Татяна Андонова, но сега пък Манолев и адвокатът му Менко Менков ще поискат нейния отвод. \"Надяваме се на безпристрастен процес. Досега слушахме само тезата на обвинението, което побърза да осъди моя клиент\", каза адвокат Менков преди делото. Манолев е категоричен, че е невинен и смята, че при обективен процес това ще се докаже в залата.", "date": "2020.01.27", "title": "Бившият зам.-министър Манолев иска отвод на съдията по делото за къщата за гости"}
{"url": "https://www.24chasa.bg/novini/article/8116127", "text": "Според конституцията президентът и вицепрезидентът не носят отговорност при изпълнение на своите функции, освен в случаите на държавна измяна и нарушение на основния закон на страната. Точно в тази връзка са и част от въпросите, които Гешев отправя към КС. Той пита съдиите каква е разликата между държавна измяна и престъпления против републиката, както и дали се припоркрива държавната измяна с престъпления против републиката. В мотивите си той посочва, че са налице противоречиви становища относно това дали наказателното призводство трябва да бъде спряно или прекратено, когато се установи, че има наличие на данни за съпричастност на президента, респективно вицепрезидента, към извършването на престъпление, което е обект на разследване. В искането за образуване на тълкувателно дело главният прокурор обръща внимание, че тъй като питането не е свързано с конкретно поведение на президента или вицепрезидента, то няма пречка КС да се произнесе. Гешев представя и своето становище. Според него може да се извършва проверка на държавния глава и вицепрезидента. Той обръща внимание, че при разследването на престъпление се изисква това да стане в спешен порядък и доказването на авторството не би могло да е след изтичане на няколкогодишен период. Закрепването на необходимите доказателства в рамките на образувано наказателно производство е единствената възможност производството да обезпечи ефективността си, посочва Гешев. Според него застъпването на това становище осигурява в най-пълна степен обективната истина чрез своевременно събиране на доказателства. Според него идеята на конституционния законодател не е била да се създадат недосегаеми лица. Гешев дава пример с престъпленията против транспорта, където следствените действия имат неотложен характер. Според него, ако подобно престъпление бъде извършено от президента или вицепрезидента, а разследването започне след края на мандата им, то разследващите органи изпадат в ситуация да не могат да осъществят законосъобразно и успешно разследване. Главният прокурор също така е на мнение, че в понятието нарушение на конституцията трябва да се включат преките нарушения на основния закон, които държавният глава би могъл да извърши при изпълнение на задълженията си, а също така и престъпленията. Според Гешев нарушението на основните права на личността - право на живот, право на лична свобода и неприкосновеност, неприкосновеност на жилището, се ползват с изключителна степен на закрила. Точно затова те представляват и нарушение на конституцията, пише Гешев в искането си до КС. Предстои съдиите да се произнесат по допустимост на искането.", "date": "2020.01.27", "title": "Иван Гешев пита КС недосегаем ли е президентът"}
{"url": "https://www.24chasa.bg/novini/article/8116117", "text": "Около 50 милиона турски лири (около 8,5 милиона долара) бяха събрани само за няколко часа в помощ на пострадалите от разрушителното земетресение в източнотурския окръг Елязъг в петък, в което по последните данни са загинали 39 души, а над 1600 са ранени. Сумата бе събрана в предаване на живо снощи по един турските телевизионни канали с най-висок рейтинг към момента. Обявени бяха открити телефонни линии и специален фонд за помощите, предава БТА. Стотици хиляди турски граждани от цялата страна и от чужбина се включиха в предаването с обаждания на обявените открити телефонни линия с дарения от различни суми - от 100 турски лири до по няколко милиона. Включиха се обикновени граждани,бизнесмени, интелектуалци, хора от целия спектър на Турция. Някои предлагаха жилищата си за подслоняване на бездомните, други предлагаха да заплатят лечението на ранените в болниците. Един турчин, който се включи по телефона на живо, обяви, че се отказва от автомобила, който възнамерявал да купи и дарява сумата на фонда. Не останаха назад и политиците. Турският министър на външните работи Мевлют Чавушоглу дари заплатата си от 26 хиляди турски лири. Същото направи и съпругата му Хюлия Чавушоглу. Изпращането на помощите става с есемеси на откритата линия 1866. Кампанията продължава.Обявен е и общонационален фонд, на който се изпращат дарения. Във фонда са постъпили над 12 милиона турски лири. Подобна солидарност бе проявена и по време на катастрофалното земетресение от август 1999 г. в Истанбул, а също и при земетресения в различни области на страната.", "date": "2020.01.27", "title": "50 млн. турски лири дарения за пострадалите от земетресението в Турция"}
{"url": "https://www.24chasa.bg/novini/article/8116112", "text": "Бързо производство за унищожаване и повреждане на чуждо имущество е започнато в РУ – Горна Оряховица срещу 36-годишна жена от същия град, съобщи ОДМВР - Велико Търново. Сигнал за случая е получен в 22,30 ч. в неделя. По данни на тъжителя 36-годишната жена, като клиент на игрална зала е увредила дисплея на игрален автомат. На мястото е бил изпратен полицейски екип, който е установил повредата. По случая е започнато бързо производство.", "date": "2020.01.27", "title": "Клиентка разби игрален автомат в казино в Горна Оряховица"}
{"url": "https://www.24chasa.bg/novini/article/8116156", "text": "Ирански пътнически самолет блокира пътя край летището на град Махшахр, след като се \"подхлъзна\" от пистата при приземяване. На борда на машината на \"Каспиън Еърлай\" е имало 135 пътници. Няма пострадали, предава                                                                                                                                                                                                                                                                                                                                 ", "date": "2020.01.27", "title": "Ирански самолет излезе от пистата при приземяване"}
{"url": "https://www.24chasa.bg/novini/article/8116120", "text": "15-годишно момче е пострадало при управление на мотоциклет, информират от ОДМВР- Велико Търново. В неделя в полицейското управление в Елена е получен сигнал, че в Спешна помощ - В. Търново е прието 15-годишно момче от Елена с фрактури на гръдни прешлени . От проведените действия по разследването е установено, че същия ден младежът е управлявал мотоциклет в земеделска нива край Елена и е паднал от него. Той е настанен за лечение във великотърновската болница, без опасност за живота. По случая е започнато досъдебно производство.", "date": "2020.01.27", "title": "Момче е в болница, паднало от мотоциклет в нива край Елена"}
{"url": "https://www.24chasa.bg/novini/article/8116193", "text": "Възрастен мъж от Горна Оряховица е задържан за стрелба с пистолет, съобщи полицията. В петък следобед в полицейското управление във Велико Търново е получен сигнал за възникнал скандал в землището на с. Ресен между тъжителя и непознат възрастен мъж. По време на разпрата непознатият е произвел изстрел с пистолет. На мястото незабавно е бил изпратен полицейски екип, който е установил, че стрелялият е 76-годишен от Горна Оряховица. Той е задържан с полицейска мярка до 24 часа. Оръжието е нерегистрирано и е иззето. Започнато е досъдебно производство. Работата по изясняване на случая продължава.", "date": "2020.01.27", "title": "Арестуваха 76-годишен, стрелял с пистолет при\nразпра в търновско село"}
{"url": "https://www.24chasa.bg/novini/article/8116227", "text": "Заместник-министърът на външните работи Георг Георгиев посети Монреал, Канада, където се срещна с представители и ръководители на организации на българската общност в провинция Квебек, както и с Канадско- българския бизнес съвет. Това съобщиха от Министерството на външните работи.  Георгиев подчерта приноса на българската общност в провинция Квебек за развитието на връзките между България и Канада и много доброто сътрудничество с посолството. „Благодаря за това, което правите, не само за запазване на българската идентичност, но и за популяризиране на образа на страната ни извън граница“, обърна се Георгиев към нашите сънародници по време на посещение в българската църква “Свети Иван Рилски” в Монреал. Храмът е собственост на българската църковна общност в града от 2009 г., а българското правителство предостави финансова помощ на стойност 20 500 долара за ремонт на сградата. Георг Георгиев изтъкна и едно от най-значимите събития в провинция Квебек, което доведе до положителен отзвук сред българските граждани там - подписаното на 19 септември 2019 г. в Националната асамблея на провинция Квебек Споразумение за социална сигурност и Административно споразумение за неговото прилагане между Република България и провинция Квебек. „Оптимистично настроени сме Споразумението да бъде ратифицирано от Народното събрание на Република България в най-кратки срокове“, каза Георгиев. Той посочи, че то има за цел да гарантира трудово-социалните права на българските граждани, пребиваващи в провинция Квебек като се прилагат норми за еднакво третиране на гражданите на двете страни, съответно пребиваващи в България и в провинция Квебек. Заместник-министърът посети и традиционния Базар на българските производители в храма „Св. Иван Рилски“. Той се организира всяка последна неделя на месеца като се предлагат изработени от сънародниците ни торти, баклави, баници, милинки, мед, както и натурални козметични продукти, ръчно-изработени бижута, плетени играчки, чанти. „Всеки един от нашите сънародници е своеобразен мост между родината и държавата. Трудът, който сте положили да постигнете всичко това, е забележителен. Между България и Канада има неоползотворен потенциал и много възможности за реализации. Надявам се Всеобхватното икономическо и търговско споразумение между Канада и ЕС (СЕТА) да доведе до опознаване на пазара и бизнес инвеститорите“, подчерта Георгиев. По време на разговорите с българската общност заместник-министърът на външните работи посочи, че приветства и подкрепя всеки, който желае да се върне в България, но отчита и добрия принос на българите зад граница. „Давам си сметка, че тук, в Канада, сте не по-малко ценни. Вие сте позитивният пример, с който се свързва родината ни“, каза заместник-министърът. Георг Георгиев посети и ученици от неделното детско училище „Св. Климент Охридски“, създадено по инициатива на църковното настоятелство. През 2016 г. неделното училище отвори още един филиал в Монреал, за да обхване по-голяма част от българската общност в града. По време на посещението си в града заместник-министърът на външните работи се срещна и с представители на Канадско-българския бизнес съвет - канадска асоциация с нестопанска цел, учредена през 1996 г. Неин председател и основател е Георги Паничерски, почетен консул на Република България в Монреал. Мисията на съвета е да насърчава обмена на стоки, услуги, информация и опит, както и икономическото сътрудничество между България и Канада. Пред асоциацията Георг Георгиев изтъкна огромния потенциал и ресурс, който Канада притежава и желанието на страната ни за взаимно сътрудничество. „Канада трябва да се обозначи по-силно в България“, подчерта Георгиев. „Ако бъде открито канадско представителство в София, Канада ще се идентифицира по-добре в страната ни, а това ще създаде добри условия за взаимни инвестиции и проекти“, посочи Георг Георгиев. Заместник-министърът и българският посланик в Канада Светлана Стойчева-Етрополски обсъдиха с Канадско-българския бизнес съвет и възможността за организиране на българо-канадски бизнес форум в Монреал през 2020 г. Българската общност в Монреал е официално представена от Българското културно-спомагателно дружество. През 2002 г. е основан и българо-канадският културен Център \"Паисий Хилендарски\" с цел насърчаване на културата, историята и българските традиции. Центърът работи за подпомагане на развитието на социалните и културните връзки между България и Канада, организира кампании за набиране на средства за благотворителни цели, организира концерти, спектакли, изложби. През 2001 г. е основан и Канадско-български културен институт „Зорница” с цел да предоставя социална, образователна, културна и бизнес информация на своите членове.", "date": "2020.01.27", "title": "Георг Георгиев пред българи в Монреал: В Канада сте не по-малко ценни"}
{"url": "https://www.24chasa.bg/novini/article/8116170", "text": "На Летище София е кацнал самолетът от Истанбул, в който пътува Фолклорен ансамбъл „Пролет“ от Петрич. Групата, която беше поканена да участва в китайския новогодишен карнавал в Пекин, се завръща с извънреден полет от Истанбул тази сутрин, предава  . До момента информацията е, че всички от групата са в добро състояние. Фолклорен ансамбъл „Пролет“ към читалище „ Братя Миладинови“- Петрич, е единственият български състав, поканен да участва в новогодишния карнавал в Пекин. Той се прибра с извънреден полет. Това съобщи кметът на Петрич Димитър Бръчков. Всички от групата са добре, а семействата им са били информирани за извънредната ситуация заради коноравируса и отменените мероприятия по посрещането на китайската Нова година. 16 танцьори, предимно тийнейджъри, четирима техни ръководители и трима представители на местната власт са в екипа, който трябваше да представи страната ни на Световния карнавал в Пекин. Групата замина на 22 януари, а участието на фолклорния състав беше планирано за 1 февруари. Ръководителят на групата Андон Божанин е потвърдил пред китайските власти желанието на всички да напуснат страната при първия удобен случай. Към момента няма информация дали, след като кацнат на летището, ще им бъдат извършени специални прегледи и изследвания.", "date": "2020.01.27", "title": "Ансамбълът от Китай е кацнал на Летище София"}
{"url": "https://www.24chasa.bg/novini/article/8116222", "text": "Китайците реагираха по един истински впечатляващ начин за ограничаване на заразата от коронавируса, каза пред БНТ президентът на Атлантически клуб в България Соломон Паси. При тези трудни обстоятелства китайците се мобилизират и действат и не започват да търсят кой е виновен за този вирус. Те не казват дайте да вкараме в затвора виновника, а дайте да решим проблема. Ние в България трябва много да се поучим от китайците, допълни той. Според Паси държавата ни трябва да си сътрудничи с Китай, но и да се пази от нея. Китайците имат дългосрочна перспектива как да завладеят света и ние сме част от този свят, добави той. По думите на Паси бъдещето на Запада е съюзът с Индия. Преди всичко политика и сигурност, защото нахлуването на Китай специално с компанията \"Huawei\", в изграждането на 5G мрежите на Запад, е един изключителен дългосрочен и непоправим риск, каза той. Големият наш сътрудник на Запада са два субекта - Индия и Тайван, завърши Паси.", "date": "2020.01.27", "title": "Соломон Паси: Ние в България имаме много да учим от китайците"}
{"url": "https://www.24chasa.bg/novini/article/8116128", "text": "Служители на Пътна полиция задържаха мотоциклетист, отказал да спре за проверка и наранил единия от униформените служители, съобщиха от ОДМВР - Велико Търново. В събота, в 15:30 ч. на бул. \"България\" в областния град екип на Пътна полиция е предприел проверка на мотоциклет, вдигайки стоп палка. Водачът не изпълнил полицейското разпореждане, продължил движението си, като ударил в областта на ръката единият полицай и му причинил лека телесна повреда. Непосредствено след това той е спрян. В хода на проверката е установено, че на возилото е 23-годишен местен жител, известен на полицията и осъждан. Той е управлявал нерегистриран мотоциклет. Водачът е задържан с полицейска мярка до 24 часа. Срещу него е започнато бързо производство за извършените деяния.", "date": "2020.01.27", "title": "Арестуваха рокер, не спрял за проверка и наранил полицай във Велико Търново"}
{"url": "https://www.24chasa.bg/novini/article/8116079", "text": "Китайското финансово министерство и китайската Държавна комисия по здравеопазването отпуснаха близо девет милиарда долара за борба срещу разпространението на коронавируса, предаде Ройтерс. Броят на починалите от вируса достигна днес 81 души. Правителството реши да удължи ваканцията по случай лунната Нова година, а много компании спряха работа или наредиха на служителите си да работят от вкъщи, предава БТА.  Стотици лекари бяха изпратени да се борят с разпространението на коронавируса в град Ухан, предаде ДПА, като се позова на съобщение на китайските здравни власти. Деветстотин петдесет и девет медицински екипи са изпратени в Ухан, провинция Хубей, от други китайски провинции. Болниците в Ухан са препълнени и стотици хора очакват да получат медицинска помощ, става ясно от репортажи в медиите и видеоклипове, публикувани в социалните мрежи от пациенти и техни роднини. В Ухан са изпратени и военни лекари. В града се строят две нови болници, които трябва да бъдат готови следващата седмица. Китайският премиер Ли Къцян посети днес Ухан и участва в брифинг, посветен на мерките за борба срещу разпространението на вируса. Китайската провинция Хайнан съобщи днес за първия смъртен случай, причинен от коронавируса на нейна територия. Става дума за 80-годишна жена, предаде Ройтерс. Според официалните данни от днес за разпространението на коронавируса в Китай общият брой на заразените е 2744, отбелязва Франс прес. В Тайланд заразените са петима - четирима китайци от Ухан и една тайландка, която е посетила китайския град. В САЩ заразените са петима - в Калифорния, Аризона, Илинойс и щата Вашингтон. Всичките те са пътували до Ухан. В Австралия заразените са петима. Поредният, пети случай, е 21-годишна жена, пристигнала от Ухан в Сидни с последния полет преди наложената от китайските власти забрана за напускане на града. Един от другите четирима заразени е пристигнал преди седмица в Мелбърн от Ухан. Останалите трима също са били наскоро в Китай. В Малайзия заразените са четирима, в Сингапур - също четирима. Три случая на коронавирус бяха регистрирани във Франция. Това бяха първите случаи на новия вирус в Европа, отбелязва Франс прес. Единият случай е в Бордо, Югозападна Франция, а другите два - в Париж. В Япония бяха регистрирани три случая на коронавируса. Япония обяви, че ще изтегли гражданите си от Ухан, откъдето започна разпространението на коронавируса, предаде ДПА. Токио планира да изпрати чартърен полет до столицата на провинция Хубей най-рано утре, за да бъдат евакуирани японските граждани, които искат да се завърнат в Япония. По данни на японското правителство в Хубей живеят около 560 японски граждани. В Тайван бях регистрирани три случая на заразени с коронавируса, в Южна Корея - три, във Виетнам - два, в Непал - един. Монголските власти наредиха училищата да спрат да работят и затвориха граничните пропускателни пунктове с Китай заради опасенията от разпространението на коронавируса.", "date": "2020.01.27", "title": "Китай отпуска близо 9 милиарда долара за борба срещу коронавируса (Обновена)"}
{"url": "https://www.24chasa.bg/novini/article/8116247", "text": "Глоба 300 лв. е наложил Районен съд – Павликени на 31-годишен местен жител за извършено хулиганство, предадоха от ОДМВР - Велико Търново. На 16 юли миналата година при полицейска проверка в района на бензиностанция в града той е отправил обидни думи към полицейските служители. Съставен му е акт по Указа за борба с дребното хулиганство.", "date": "2020.01.27", "title": "Хулиган отнесе 300 лв. глоба, обиждал полицаи в Павликени"}
{"url": "https://www.24chasa.bg/novini/article/8116294", "text": "30-годишен мъж от Свищов е обвинен в нанасяне на лека телесна повреда на длъжностни лица, информират от полицията. В хода на проведеното разследване е изяснено, че на 8 август миналата година в игрална зала в крайдунавския град той е извършил непристойни действия – отправял е обиди и закани, и е нанесъл удари на служители в обекта. В петък мъжът е привлечен като обвиняем, наложена му е мярка за неотклонение »подписка».", "date": "2020.01.27", "title": "Свищовлия се сдоби с обвинение, удрял крупиета в игрална зала"}
{"url": "https://www.24chasa.bg/novini/article/8116221", "text": "Акцизни стоки без бандерол иззеха при съвместна проверка служители на РУ – Горна Оряховица и ТО \"МРР Дунавска\" - Русе, информират от полицията във Велико Търново. В петък при проверка на складови помещения в железничарския град, стопанисвани от 57-годишен мъж от Лясковец, известен на полицията и осъждан, са намерени и иззети 450 литра алкохол, без акциз. По случая е образувана преписка, която е изпратена по компетентност в ТО \"МРР Дунавска\" - Русе.", "date": "2020.01.27", "title": "450 литра нелегален алкохол откриха в складове в Горна Оряховица"}
{"url": "https://www.24chasa.bg/novini/article/8116418", "text": "„Веднага след като получихме сигнала за пожара, бяхме тук на терен. Почти веднага бяхме на място. Ставаш и тръгваш веднага. Заварихме пожар на почти цялата територия. Екипите на „Пожарна служба” бяха тук, присъединихме се към тях. Изпитваш ужас от това, че някой е посегнал на визитната ни картичка, от гледката”, Това разказва пред  Десислава – момичето, което се впусна в битка с огъня в Драгоманското блато. Тя ръководи доброволчески екип от 8 мъже. „Авторитетът на тези мъже се печели с отношение към всеки един от тях, с това да спечелиш доверието им и да знаят, че могат да разчитат на мен. Най-емоционалният момент беше, когато при един от пожарите беше загинал човек\", споделя доброволката. Десислава споделя, че трудно намира доброволци. Според нея хората не искат да жертват свободното си време. За нея доброволчеството е мисия. Казва, че най-мотивиращото за нея е да чуе „Благодаря”.", "date": "2020.01.27", "title": "Доброволка, помогнала при пожара в Драгоманското блато: Винаги има риск"}
{"url": "https://www.24chasa.bg/novini/article/8116419", "text": "Ако през зимата не вали сняг, през лятото реколтата ще е слаба и няма да има комари и други насекоми, важни за хранителната верига, съобщи \"Лента\". Предупреждението отправи Кимо Сааринен, директор на института на Южна Карелия по алергии и околна среда, предава БТА. Комарите се размножават в среда, образувана от топенето на снеговете напролет. При липса на сняг те няма къде да се размножават. Отсъствието им на свой ред ще създаде проблеми с храненето на птиците, които ядат насекоми. Липсата на сняг води и до лоша реколта на някои култури. Снежната покривка е източник на влага за почвата, а и предпазва посевите от ветрове и преохлаждане. Въпреки липсата на сняг обаче не бива да се притесняваме за рязка промяна в климата или за екологията, каза експертът. Той напомня, че е имало и други случаи на аномално топли зими. Сааринен добави, че състоянието на повечето растения е същото като при обичайните за месец януари температури.", "date": "2020.01.27", "title": "Еколог: Ако не вали сняг, няма да има комари през лятото, но те са важни"}
{"url": "https://www.24chasa.bg/novini/article/8116389", "text": "Икономически полицаи иззеха стоки с лого на защитени марки в Хасково, съобщиха от полицията. На 24 януари, те са проверили помещение за производство на текстилни изделия, намиращо се в „Южна индустриална зона“. В складово помещение са намерили 535 артикула с лого на запазени търговски марки без разрешение на правопритежателя, допълни  .  При друг случай - цигари без бандерол отриха в лек автомобил териториалните полицаи от Хасковското управление. На 24 януари, на разклона за село Стамболийски те са проверили „Мерцедес“, управляван от 49-годишен жител на кърджалийското село Перперек. Той споделил, че носи 200 къса безакцизни цигари и ги предал с протокол на органите на реда.", "date": "2020.01.27", "title": "Хванаха стоки с лого на запазени марки в Хасково"}
{"url": "https://www.24chasa.bg/novini/article/8116472", "text": "Американският посланик в Белград Антъни Годфри заяви, че специалният пратеник на американския президент Ричард Гренел се опитва да тласне от мъртва точка диалога между Белград и Прищина и в този контекст договорът за откриване на авиолиния между тях е голяма крачка напред, съобщи Танюг.Посещението на Гренел в Белград показа доколко темата за диалога между Белград и Прищина е важна за САЩ и президента Доналд Тръмп, заяви Годфри и изрази увереност, че енергията, която Гренел донесе, ще поддържа този тласък, предава БТА. Американският посланик оцени, че диалогът е стагнирал твърде дълго и Гренел се опитва да намери начин нещата да тръгнат от мъртва точка, а неговият подход, по нареждане на президента Тръмп, е да види как може да се постигне нещо чрез частния сектор. Годфри изрази надежда, че нещата ще тръгнат към по-добро още днес, на срещата в Берлин за установяване на железопътен превоз между Белград и Прищина, а до реализацията на авиолинията ще се стигне до няколко месеца. Американският посланик благодари на премиера и президента на Сърбия за тяхната гъвкавост и решителност, тъй като, както констатира, не бе било лесно да бъде намерен начин това да се направи, без да не се обиди никой и без да се преминат нечии червени линии. Надявам се да бъде формирано правителство на Косово, такова правителство, което ще позволи нещата да тръгнат напред, заяви посланикът пред телевизия Пинк. Годфри каза още, че САЩ подкрепят идеята на сръбския президент Александър Вучич за мини Шенген, изтъквайки, че всички страни от Западните Балкани са добре дошли да се присъединят.", "date": "2020.01.27", "title": "САЩ: Опитваме да тласнем диалога между Сърбия и Косово от \"мъртва точка\""}
{"url": "https://www.24chasa.bg/novini/article/8116475", "text": "Във всички случаи ще има напрежение върху учителите и учениците заради обявената грипна ваканция; най-важното, обаче, е здравето на децата, след като имаме прагови стойности на заболеваемостта. Това коментира министърът на образованието и науката Красимир Вълчев днес, преди работна среща с преподаватели и директори в СУ \"Св. Климент Охридски\" в Симеоновград, цитиран от БТА. Длъжни сме да реагираме. Няма съмнение, че ще бъдат пропуснати часове, но не за първи път сме в грипна ваканция. Има възможност да се преструктурира учебният материал и да се оформят крайните оценки за първия срок, обясни министър Вълчев. По думите му, според графика на принудителното отсъствие, ще останат още два дни от първия учебен срок, в което време това може да бъде сторено. При \"аварийна ситуация\" това може да стане и в първите няколко дни на втория срок, добави Красимир Вълчев. По повод на разпространявани през последните дни подписки срещу \"малките матури\" и дискусиите около дигиталната диктовка, министър Вълчев каза, че при 90 000 учители в системата е нормално да има различия в мненията. Националното външно оценяване е необходимо, за да анализираме на съпоставима база резултатите на учениците, както и самите училища да направят свой анализ, обясни Вълчев. Той уточни, че външните оценявания след 7-ми и 12-ти клас до голяма степен вече са били припознати като надеждни. Външното оценяване след 4-ти клас не трябва да стресира децата. То не ги уврежда и няма елиминаторен характер, смята министърът. Конкретно за диктовката Вълчев бе категоричен, че ако искаме резултатите да са надеждни и съпоставими, изпитите трябва да се извършват при еднакви условия. Темпото на диктовката няма да бъде бързо, ще се чете от професионален диктор и тя ще бъде тествана предварително, увери Вълчев, като обобщи, че изпитите неизменно ще се променят в дигитална среда. Министърът посочи, че срещите му в Хасковска област днес и утре са регулярни, а Симеоновград е 115-та община, която посещава. Темите на разговорите с педагози са основните цели и предизвикателства пред системата, основните политики и повишаването на образователните резултати.", "date": "2020.01.27", "title": "Вълчев: Материалът може да бъде преструктуриран заради грипната ваканция"}
{"url": "https://www.24chasa.bg/novini/article/8116543", "text": "Премиерът Бойко Борисов заминава на посещение в Полша, където днес ще участва в официалната церемония по повод 75 години от освобождаването на бившия концлагер Аушвиц- Биркенау. Това съобщиха от правителствената информационна служба.  Българският министър-председател ще присъства на Възпоменателното честване пред „Портата на смъртта“ в бившия лагер Аушвиц-Биркенау и ще почете паметта на жертвите. В събитието ще участват лидери на държави от цял свят, както и ръководители на международни организации.", "date": "2020.01.27", "title": "Борисов на церемония за 75 г. от освобождаването на Аушвиц- Биркенау"}
{"url": "https://www.24chasa.bg/novini/article/8117020", "text": "Президентът на САЩ Доналд Тръмп ще разговаря довечера в Белия дом със съперничещите си израелски политически лидери Бенямин Нетаняху и Бени Ганц за обсъждане на мирния му план за Близкия изток, предаде ДПА. Тръмп ще се срещне поотделно с двамата - с премиера Нетаняху в 16 ч. по Гринуич, а с Ганц в 17.30 ч. по Гринуич. Очаква се Тръмп да оповести мирния си план за Близкия изток утре, когато ще има и втора среща с Нетаняху, предаде БТА. Според критици избраният момент за представяне на този мирен план - преди израелските парламентарни избори на 2 март и утрешните дебати в израелския парламент по молбата на Нетаняху за имунитет от съдебно преследване за корупция - де факто е намеса на САЩ във вътрешната политика на Израел в полза на Нетаняху, отбелязва ДПА. Палестинците вече отхвърлиха плана на Тръмп, тъй като според предварителни съобщения в него не се предвижда те да получат Източен Ерусалим за столица на своя бъдеща държава. Днес израелският вестник \"Йедиот ахронот\" съобщи, че съгласно плана на Тръмп палестинците няма да имат обща граница с никоя арабска държава освен между ивицата Газа и Египет. Освен това се предвижда САЩ да признаят еврейските селища на Западния бряг.", "date": "2020.01.27", "title": "Тръмп се среща с Нетаняху и Бени Ганц за Близкия изток"}
{"url": "https://www.24chasa.bg/novini/article/8117009", "text": "Регионалната дирекция на Българската агенция по безопасност на храните в Пловдив започва проверка на пазари за продажба на умряла риба от река Марица. Това каза за БТА директорът й д-р Камен Янков. Той уточни, че акцентът ще бъдат тържищата около населените места в района на град Стамболийски, за които природозащитници са подали сигнали, че от замърсената река се събира мъртва риба в чували. Д-р Янков заяви, че по-голямата част от пазарите за риба извън законните търговски обекти са нерегламентирани и те ще бъдат задължително проверени. Резултатите от проверката се очакват в следващите дни.", "date": "2020.01.27", "title": "БАБХ в Пловдив проверява риба от река Марица"}
{"url": "https://www.24chasa.bg/novini/article/8117068", "text": "Само месец след началото на мандата си главният прокурор Иван Гешев внесе питане до Конституционния съд, докъде се простира имунитетът на държавния глава и може ли той да бъде проверяван, когато има сигнали за неговата съпричастност към извършено престъпление от общ характер. До момента срещу Румен Радев е подаван сигнал за конфликт на интереси и облагодетелстване чрез служебното положение, изпратен до Комисията за противодействие на корупцията и отнемане на незаконно придобитото имущество (КПКОНПИ). Сигналът е още от 2016 г. и е свързан с назначаването на бъдещата съпруга на президента Десислава Радева, тогава Генчева, за пиар на Военновъздушните сили. По същество тогава Радев, който е командващ ВСС, подписал анекс към трудовия договор на Десислава Генчева, която работела в отдел \"Финанси\". Така той й възложил тя да се занимава с връзките с обществеността, въпреки че тази длъжност трябвало да се заеме от военизирано лице. Освен това ВВС плащали наем на жилище, което обитавали Десислава Генчева и самият Радев. Освен това през 2010 г. той купил жилище от 143 квадрата за 168 хил. лева, което било под пазарните цени. През 2005 г. купил ведомствено жилище от МО, но същевременно с това ползвал и второ ведомствено жилище. През 2019 г. КПКОНПИ излезе с решение, че няма конфликт на интереси, защото въпросите засягат договор за наем и договор за покупко-продажба, сключени от Радев в качеството му на физическо лице. Комисията приема, че няма свързаност между Радев и Десислава Генчева преди сключване на гражданския брак. През годините Радев бе упрекван и че е лобирал за купуването на самолети \"Грипен\". Преди две години и половина пък бившият депутат от ГЕРБ Антон Тодоров показа по Би Ти Ви документ, според който през 2014 г. Радев е подготвил опорни точки на тогавашния премиер Пламен Орешарски за срещата му със \"Сааб\".", "date": "2020.01.27", "title": "Сигналите срещу Румен Радев"}
{"url": "https://www.24chasa.bg/novini/article/8116946", "text": "Децата от певческия хор от Петрич, завърнали се днес от Пекин, Китай, са в добро здраве. Това съобщи главният държавен здравен инспектор Ангел Кунчев в профила си в социална мрежа. Децата ще бъдат под медицинско наблюдение през следващите две седмици, получили са указания за поведение и консултация при необходимост, допълни БТА. ", "date": "2020.01.27", "title": "Няма коронавирус при децата от български хор, завърнал се от Китай"}
{"url": "https://www.24chasa.bg/novini/article/8117152", "text": "Всичките девет жертви на катастрофата с хеликоптера, при която загинаха Коби Брайънт и дъщеря му Джиана, вече са идентифицирани, предава bg-voice.  Все още няма официална информация от властите, но близките на починалите са потвърдили самоличността им, съобщи Асошиейтед прес. На борда, освен баскетболната легенда и дъщеря му, е имало тричленно семейство – бейзболният треньор на „Ориндж Коуст Колидж“ Джон Алтобели, неговата съпруга Кери и дъщеря им Алиса. Момичето е било сред съотборничките на Джиана. Част от злополучния полет е била и друга състезателка от отбора – Пейтън Честър, която е била придружавана от майка си Сара. Сред жертвите са също баскетболният треньор Кристина Маузер, която е преподавала в училището на дъщерята на Коби в „Нюпорт Бийч“ и пилотът Ара Зобаян. Към момента разследващите смятат, че причината за трагедията е непрогледната мъгла в неделя сутринта край Лос Анджелис. Именно тя е объркала пилота на хеликоптера на Коби Брайънт, като машината се е лутала и е обикаляла района поне 6 пъти, при това на много ниска надморска височина – около 875 фута, като може би пилотът е чакал мъглата да се изчисти, съобщи Си Ен Ен. Пилотът се е свързал с контролната кула на летище Бърбанк и там са били наясно, че машината обикаля, за да се измъкне от непрогледната хватка. В крайна сметка хеликоптерът се е насочил на север по магистралата 118, преди да завие на запад, и започне да лети над магистралата 101 около Уудланд Хилс, Калифорния. По-късно машината попада в още по-сериозна и тежка мъгла и хеликоптерът завива на юг. Това е било критичното решение, защото са се насочили към планински район. Пилотът внезапно и бързо се изкачил от около 1200 фута до 2000 фута. Малко след това се случва и трагедията, при която хеликоптерът катастрофира в хълм и се запалва.", "date": "2020.01.27", "title": "Потвърдиха самоличността на всички жертви на катастрофата с Коби Брайънт"}
{"url": "https://www.24chasa.bg/novini/article/8117156", "text": "Словенският премиер Марян Шарец заяви днес, че изпраща оставката си в парламента и призова за предсрочни избори. Шарец каза, че неговото правителство на малцинството не може да прокара важни закони, предаде Ройтерс. С тази коалиция, тази ситуация в парламента, аз не мога да изпълня очакванията на хората. Ще мога да ги изпълня след избори, каза Шарец на пресконференция. Преди това оставка подаде министърът на финансите Андрей Бертонцел, вероятно поради различия около закон за здравното осигуряване. Финансовият министър се позова на технически причини и каза, че подробностите ще бъдат оповестени от премиера Марян Шарец, предаде словенската информационна агенция СТА. Правителствената коалиция има само 43 от 90 места в словенския парламент, припомня Ройтерс. През ноември тя изгуби подкрепата на опозиционната партия Левица, което направи още по-трудно прокарването на законодателство през парламента, предаде БТА. В петък Бертонцел се противопостави на закон, предложен от Листата на Марян Шарец, който би позволил загубите на националната здравна система да бъдат покривани от бюджета. Според анализатори опозиционната дясноцентристка Словенска демократическа партия, най-голямата сила в парламента, е вероятно да се опита да състави правителство. Предсрочни избори ще се произведат, само ако тя не успее. Следващите редовни парламентарни избори са насрочени за 2022 г.", "date": "2020.01.27", "title": "Словенският премиер подаде оставка"}
{"url": "https://www.24chasa.bg/novini/article/8117194", "text": "Турските спасителни екипи продължават за издирват последните двама души, които са в неизвестност след  , съобщи Асошиейтед прес. Предполага се, че те са под останките на срутила се сграда в източния окръг Елязъг. Най-малко 40 са загиналите от земетресението в Източна Турция на 24 януари, предаде ТАСС, като се позова на данни на турското управление за извънредни ситуации и стихийни бедствия. По-рано бе съобщено за 39 жертви и 1607 ранени. Според телевизия НТВ спасителите са извадили от развалините още един загинал. Земетресението с магнитуд 6,8 разтърси в петък вечерта източния турски окръг Елязъг. Най-малко 45 оцелели бяха спасени от развалините, но надеждата за откриване на други оцелели все повече намалява. Агенцията съобщава, че разрушените сгради са 76, а повече от 1000 са повредените. Земетресението, което беше регистрирано в 20,55 часа в петък вечер, беше последвано от близо 950 вторични труса, 21 от които с магнитуд над 4. Министърът на здравеопазването Фахреттин Коджа каза днес, че 86 души остават в болница, като 18 са в интензивните отделения.", "date": "2020.01.27", "title": "Издирват 2-ма души под руините\nслед земетресението в Турция"}
{"url": "https://www.24chasa.bg/novini/article/8117203", "text": "Малко преди новината за епидемията от новия коронавирус да плъзне из целия свят, кучето Кими решава да унищожи паспорта на собственичката си, която планирала пътуване до Ухан пише  . Жертвите на коронавируса вече са десетки, а заразените са хиляди. Милиони са блокирани в Ухан и други китайски градове. Момичето, което е от Тайван, имало намерението да пътува със семейството си след няколко дни до Ухан. Но когато се прибрала у дома след дълъг работен ден, тя заварила Кими с остатъците от паспорта. Така семейното пътешествие се отложило, а собственичката на кучето не била особено впечатлена от сцената, която заварила. Гневна, тя публикува снимка на щетите във фейсбук. Но този гняв бързо отминал, когато след няколко дни по новините се появила информацията за плъзналата епидемия, именно в сега блокирания Ухан. \"Помните ли този паспорт, пише в описанието на публикуваната втора снимка на разкъсаната книжка. - Това хлапе наистина се грижи за мен. След като разкъса паспорта ми, вирус започна да се разпространява там, където планирах да отида. Като се замисля сега, това е много трогателно. За щастие тя спря пътуването ни.\"", "date": "2020.01.27", "title": "Момиче планирало пътуване до Ухан, но кучето й изяло паспорта"}
{"url": "https://www.24chasa.bg/novini/article/8117197", "text": "ВКС потвърди присъдата на САС, с която Мирослав Маринов – началник отдел в Специализирана дирекция „Финансова сигурност“ на ДАНС, е признат за невинен за разгласяване на държавна тайна, съобщиха от пресцентъра на ВКС.  Секретното наказателно дело № 1062/2019 г. е образувано във ВКС по касационен протест на прокурор при Апелативна прокуратура – София срещу въззивната присъда по в.н.о.х.д. № С – 033/2018 г. на САС. С нея е отменена в наказателно-осъдителната u част първоинстанционната присъда на Софийския градски съд, като подсъдимият Мирослав Маринов (началник отдел в Специализирана дирекция „Финансова сигурност“ на ДАНС) е признат за невинен и на основание чл. 304 от НПК е оправдан изцяло по повдигнатото обвинение по чл. 357 от НК (разгласяване на информация, представляваща държавна тайна, която му е била поверена или станала известна по служба или работа).", "date": "2020.01.27", "title": "Признаха за невинен началник на отдел в ДАНС за разгласяване на държавна тайна"}
{"url": "https://www.24chasa.bg/novini/article/8117262", "text": "Протест, организиран от ПП Възраждане пред МРРБ заради водната криза в Перник се изроди в грозни сблъсъци с полицията, която опитвайки се да спре нахлуване в сградата на министерство, употреби сълзотворен спрей, разказаха очевидци. Протестът бе обявен още в събота във фейсбук страницата на ПП Възраждане с искания за оставка на регионалния министър, който според протестиращите бил виновен и за отровения въздух, и за кризата с боклука, както и на цялото правителство. Протестиращите се събират пред сградата на МРРБ в 12 часа, където започват да скандират \"Оставка\". Малко след това тълпата опитала да нахлуе в сградата, като няколко човека започнали да хвърлят бутилки по стъклените врати.  Озовалите се на мястото полицаи пуснали сълзотворен спрей. Според очевидци от министерството имало и пострадал полицай, но информацията все още не е потвърдена от МВР. По-късно протестиращите потеглиха на шествие до Министерския съвет.  Там се събраха около 300 човека, блокирайки движението по булевард \"Дондуков\". Ядрото на протеста обаче е от около 30-40 човека, които размахват националния трибагреник, знамена на национален синдикат \"Защита\" и знамена на ПП Възраждане. Те скандират \"Оставка\". Има трима човека с мегафони, които издигат призиви за оставка на правителството, вариращи в много широк спектър: от водната криза през посегателство срещу валутния борд до коцесионирането на златодобива.  Тротоарът пред Министерски съвет е зает от плътно строени един до друг служители на полицията, половината от които носят каски и щитове. В момента полицията и жандармерията докарват още служители, които заграждат околните улици. ", "date": "2020.01.27", "title": "Протест пред МРРБ се сблъска с полицията (Обновена + снимки)"}
{"url": "https://www.24chasa.bg/novini/article/8117193", "text": "Бившият управител на ВиК Перник Иван Витанов е задържан преди обед днес. Той е бил извикан в 10 ч в следствения отдел на специализираната прокуратура в София. Витанов е обвинен за умишлена безстопанственост и сключване на неизгодна сделка за разходомера на водата. От прокуратурата не уточниха дали той е привлечен под отговорност по делото за водната криза в Перник или става дума за отделно дело. На Витанов е наложено задържане под стража до 72 часа, казаха за \"24 часа\" от спецпрокуратурата и обещаха още днес да има официална информация по случая.  Освен Витанов в следствения отдел на прокуратурата е бил призован и зам.-кмет на Перник.", "date": "2020.01.27", "title": "Задържаха бившия шеф на ВиК-Перник, обвинен е за безстопанственост"}
{"url": "https://www.24chasa.bg/novini/article/8117324", "text": "Хърватски военен хеликоптер е паднал в Адриатическо море по време на тренировъчен полет в понеделник, съобщи министерството на отбраната, предаде Ройтерс. Министерството не съобщи подробности за броя на пътуващите в хеликоптера Kiowa OH-58D, който паднал в район близо до островите Зларин и Злаце, предава БТА. Пилотът е загинал, съобщи хърватското министерство на отбраната, цитирано от агенция Хина. Продължава издирването на втория член на екипажа, който се е намирал на борда на хеликоптера, който паднал в район близо до островите Зларин и Злаце. В съобщението се посочва, че министерството на отбраната, хърватската армия и военновъздушните сили са шокирани от катастрофата и изразяват своите съболезнования на семейството на загиналия военнослужещ. Президентът Колинда Грабар Китарович, която е главнокомандващ на хърватските въоръжени сили, заяви, че е научила за катастрофата с дълбоко безпокойство и очаква подробно разследване на причините за инцидента. Хърватия получи 16 хеликоптера Kiowa Warrior като дарение от Съединените щати през декември 2016 г. Те са произведени между 2010 и 2012 г., отбелязва Хина.", "date": "2020.01.27", "title": "Хърватски военен хеликоптер падна в Адриатическо море"}
{"url": "https://www.24chasa.bg/novini/article/8117327", "text": "Костадин Костадинов, лидер на партия \"Възраждане\", когото БСП подкрепи за кмет на Варна на последните местни избори, води протеста, който щурмува Министерството на регионалното развитие и благоустройството. Протестът е обявен за водната криза в Перник и иска оставки на министри и на цялото правителство. В него обаче не е забелязан нито един перничанин. Около 80 души, предвождани от Костадинов са се опитали да влязат в министерството, участници в протеста хвърляли бутилки по стъклените врати на сградата. Полицията отвърнала със сълзотворен газ, разказаха пред \"24 часа\" очевидци. Има обгазени, има и пострадал полицай.", "date": "2020.01.27", "title": "Кандидат-кмет на БСП във Варна щурмува министерство заради Перник"}
{"url": "https://www.24chasa.bg/novini/article/8117376", "text": "Днес, 27 януари, 2020 година, се проведе среща между организациите, отговорни за развитието на иновациите и стартъп екосистемите от региона на Западните Балкани и еврокомисарят по иновациите, научните изследвания, културата, образованието и младежта – г-жа Мария Габриел. Събитието се проведе в рамките на организираната от ИАНМСП в лицето на изпълнителния директор г-н Бойко Таков двудневна среща на лидерите на иновационните структури от Република България, Република Сърбия, Република Северна Македония, Република Черна Гора и Република Албания. Г-жа Габриел отчете напредъка на Западните Балкани по отношение на иновационното и технологичното развитие, като допълни, че региона се справя добре в рамките на програмата на „Хоризонт 2020“. По време на своето изказване г-жа Габриел представи бъдещите програми на Европейската комисия за насърчаване на иновативното развитие. Тя поздрави участниците и Агенцията за събитието, което събира на едно място експерти от няколко страни, за да обсъдят най-важните теми относно технологичното и иновативно развитие на Западните Балкани. Събитието стартира с приветствено слово от г-н Таков, който заяви, че българската иновационна и стартъп екосистема се разраства и Агенцията взима активно участие в нейното развитие. Той допълни, че има редица програми, в които участниците в срещата биха могли да си партнират, за да изградят обща екосистема, в която да бъдат въвлечени компании от страните на Западните Балкани, което ще създаде отлични условия за създаване на международни проекти. Г-н Таков информира, че през месец юни Агенцията ще съорганизира мащабно събитие, което в рамките на няколко дни ще събере в София Тех Парк инвеститори, предприемачи, компании и експерти, чиято цел ще бъде да представи най-новите иновативни решения в света, както и да привлече инвеститори за най-добрите стартъп идеи. В рамките на срещата представителите на Иновационния фонд на Република Сърбия и Фонда за иновации и технологично развитие на Република Северна Македония, както и г-н Саша Иванович, държавен секретар, Дирекцията за иновации и инфраструктура към Министерство на науката на Република Черна Гора, и г-н Сокол Нано, изпълнителен директор, Агенция за развитие на инвестициите на Република Албания, имаха възможност да представят пред еврокомисар Габриел дейността на поверените им институции и да зададат въпросите, които ги вълнуват относно политиките на Европейския съюз в сферата. След срещата с г-жа Габриел, събитието продължи с презентационна сесия, в която участниците, както и представители на Оперативна програма „Иновации и конкурентоспособност“ в лицето на г-н Мустафа Чаушев и г-н Илия Кръстев, председател на УС на Българката аутсорсинг асоциация, представиха своята дейност и обмениха опит в насърчаването на бизнеса. Двудневното посещение на представителите на иновационните организации от Сърбия, Северна Македония, Черна Гора и Албания ще продължи с посещение на София Тех Парк, Campus X, SoftUni, БТТП и Българската финтех асоциация. Имена на участници: Г-жа Милена Костадинович и г-н Стефан Попович от Иновационния фонд на Република Сърбия, които ще направят презентация за дейностите на Фонда; Г-н Саша Иванович и г-н Иван Томович от дирекцията за иновации и инфраструктура към Министерство на науката на Република Черна Гора; Г-жа Таня Илиевска от Фонда за иновации и технологично развитие на Република Северна Македония; Г-н Сокол Нано, г-жа Дилфирус Вирони и г-жа Бенарда Банушай от Агенцията за развитие на инвестициите на Република Албания;", "date": "2020.01.27", "title": "Мария Габриел се срещна с организации, отговорни за развитието на иновации"}
{"url": "https://www.24chasa.bg/novini/article/8117366", "text": "Високопоставени представители на Афганистан  , но държавната компания \"Ариана Афган еърлайнс\" отрече съобщенията, че самолетът е неин, пише \"Ал Джазира\". \"Има катастрофа на авиокомпания, но тя не принадлежи на Ариана, защото двата полета, управлявани от Ариана днес от Херат до Кабул и Херат до Делхи, са безопасни\", заяви действащият изпълнителен директор на авиокомпанията Мирвайс Мирзаквал Мирзаквал пред агенция Ройтерс. По-рано трима високопоставени представители на афганистанското правителство заявиха, че един от самолетите на държавната авиокомпания се е разбил в района на Садо Хел в област Дех Як в провинция Газни около 13:10 чaса местно време в понеделник. Броят на хората на борда и съдбата им не се знае към момента, както и причината за катастрофата. Официални източници в провинцията заявиха, че самолетът е бил на път за Газни от Херат, когато се е разбил. Самолетът катастрофира на територия под контрол на талибаните, съобщи Tolo news, като добави, че афганистанските специални сили ще бъдат изпратени до мястото на катастрофата. \"Ариана Афган еърлайнс\" пусна изявление на своя уебсайт, в което казва, че всички нейни самолети са безопасни.", "date": "2020.01.27", "title": "\"Ариана Афган еърлайнс\" отричат техен самолет да се е разбил"}
{"url": "https://www.24chasa.bg/novini/article/8117346", "text": "\"Отбелязваме Международния ден в памет на жертвите на Холокоста. Поклон. Това е най-мрачният период в историята, отнел живота на милиони жени, мъже и деца\", заяви лидерът на БСП Корнелия Нинова, съобщиха от пресцентъра на партията. \"Днес светът обръща поглед към миналото, защото престъпленията и жертвите не бива да се забравят, но поуките също - да сме непримирими към насаждане на омраза, към всеки акт на насилие и разединение. БСП остава непоколебима срещу всяка дума и действие, които могат да накърнят изконните човешки ценности, права и достойнство. Гордеем се, че българският народ спаси евреите и това се признава в цял свят\", каза още Нинова.", "date": "2020.01.27", "title": "Нинова за Холокоста: Престъпленията и жертвите не бива да се забравят"}
{"url": "https://www.24chasa.bg/novini/article/8117444", "text": "Към момента няма данни за засегнати български граждани от новия коронавирус (2019-nCov) в Китай. Това съобщиха от пресцентъра на Министерството на външните работи.  Българското посолство в Пекин е в постоянен контакт с тримата наши сънародници в град Ухан като се обсъждат варианти за тяхното извеждане. Китайските власти препоръчват чуждестранните граждани да не напускат страната. По актуални данни (от 20 януари 2020 г.) на Националната администрация за миграция на Китайската народна република през 2019 г. българите в континентален Китай (без САР Хонконг, САР Макао и Тайван) са общо 373 души, от които 195 работещи и 134 учащи. Най-много българи има в градовете Шанхай и Пекин, както и в провинция Дзянсу.", "date": "2020.01.27", "title": "Трима българи са в Ухан, Външно търси варианти да ги изведе"}
{"url": "https://www.24chasa.bg/novini/article/8117460", "text": "Грипна епидемия за общините Бобов дол и Кочериново обявява от утре - 28 януари Регионалната здравна инспекция /РЗИ/ в Кюстендил, със заповед на директора й д-р Златко Величков, съобщиха от инспекцията. От утре се отменя обявената от 21 януари епидемия в община Сапарева баня, но остава тази за община Дупница, уточняват от инспекцията. Съгласно заповедта, започва незабавно изпълнение на профилактичните и противоепидемични мерки за надзор и контрол на грипа и острите респираторни заболявания на територията на двете общини.", "date": "2020.01.27", "title": "Две общини в Кюстендилска област от утре са в грипна епидемия"}
{"url": "https://www.24chasa.bg/novini/article/8117958", "text": "Делегация на Европейския парламент участва в церемония по повод международния ден на Холокоста. На 27 януари тази година се отбелязват 75 години от освобождаването на Аушвиц – Биркенау, лагерът на смъртта, в който нацистите избиват 1.1 млн. души, повечето от които – евреи. България изиграва важна роля през този период, като единствената държава, която по време на Втората световна война предотвратява депортацията на свои граждани към нацистки концлагери, спасявайки близо 48 000 евреи. Юбилейната церемония тази година събра държавни глави и представители на близо 50 държави от цял свят, както и представители на Европейската Комисия, Съвета на Европа, Европейския съвет, ООН и ЮНЕСКО и оцелели от концентрационния лагер. „Не трябва да забравяме случилото се тук. Напротив – трябва да го припомняме и да проявяваме нулева толерантност към антисемитизма, както и към всяка друга форма на расизъм и дискриминация. За тях просто не може да има място в Европа – не и след изживяната болка от Втората световна война и тоталитарните режими. Никога повече не трябва да допускаме разрушителната сила на омразата. Нарастващите тенденции в тази насока са притеснителни и именно затова е нужно събития като днешното да се случват, преживелите да се изслушват – и да се напомня – че пожарът на ненавистта тръгва от малките жестове и думи на омраза. Да повтаряме едни и съши грешки и да очакваме различен резултат наистина би било лудост“, коментира евродепутатът от ДПС Илхан Кючюк, който присъства на възпоменателното честване, съобщиха от пресофиса му. Делегацията на „Обнови Европа, в която Кючюк взе участие включва и Председателя на политическа група „Обнови Европа“ - Дачиан Чолош, Първият заместник-председател на група „Обнови Европа“ - Малик Азмани, Заместник-председателя на ЕП, Никола Беер и евродепутати от други седем държави. Посещението включва и срещи с оцелели от концентрационния лагер и Президента на Република Полша - Анджей Дуда.", "date": "2020.01.27", "title": "Кючюк от Аушвиц: Не трябва да допускаме разрушителната сила на омразата"}
{"url": "https://www.24chasa.bg/novini/article/8117988", "text": "Специализирана прокуратура привлече към наказателна отговорност нови две длъжностни лица, съпричастни с настъпилата водна криза в Перник и региона, съобщиха от пресцентъра на прокуратурата. Обвинение за длъжностно престъпление е повдигнато на временно изпълняващия длъжността кмет на община Перник през 2019 г. Севдалина Ковачева. Тя е била зам.-кмет по културата, но замества Вяра Церовска, когато тя излиза в кампания. След писмено уведомяване по надлежния ред от управителя на „ВиК“ООД гр. Перник, че има силно намаляване на дебита на водоизточниците и водния ресурс в яз. Студена, и след като са били предложени действия за въвеждане на режим на водоползване в гр. Перник и други 10 населени места в общината, и.д. кметът не изпълнил служебните си задължения по Закона за местното самоуправление и местната администрация и Наредба №4 от 14 септември 2004 г. (за условията и реда за присъединяване на потребителите и за ползване на водоснабдителните и канализационните системи), не е предприел съответните действия за въвеждане на режим на водоползване в населените места от община Перник, което е довело до значителен недостиг и неправилно разходване на водния ресурс за питейно битови нужди в общината. Към наказателна отговорност е привлечен и бившият управител на „ВиК“ ООД в Перник за умишлена безстопанственост и сключване на неизгодни сделки(престъпления по чл. 219, ал.3, вр.ал.2, вр.ал.1 от НК и чл. 220, ал.1 отНК). В качеството си на длъжностно лице и при условията на продължавано престъпление, той умишлено не положил достатъчно грижи за управлението,стопанисването и запазването на повереното му имущество – на водопреносната и водоснабдителна мрежа на община Перник и на водата за питейно битови нужди от яз.“Студена“. Въпреки задълженията си,регламентирани в Закона за водите, Наредба №4 от 14.09.2004 г. и тези по Договор от 01.04.2016 г. между „Асоциацията по ВиК“ и „Водоснабдяване и канализация“ ООД гр.Перник за стопанисване, поддържане и експлоатация на ВиК системите и съоръженията, управителят на „ВиК“ Перник умишлено не упражнил достатъчен контрол върху работата на служителите в дружеството,на които възложил да поддържат и ремонтират водопреносната и водоснабдителна мрежа на община Перник. От това му бездействие е последвало разпиляване на имущество – вода за питейно битови нужди,постъпила от яз.“Студена“ във ВиК мрежата на гр. Перник. Щетите от това деяние на обвиняемия са в приблизителен размер на 11 690 000 лв.(стойността на 7 млн. куб.м. вода за питейно битови нужди, които представляват разпилените 75 процента от всичката вода за питейно битови нужди в гр. Перник за инкриминирания период). На управителя на „ВиК“ Перник е повдигнато и обвинение и за сключване на неизгодни сделки на управляваното от него дружество, свързани с купуването и наемането на измервателни уреди на водния ресурс на яз.“Студена“. Събраните до момента доказателства сочат, че от действията на двамата обвинени не са могли да настъпят преки вреди, довели до водната криза в Перник и региона. Тяхната дейност се явява последваща по отношение на загубата на вода за питейно-битови нужди от яз. „Студена“ и сама по себе си (без противоправните действия на обвиняемия Нено Димов) не би причинила значителен недостиг на вода за питейно-битови нужди на над 97 000 души. По отношение на двамата обвиняеми Специализираната прокуратура е постановила задържане за срок до 72 часа, в които ще преценено какви мерки за неотклонение да им бъдат поискани или определени.", "date": "2020.01.27", "title": "Обвиняват бившия шеф на \"ВиК-Перник\" и доскорошния и.д. кмет на града"}
{"url": "https://www.24chasa.bg/novini/article/8118086", "text": "Земетресение с магнитуд 5,4 е регистрирано днес в Югозападен Иран. Според иранската осведомителна агенция Тасним трусът е усетен в района на град Шираз в провинция Фарс, предаде ТАСС. По данни на Американския геофизичен институт епицентърът е бил на 38 км източно от град Казерун, който е с население от около 95 000 души. Земетресението е станало на дълбочина 10 км. За земетресението съобщи и иранската държавна телевизия, цитирана от Ройтерс. Според нея то е станало близо до град Хан Зениан. За момента няма данни за жертви или разрушения.", "date": "2020.01.27", "title": "Земетресение с магнитуд 5,4 е регистрирано\nв Югозападен Иран"}
{"url": "https://www.24chasa.bg/novini/article/8118150", "text": "Мъж, повредил бравата и заключващия механизъм на врата на ареста в ОД МВР- Кюстендил, получи административно наказание \"глоба\" в размер на 1 000 лв. от Районен съд- Кюстендил. Съдът призна за виновен В. Д.,  на 45 години, неосъждан, от Кюстендил, в това че на 21 декември м. г. е повредил бравата и заключващия механизъм на врата, на помещение за задържане на лица за 24 часа, с което е нанесъл щета на стойност 41 лв., като случаят е маловажен. Поради това го освобождава от наказателна отговорност и му налага административно наказание \"глоба\" в размер на 1000 лв. Решението подлежи на жалба и протест пред Окръжен съд – Кюстендил.", "date": "2020.01.27", "title": "1000 лв. глоба за задържан, потрошил вратата на ареста в Кюстендил"}
{"url": "https://www.24chasa.bg/novini/article/8118189", "text": "Томас Маркъл, бащата на Меган, херцогинята на Съсекс, е готов да се изправи срещу дъщеря си в съда, съобщи Ройтерс, цитирана от БТА.  Той каза още, че тя и принц Хари са наранили кралица Елизабет Втора с изненадващото си решение да се откажат от кралските си ангажименти. Хари и Меган се споразумяха с кралицата занапред да не изпълняват функциите на висши членове на британското кралско семейство заради желанието си да се издържат сами и да установят своя \"прогресивна нова роля\". \"Смятам, че нараниха кралицата, смятам, че нараниха кралското семейство и това не е добре\", каза Томас Маркъл в интервю за предаването \"Добро утро, Великобритания\" на Ай Ти Ви. \"Решението да се отделят от кралското семейство е много объркващо, не мисля, че някой го разбира и осъзнава как и защо се случи това - то просто няма смисъл\", каза Томас Маркъл. Той живее в Мексико и в редица тв интервюта критикува дъщеря си, като обяснява, че това е единственият начин да общува с нея. Меган Маркъл не коментира отношенията с баща си, но нейни приятели споделиха пред сп.\"Пийпъл\" миналата година, че баща й не търси контакти с нея и че тя е много разстроена от действията му. Томас Маркъл не присъства на сватбата на Меган и Хари през 2018 г. заради здравословни проблеми и оттогава дъщеря му не общува с него. Баща й твърди, че никога не се е срещал с принц Хари, нито с внука си Арчи. Томас Маркъл може да се срещне с дъщеря си в съда. Тя съди в.\"Мейл он сънди\" за публикации в нарушение на нейните основни права и авторските й права относно писмо, което тя е изпратила на баща си. Вестникът смята да го привлече като свидетел. \"Ако се срещна с тях в съдебната зала, ще е чудесно - поне най-накрая ще ги срещна, но не искам да водим битка\", каза Томас Маркъл. Той твърди, че е помолил вестника да публикува писмото.", "date": "2020.01.27", "title": "Бащата на Меган Маркъл ще се радва да я види, дори и в съда"}
{"url": "https://www.24chasa.bg/novini/article/8118207", "text": "Френският писател Юбер Мингарели - лауреатът на наградата \"Медичи\" за 2003 г., чийто последен роман е в селекцията за приза \"Гонкур\", почина на 64-годишна възраст, предаде Франс прес, цитирана от БТА.  \"С много тъга оповестяваме, че Юбер Мингарели почина след дълго боледуване\", съобщи неговото издателство \"Бюше-Шастел\". Той е автор на около 20 романа. Мингарели е писател, който с малко думи казва много неща. Стилът му е изчистен. Миналата година последният му роман \"Невидимата земя\" бе номиниран от журито за наградата \"Гонкур\". През 2003 г. Мингарели спечели наградата \"Медичи\" с романа си \"Четирима войници\", в който действието се развива малко след края на Първата световна война. Сред по-известните му книги е също \"Мъжът, който беше жаден\", описваща история малко след бомбардировките над Хирошима и Нагасаки. Действието в последния му роман се развива в Германия през юли 1945 г.", "date": "2020.01.27", "title": "Почина писателят Юбер Мингарели"}
{"url": "https://www.24chasa.bg/novini/article/8114496", "text": "апазване на съществуващата дървесна растителност, обезпечаване на подходите към трасетата на градския транспорт и пешеходния достъп, съобразяване на дизайна на хайтек навесите с храма “Св. Неделя” и визуалните коридори. Това са част от препоръките, които София ще отправи към световноизвестния италиански архитект Масимилиано Фуксас, научи “24 часа”. Неговото студио спечели конкурса за нова визия на пл. “Св. Неделя”. Проектът предвижда премахване на колите от площада, превръщането му в отворен музей, богато озеленяване, под който ще са разкритите археологически находки от древна Сердика. Планират се и ефектни футуристични елементи - хайтек стъклени навеси, които ще произвеждат ток, през деня ще правят сянка и на тях ще може да се зареждат телефони, а вечер ще осветяват площада. По предварителните разчети реализацията ще струва 17 млн. лв. В петък представители на журито, професионалните организации и църквата обсъдиха препоръките, които ще се дадат на Фуксас. Той трябва да дойде в София през февруари, за да подпише договор за разработване на идеен проект. “Ще настояваме да се предвидят трасета с подсилени настилки към храма и патриаршията и да се осигури достъп до тях при определени ритуали и на автомобили със специален режим. Искаме да се прецизира дизайнът на хайтек навесите и като брой, и като големина. При разработването на проекта за да може да се види, и чак след това ще дадем становище за монтажа на тези елементи”, обясни пред “24 часа” главният архитект на София Здравко Здравков. Друга препоръка е да се изследва комуникационната връзка с прилежащите на площада ул. “Съборна” и булевардите “Ал. Стамболийски” и “Мария Луиза”. Общината ще поиска от студио “Фуксас” да представи етапи за реализация на проекта. Здравков увери, че когато бъде готов идейният проект за обновяването на площада, той ще бъде представен на обществено обсъждане. След това ще се премине към подготовката на работен проект и реализация. Самото обновяване на площада вероятно ще стартира през 2021 г.", "date": "2020.01.27", "title": "По-малко хайтек навеси на площад “Св. Неделя”, всички дървета се запазват"}
{"url": "https://www.24chasa.bg/novini/article/8118190", "text": "Главният преговарящ на Европейския съюз за Брекзит Мишел Барние предупреди днес за риска от рязък срив в търговията между Обединеното кралство и общността, ако двете страни не успеят да тази година да се договорят за бъдещите си отношения след напускането на Лондон, предаде Франс прес. \"Първият етап вече завърши и трябва отново да изграждаме всичко\", заяви Барние четири дни преди развода, на пресконференция в ирландската столица, където се срещна с ирландския премиер Лио Варадкар. \"В края на годината, ако не сме се договорили, няма да имаме обичайната рутина и статуквото\", каза Барние и изтъкна, че \"трябва да се изправим пред риска да се озовем ръба на пропастта, особено по отношение на търговията\", цитира думите му БТА. При липса на търговско споразумение, икономическите отношения между Брюксел и Лондон ще се уреждат от правилата на Световната търговска организация, които са много по-неизгодни, защото определят мита за стоките. Барние подчерта също, че двете страни разполагат с \"много малко време\", за да се справят по време на преходния период до края на 2020 г., както иска британският премиер Борис Джонсън. Освен за търговските си отношения, двете страни ще трябва да се споразумеят за сферите на сигурността, енергетиката, риболова и транспорта. Преговарящият от името на ЕС каза, че идния понеделник ще представи проект на мандат за преговори на държавите членки, след споразумението за развода, което урежда условията за раздялата. Според европейски служители, европейският мандат ще трябва да бъде одобрен на министерско ниво до 25 февруари, което ще позволи на преговорите да започнат около 1 март. В реч, която трябва да произнесе в началото на февруари, Борис Джонсън, трябва да представи амбициите си за постигане на споразумение за свобода търговия от същия тип, като наскоро подписаното между ЕС и Канада, без привеждане в съответствие с европейските правила. Барние обаче припомни, че \"нивото на достъп\" до единния европейски пазар, от който британските стоки ще се възползват, ще е \"пропорционално\" на степента на привеждане на Обединеното кралство в съответствие с европейските правила, \"особено правилата в областта на държавните помощи\". Премиерът на Ирландия смята, че ЕС ще започне преговорите \"от много силна позиция\". Варадкар изтъкна, че ще се наложи да се извършват някои проверки на стоки, идващи от Великобритания за Северна Ирландия, въпреки непрекъснатото настояване на Джонсън, че това няма е необходимо, предаде Ройтерс.", "date": "2020.01.27", "title": "Барние: Има риск от срив в търговията между ЕС и Лондон след Брекзит"}
{"url": "https://www.24chasa.bg/novini/article/8118168", "text": "Районен съд - Дупница, под председателството на съдия Ели Скоклева взе мярка за неотклонение \"задържане под стража\" по отношение на обвиняемия Методи Й. / на 53 години, от с. Бараково /, обвинен в изнасилване и блудство с непълнолетно момиче, низходяща сродница. Съдът, като взе предвид доводите на прокурора, защитата, изявленията на обвиняемия и събраните в хода на досъдебното производство доказателства, счита че са налице предпоставките на за вземане на мярка за неотклонение \"задържане под стража\". Обвинението е за две тежки престъпления срещу половата неприкосновеност извършени срещу непълнолетно лице. От разпита на свидетелите се установява съпричастността на обвиняемия към извършените деяние и предвид, че едно от престъпленията е при условията на чл. 26, ал. 1 от НК съдът счита, че е налице опасност обвиняемия да извърши и друго престъпление. Налице е опасност да се укрие предвид, че постоянният и настоящият адрес са различни от този на който живее в момента и предвид тежестта на обвиненията вероятността да се укрие от наказателно преследване е налице, още повече че обвиняемия е осъждан многократно макар и за голяма част от престъпленията да е реабилитиран. Методи Й. е привлечен като обвиняем, че за периода от 04.09.2019 г. до 17.01.2020 г., в условията на продължаващо престъпление, включително и с употребата на сила, се е съвкупил или е правил опити да се съвкупи с неполнолетно момиче, негова низходяща сродница. Определението може да се обжалва пред Кюстендилски окръжен съд в тридневен срок, считано от днес.", "date": "2020.01.27", "title": "Арест за 53-годишен рецидивист, изнасилил и блудствал с малко момиче роднина"}
{"url": "https://www.24chasa.bg/novini/article/8118254", "text": "Русия обяви днес, че е експулсирала японски журналист, който се е опитвал да получи секретна информация за руския военен потенциал, съобщи Ройтерс, като се позова на агенция РИА Новости. \"На 25 декември 2019 г. при опит да получи секретни материали за руския военен потенциал в Далечния изток от сътрудниците на руските правоохранителни органи е бил задържан във Владивосток гражданин на Япония\", съобщи руското външно министерство, цитирано от ТАСС. Министерството съобщи, че е повикало първия заместник на посланика на Япония в Москва, на когото е връчена протестна нота \"във връзка с противоправните действия на японския гражданин\", съобщава БТА. На журналиста, чието име не се съобщава, са били дадени 72 часа да напусне Русия и на следващия ден той е заминал за Япония.", "date": "2020.01.27", "title": "Русия експулсира японски журналист, заподозрян в шпионаж"}
{"url": "https://www.24chasa.bg/novini/article/8118280", "text": "Планът на американския президент Доналд Тръмп за Близкия изток е \"заговор за ликвидиране на палестинската кауза\", каза палестинският премиер Мохамад Щайе, цитиран от ДПА, съобщи БТА. Планът, който се очаква да бъде представен по-късно днес, би дал на Израел \"всичко, което той желае\" за сметка на палестинците, заяви Щайе и добави, че Тръмп е загубил благонадеждността си да бъде честен посредник. \"Този план цели да защити Тръмп от импийчмънт, а Нетаняху - от затвора по обвинения в корупция\", изтъкна Щайе на редовното правителствено заседание в Рамала. Израелският всекидневник \"Аарец\" цитира източник, близък до палестинския президент Махмуд Абас, че днес Абас е отказал телефонен разговор с президента Тръмп. Източникът допълни, че и миналата седмица са били правени опити за разговор по телефона. От офиса на Абас не коментираха тази информация, посочва ДПА. Палестинският премиер Щайе призова международната общност да бойкотира американския проект за мир в Близкия изток. \"Призоваваме международната общност да не се обвързва (с плана), защото той противоречи на международното право, а правата на палестинците не са за продан\", заяви Щайе, цитиран от Франс прес. Според палестинците, този план включва анексиране от Израел на долината на река Йордан и израелските селища на окупирания Западен бряг, както и официално признаване на Ерусалим за единствена столица на еврейската държава.", "date": "2020.01.27", "title": "Палестина зове за бойкот на американския мирен план за Близкия изток"}
{"url": "https://www.24chasa.bg/novini/article/8118342", "text": "С писалка-газов пистолет, която е преправил в бойно оръжие, се е самоубил мъжът, привикан на разпит в ДАНС, разбра \"24 часа\". Той е влязъл в сградата на агенцията днес по обяд, тъй като бил привикан на разпит заради организацията на Луковмарш. Подобни оръжия се продават в софийските специализирани магазини, цената им не надвишава 100 лв. Обикновено стрелят с халосни или газови боеприпаси. Има и такива със сигнални ракети. За да я преправи в бойно оръжие, мъжът е махнал газовата муфа. Още на входа обаче писалката се сторила съмнителна на гардовете и мъжът се самоубил с нея. Оказало се, че носил и пистолет със заличени номера и два пълнителя, съобщиха от прокуратурата. Проверява се версията за опит за нападение над служители от Държавна агенция „Национална сигурност“. Огледът на място продължава.", "date": "2020.01.27", "title": "С писалка-газов пистолет, преправена в боен, се самоубил мъжът в ДАНС"}
{"url": "https://www.24chasa.bg/novini/article/8117982", "text": "Елегантна вечеря, организирана по случай Световната купа за жени в Банско, подкрепи деца и младежи в риск. Благотворителното събитие се състоя на 25 януари в перлата на курорта - хотел „Кемпински Гранд Арена Банско” и събра над 90 гости от страната и чужбина. С присъствието си на бляскавото събитие, както и участвайки в звезден търг и томбола, всички гости подкрепиха инициативата за даряване на средства. Общата сума, която набраха в най-добрия зимен курорт у нас, възлезе на 65 517 лв. Чекът за дарението беше връчен на Българската спортна федерация за деца и младежи в риск лично от Главния изпълнителен директор на Fibank г-н Неделчо Неделчев. Организатор на церемонията беше Fibank (Първа инвестиционна банка) в партньорство с Mastercard и Diners Club International. Благотворителната вечеря LadieSKIngdom (“Женско кралство”) отбеляза състезанията за жени в Банско в рамките на Световната купа по ски. Домакинът ресторант „Коме Прима” в „Кемпински Гранд Арена Банско” бе преобразен в снежен стил, феерия от бели лалета и красиви свещи допълваха приказната атмосфера. Водещи на церемонията бяха Орлин Горанов и оперната прима Еделина Кънева, които зарадваха гостите както със самостоятелни изпълнения, така и в няколко дуета, сред които “Con te partiro” на италианския тенор Андреа Бочели и тяхната „Наздравица” от „Травиата”. Вечният хит на джаза “My way” прозвуча благодарение на невероятния Васил Петров, чиито изпълнения бяха в унисон с изисканото събитие. Гала вечерята започна с благотворителен търг с девет специални предмета, за които гостите можеха да наддават при стъпка от 100 лв. Непосредствено след като отвя конкуренцията на 24 януари на първия старт в Банско, носителката на Кристалния глобус Микаела Шифрин (САЩ), дари каската си с автограф за предмет от търга. В благотворителния търг участваха и ски обувките на италианската алпийка Надя Делаго, също подписани минути след спускането й в Пирин, както и лична каска на петкратния носител на Световната купа по ски Марк Жирардели. Картина на българския майстор Кольо Карамфилов, дарена от Diners Club International, също стана обект на сериозно наддаване в аукциона. Разигран бе и смарт часовник Garmin 6 Solar, дарен от фирма „Геотрейд Иванов”, който скорострелно започна да работи за новата си притежателка. Дамата, която наддава за него, плати новото си притежание веднага, използвайки самия Garmin за целта. Сред останалите артикули, разиграни на търг бяха ВИП пакет „Брънч в Царския влак”, дарен от Mastercard, както и колекция „Музи” сребърни монети, дарени от Fibank. За феновете на футбола предметите в аукциона бяха пристигнали от ФК „Барселона”. Футболна топка с личните автографи на асовете Лионел Меси, Антоан Гризман, Лиус Суарес, Жерар Пике допринесе с цели 11 000 лв. за благотворителната цел. На голям интерес се зарадва и лична тениска с автограф от аржентинския гений Лионел Меси, която стана обект на сериозно наддаване. По време на събитието стана ясно, че футболистът искрено се зарадвал на инициативата, в която се включи и миналата година със своя обувка с автограф. След наддаването програмата премина в томбола, за която гостите предварително бяха закупили талони, отново част от благотворителната инициатива. Така 12 късметлии се сдобиха с уникални артикули, осигурени със съдействието на Fibank. Сред тях бяха личното яке на Александра Жекова, част от официалната униформа на България за световното по сноуборд през 2015 г., когато тя драматично достигна до 4-то място, заедно с неин автограф; личната каска на Радослав Янков от миналия сезон, с която стигна до 7-мо място на световното първенство в Солт Лейк Сити, САЩ, с подпис от него; личният биб на Алберт Попов с автограф; личният спортен гащеризон от Мария Киркова от Олимпийските игри в Пьонг Чанг, Корея, 2018 г. с автограф. Освен тях, гостите имаха възможност да изтеглят вещи, чиито притежатели са поп звездата Любо Киров, председателят на Съюза на българските артисти Христо Мутафчиев, Братя Чучкови, Ути Бъчваров, както и да спечелят уикенд за двама в Кемпински Хотел Гранд Арена Банско.", "date": "2020.01.27", "title": "Звезден търг в Банско събра над 65 000 лв. за благотворителност"}
{"url": "https://www.24chasa.bg/novini/article/8118356", "text": "Преговорите от британска страна с ЕС след Брекзит ще се водят от екип от 40 души, наречен \"Работна група Европа\", пряко подчинен на британския премиер Борис Джонсън, съобщи днес негов говорител, цитиран от Ройтерс, съобщи БТА. Великобритания напуска ЕС в 23 ч. по Гринуич в петък и влиза в преходен период, през който съществуващите правила ще продължат да се прилагат докато бъдат договорени нови дългосрочни взаимоотношения. Преговорите за ново споразумение се очаква да започнат през март, като Великобритания обещава, че то ще бъде факт до края на годината. Работната група ще се ръководи от Дейвид Фрост - дипломат и бивш бизнес лобист, който миналата година беше назначен за съветник на Джонсън по европейските въпроси и оглави всекидневните преговори в Брюксел по споразумението за напускане. Най-вероятно Фрост ще преговаря пряко с главния преговарящ от ЕС Мишел Барние, каза говорителят на премиера Джонсън. В работната група на Фрост ще влизат висши представители на финансовото министерство и на министерството на външните работи. Тя ще работи и с други ведомства по специфични теми. Британското министерство по въпросите на Брекзит, създадено през 2016 г., ще бъде закрито в петък. Британското външно министерство ще поеме контрола върху дипломатическите споразумения, свързани с преговорите, а канцеларията на премиера ще се занимава с прилагането на сделката по напускането и с подготовката на страната за периода, когато новото споразумение ще влезе в сила.", "date": "2020.01.27", "title": "\"Работна група Европа\" води от британска страна преговорите с ЕС след Брекзит"}
{"url": "https://www.24chasa.bg/novini/article/8118389", "text": "Когато новосформираната за създаване на ваксина изследователска група на Националните институти по здравеопазване на САЩ се събере за пръв път тази седмица, се очаква членовете й да бъдат улеснени в работата си, предаде Ройтерс. Целта им е да извършат клинични изпитания и първата им задача дойде много бързо. За три месеца те вероятно ще тестват първата от няколко потенциални експериментални ваксини срещу новия подобен на ТОРС коронавирус, който се разпространи в Китай и чужбина. \"Казах им, че ще трябва незабавно да се справят със сериозни трудности - отбеляза директорът на Американския институт по алергии и инфекциозни болести д-р Антъни Фаучи. - Три месеца от генетичното секвениране до клиничните тестове е най-краткият срок, даван някога за подобна ваксина.\" Китайски учени успяха бързо да идентифицират генетичната секвенция на новия коронавирус и официално я оповестиха, позволявайки на редица изследователски екипи да се заловят за работа. Разполагайки с генетичния код, учени могат да стартират разработването на ваксина, без да се нуждаят от проба от вируса. По време на смъртоносното разпространение на тежкия остър респираторен синдром (ТОРС) през 2003 г., на американски учени бяха нужни 20 месеца, за да стигнат от генетична секвенция до първа фаза на клинични опити. За този период разпространението му бе под контрол. Този път изследователски екипи в целия свят вече изпълняват програми за тестване на ваксини, терапии и вземане на контрамерки, за да се предотврати възможността от глобално разпространение на новия вирус.", "date": "2020.01.27", "title": "Учени разработват ваксина, разполагайки с генетичния код на новия коронавирус"}
{"url": "https://www.24chasa.bg/novini/article/8118351", "text": "Временно задържане за срок от 40 дни поиска току-що Бургаската окръжна прокуратура за 42- годишния Олексий Левин, задържан в Бургас на 24-ти януари след специализирана полицейска операция. Левин се е издирвал с червена бюлетина на Интерпол за тежко престъпление, извършено в Украйна - умишлено причиняване на телесно увреждане с елементи на изключително изтезание, довело до смъртта на жертвата. Според украинското законодателство за това престъпление се предвижда лишаване от свобода от 7 до 10 г., като давността не му е изтекла, подчерта наблюдаващият прокурор по делото за мярката за неотклонение на Левин.  Държавното обвинение поиска украинецът да бъде задържан за срок от  40 дни, тъй като има реална опасност той да се укрие. Като допълнителен мотив за най-строгата мярка прокуратурата добави и вероятността обвинението срещу украинеца да бъде преквалифицирано по чл. 116 от НК за убийство. 42-годишният Лаевин поиска от съда домашен арест, тъй като имал сериозен здравословен проблем. Още в Украйна му били поставени 4 байпаса на сърцето. Левин каза, че има медицински документи за това, но те останали в чантата на съпругата му, с която обитавал жилище в Бургас. Точно съществуването на договор за наем на имота в Бургас бе мотивът на служебния защитник да поиска по-лека мярка \"домашен арест\".   Съдът обаче наложи на Левин временно задържане за  срок от 40 дни, като посочи, че украинецът е бец документ за самоличност.", "date": "2020.01.27", "title": "Задържаният за залятата с киселина украинка бил с 4 байпаса, иска домашен арест (Обновена + Снимки)"}
{"url": "https://www.24chasa.bg/novini/article/8118422", "text": "Агенция „Пътна инфраструктура“ стартира тръжната процедура за строителен надзор при рехабилитацията на близо 19 км от път III-811 Сливница – Гълъбовци в област София. Обществената поръчка е в две обособени позиции. В обособена позиция №1 е консултантската услуга при основния ремонт на 11,5 км от участъка (от км 9+280 до км 20+800), с индикативна стойност 197 000 лв. без ДДС. В обособена позиция №2 са 7,4 км (от км 20+800 до км 28+250), с прогнозна стойност 150 000 лв. без ДДС. Срокът за изпълнение е 20 месеца. В средата на декември 2019 г. беше открита и обществената поръчка за изпълнение на строително-монтажните работи. Предвижда се третокласният път ще бъде основно ремонтиран със средства от бюджета на АПИ. Инвестицията е за над 20 млн. лв. без ДДС. Целта е да бъдат трайно подобрени технико-експлотационните характеристики на пътя и да се създадат безопасни условия за движение, намаляване на пътнотранспортните произшествия и времето за пътуване. Строително-монтажните работи ще включват възстановяване на конструкцията на пътното тяло, габаритът на пътя и полагането на нова асфалтобетонова настилка. Ще се ремонтират 20 прилежащи съоръжения, от които 16 водостока и четири моста. Ще бъдат преасфалтирани пет пътни кръстовища в град Сливница, както и кръстовището в с. Гълъбовци. Срокът за подаване на офертите за строителен надзор при основния ремонт на пътя е до 17:30 ч. на 9 март 2020 г. ПРЕСЦЕНТЪР", "date": "2020.01.27", "title": "Стартира търгът за надзор при рехабилитацията на 19 км от пътя Сливница – Гълъбовци"}
{"url": "https://www.24chasa.bg/novini/article/8118467", "text": "Косовският президент Хашим Тачи написа днес във Фейсбук, че Сърбия продължава да отрича престъпленията си, които са причинили \"балкански Холокост\" в Босна и Косово, предаде Танюг. \"След Втората световна война се мислеше, че страданията на милионите жестоко убити хора от Холокоста никога няма да се повторят. Но идеята и усилията за изтребване на хора и етнически групи бяха продължени от сръбския режим в Босна и Херцеговина и в Косово. Кланетата и етническите прочиствания там приличат на тези от Втората световна война. И за съжаление Сърбия и днес отрича престъпленията, които предизвикаха балкански Холокост в тази част на Европа\", написа Тачи по повод Международния ден в памет на жертвите на Холокоста\", цитира думите му БТА. Директорът на сръбската правителствена служба за Косово Марко Джурич определи тези изявления на Тачи като \"злоупотреба с Холокоста и страданията на евреите\". \"Ако имаше малко човещина и дипломатически такт, Тачи нямаше да се опитва да злоупотребява с Холокоста и страданията на еврейския народ през Втората световна война, които не могат да се сравнят с нищо, включително със страданията по време на конфликтите в бивша Югославия\", заяви Джурич.", "date": "2020.01.27", "title": "Тачи обвини Сърбия за \"балкански Холокост\" в Босна и Косово"}
{"url": "https://www.24chasa.bg/novini/article/8119112", "text": "Генералният секретар на ООН Антониу Гутериш предупреди днес, че има глобална криза, породена от антисемитска омраза, предаде ДПА. Гутериш говори днес на церемония в централата на ООН по повод 75-ата годишнина от освобождаването на нацисткия концентрационен лагер Аушвиц. \"Нашата солидарност пред лицето на омразата е нужна днес повече от когато и да е било, тъй като ние виждаме едно пораждащо дълбоко безпокойство възраждане на антисемитските атаки по света, и което е почти невъобразимо, и тук в Ню Йорк\", заяви генералният секретар. Той припомни нападението с нож срещу дома на равин през декември в Ню Йорк, в което бяха ранени четирима души и убийството на четирима души в еврейски супермаркет в Ню Джърси няколко седмици преди това. Ню Йорк е свидетел на 21-процентно повишение на престъпленията, породени от антисемитска омраза миналата година, допълни Гутериш. Той заяви, че 74 процента увеличаване на антисемитските атаки е имало във Франция през 2018 г. и 16 процента увеличение във Обединеното кралство. \"Трябва да наречем този феномен с името му. Това е глобална криза, породена от антисемитска омраза\", заяви Гутериш. Гутериш запали днес свещ в памет на жертвите на Холокоста, преди да произнесе речта си на церемония в централата на ООН, на която присъстваха и оцелели от Холокоста. Същевременно в изявление на американския президент Доналд Тръмп по повод Международния ден в памет на жертвите на Холокоста се казва, че САЩ остават привързани към борбата с проявите на антисемитизъм, предаде ТАСС.", "date": "2020.01.27", "title": "Гутериш предупреди: Има глобална криза, родена от антисемитска омраза"}
{"url": "https://www.24chasa.bg/novini/article/8119155", "text": "Четири компании взеха награди на германската икономика, връчени от Германо-българската индустриално-търговска камара (ГБИТК) на церемония в Националната художествена галерия в понеделник вечерта. На нея присъстваха вицепремиерът Томислав Дончев, немският последник Кристоф Айххорн, президентът на камарата Тим Курт и нейният главен управител Митко Василев, както и президентът на България (2012 - 2017) Росен Плевнелиев.  В категория \"Голяма предприятие\" победител стана \"Кауфланд България\", заради обновяването на магазините си и откриването на нови, филиал и IT HUB. \"Лидл България\" пък взе приз в категория \"Социален ангажимент\" за инициативата си „Ти и Lidl за по-добър живот“, която финансира значими проекти на граждански организации в цялата страна и има за цел да помогне на инициативните хора в страната да си създадат условия да водят по-качествен и пълноценен на живот.  Компанията за мебелно обзавеждане \"Лигна Груп\" пък беше отличена в категория \"Малки и средни предприятия\". През миналата година тя е обзавела 6 хотела в Германия и 1 във Виена.  За първи път тази година ГБИТК връчи награда и в категория \"Стартъп компания\". Първият победител беше Develiot, които разработват индустриални устройства за измерване на данни в интернет на нещата.  \"Знам, че има много дълга традиция камарата да празнува този празник. Това е доказателство за качеството на отношенията между България и Германия, тяхното многообразие и динамика. Скачаме от рекорд на рекорд - в инвестиции, нови работни места и компании\", каза Негово Превъзходителство Айххорн. Той изтъкна и, че вече имаме договор с немската здрава каса, което е много голяма стъпка напред и позволява германци да дойдат в България, за да си правят процедури. \"Мисля, че трябва и аз да пробвам това СПА, за да знам за какво говоря\", обеща посланикът.  На миналогодишното издание казах, че в България има концентрация на производство на автомобилни компоненти и е време да произвеждаме цял автомобил. Твърдя го и сега. Ако миналата година съм споменал, че Германия е много специален икономически партньор, днес казвам и, че е и стратегически. Над 1/3 от инвестициите у нас са немски, но и заради тях много български мениджъри, инженери се учеха от най-добрите. Инвестициите значат доверие и се радвам, че много германски производители са намерили своя дом в България и всички имаме общата грижа този дом да е по-добър\", каза Томислав Дончев. Той изрази увереност, че въпреки многото предизвикателства, можем да се справим заедно, защото вече сме го доказали. Изтъкна и, че страната ни трябва да има и други предимства освен ниските разходи. 8,5 млрд. евро е стокообменът между двете държави в началото на годината, което е рекорд, отбеляза и Тим Курт. Както и, че България е много силен партньор на Германия.", "date": "2020.01.27", "title": "\"Кауфланд България\" и \"Лидл България\" взеха награда на германската икономика"}
