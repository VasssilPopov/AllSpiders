{"url": "https://www.24chasa.bg/novini/article/7102398", "text": "За първи път през октомври повишението на цените на пшеницата в края на лятото се отрази чувствително върху инфлацията, която на годишна база вече стига рекордните 3,6%, личи от данните на НСИ. Групата на хранителните стоки отбелязва най-голямо поскъпване в сравнение с предния месец - 1,5%, като това се дължи главно на хляба, който поскъпва с 4,6%, и на брашното, което поскъпва с 3,7% спрямо месец по-рано. Значително поскъпват през октомври и пресните зеленчуци - доматите например с 31%, а другите пресни зеленчуци с 2 до 6%, но това е традиционно явление за преходен сезон като октомври. В същото време цитрусовите плодове са поевтинели. Разходите за образование също са поскъпнали значително през октомври - с 1,8% на месечна база, но това е свързано с началото на учебната година и традиционно се случва през септември и октомври. Автомобилните горива продължават да поскъпват, макар и само в рамките на около 1% за последния месец. То обаче се добавя към традиционното лятно поскъпване. През октомври с между 1 и 2% поскъпват също течните и твърдите горива за отопление - нафта, дърва, въглища. При повечето други групи стоки и услуги през октомври има или незначително увеличение на цените, или поевтиняване. Например въпреки поскъпването на храните разходите за ресторанти са намалели с 1,6% в сравнение с предходния месец. Разходите за жилището, алкохолът и други стоки поскъпват с под половин процент. Индексът на цените на т.нар. малка кошница е малко по-висок, като това се дължи на хранителните стоки. Този индекс отразява потреблението на най-бедните българи и в него хранителните стоки имат по-висок дял в изчисленията.", "date": "2018.10.15", "title": "Инфлацията с нов рекорд, стигна 3,6%"}
{"url": "https://www.24chasa.bg/novini/article/7102513", "text": "Заложническата драма в Кьолн, която бе разрешена в рамките на часове от полицията, е била терористичен акт. Това заяви току-що полицията в града на специална пресконференция, на която даде първите по-подробни детайли за нападението. Преди това имаше информация, че става дума за лични отношения между мъж и жена, но полицията ревизира това. Днес малко след 12 часа мъж е хвърлил коктейл Молотов в ресторанта „Макдоналдс“ на централната гара в Кьолн. Огънят засегнал едно 14-годишно момиче. Детето е излязло бягайки от ресторанта и е викало за помощ. То е леко ранено, настанено е в болница. Коктейлът е задействал противопожарната аларма в ресторанта и са се включили пожарогасителите на тавана. Нападателят е избягал в съседната аптека, където е взел една жена за заложничка. В това време полицията евакуира гарата и отцепи региона. Към 15 часа спецачстите успяха да атакуват аптеката – малко преди това нападателят е заплашил да подпали заложничката, но с много изстрели в него това е предотвратено. Той е жив, но в тежк осъстояние и в момента г ооперират в болница. Жената също е пострадала. В аптеката е открит паспорт, издаден на името на 55-годишен сирийски бежанец. Докато е държал жената за заложница, той е поискал да бъде освободена тунизийска затворничка, но коя е тя и къде е задържана полицията не съобщи. Преговорите полицията е провела с помощта на арабски клиент в съседен магазин, който се е намирал там по време на акцията. Той е превел разговора с нападателя.", "date": "2018.10.15", "title": "Полицията: Заложническата драма в Кьолн\nе била терористичен акт"}
{"url": "https://www.24chasa.bg/novini/article/7102515", "text": "Президентът на САЩ Доналд Тръмп и първата дама Мелания Тръмп пристигнаха днес в северозападната част на Флорида, за да обследват пораженията от урагана Майкъл, предадоха Ройтерс и АП,  Президентската двойка бе посрещната от губернатора на щата Рик Скот, когато Тръмп назова \" велик губернатор\" и заяви: \"Работата, която свършихме тук, е невероятна\". Републиканецът Скот благодари за отпуснатата федерална помощ, която е поискал. Тръмп и съпругата му обиколиха с хеликоптер пострадалите райони. Ураганът Майкъл от категория 4 по петстепенната скала на Сафир-Симпсън порази северозападната част на Флорида с ветрове със скорост до 250 км/ч. Над 190 хиляди жилищни и бизнес сгради останаха без електричество. Стихията премина през териториите на четири щата и причини смъртта на най-малко 18 човека. Десетки хора останаха вчера в неизвестност в северозападната част на Флорида, известна с прозвището Панхендъл (Дръжката на тигана). Спасителните служби предполагат, че броят на загиналите може да се окаже по-голям. От канцеларията на губернатора Скот казаха, че са мобилизирани над 170 човека за издирвателни и спасителни дейности, включително седем екипа по водно спасяване и близо 300 линейки. Застрахователните щети от урагана ще бъдат между 5 и 10 милиарда долара, сочи прогноза на компанията за моделиране на рискове \"AIR Worldwide\". В тази сума не влизат загубите от застраховки срещу наводнения и щетите на незастраховано имущество.", "date": "2018.10.15", "title": "Доналд и Мелания Тръмп посетиха \nрайона с опустошенията във Флорида"}
{"url": "https://www.24chasa.bg/novini/article/7102523", "text": "Освен за злоупотреби с евросредства, прокуратурата разследва физическо лице, свързано със строителната компания „Джи Пи Груп”, и за пране на пари. Това съобщава за NOVA главният прокурор Сотир Цацаров. Разследването започна след сигнал на сайта „Биволъ” и вицепремиера Томислав Дончев. Наложен е запор върху паричен превод на 14 млн. евро от България към чужда банка, се напомня в тв репортажа. „Едновременно с това на ДАНС са възложени други действия, които са свързани с установяването на всички механизми на финансирането на съответните европейски проекти, както и това, че всъщност парите са усвоявани от свързани лица и свързани фирми”, казва Цацаров. \"Джи Пи Груп\" няма запорирани никакви средства. Запор има на свързани с нас компании\", е позицията на компанията. Оттам уверяват, че се оказва пълно съдействие на разследващите. В официална позиция пред NOVA от \"Джи Пи Груп\" напомнят, че са един от най-големите данъкоплатци в последните 15 години, а фирмата е вкарана в \"измислени събития\".", "date": "2018.10.15", "title": "Цацаров: ДАНС разследва за пране на пари физическо лице, свързано с \"Джи Пи Груп\""}
{"url": "https://www.24chasa.bg/novini/article/7102522", "text": "Партийната телевизия на \"Атака\" - \"Алфа\", спря излъчване минута преди 19 ч тази вечер. \"ПРитайте правителството защо\" - с буквена грешка, е изписано на черен екран към съобщението, че тя е спряла. Малко по-късно са го оправили.  На посочените редакционни телефони никой не отговаря, а лидерът Волен Сидеров изключваше мобилния си при опит да се свържем с него за повече информация. В сайта на телевизията също липсва обяснение, там са качени последните излъчени предавания с участието на Сидеров и други акценти от програмата до късния следобед в понеделник. Очаквайте подробности.", "date": "2018.10.15", "title": "Телевизия \"Алфа\" спря. \"Питайте правителството защо\", пише на черен екран"}
{"url": "https://www.24chasa.bg/novini/article/7102538", "text": "Председателят на Европейския съвет Доналд Туск предупреди държавните и правителствените ръководители в ЕС да се подготвят за възможността за оттеглянето на Великобритания без споразумение. Оказа се по-сложно, отколкото се очакваше, заявява той в писмо до европейските ръководители. Трябва все пак да запазим надежда, има добра воля за продължаване на преговорите, допълва Туск, цитиран от БТА.  Той отбелязва, че Европейската комисия е предприела подготовка за такова развитие. В никакъв случай това не трябва да ни спестява усилия за постигането на най-доброто взаимоизгодно споразумение. Засега трябва да останем с тази нагласа. Нека не се предаваме, винаги нещата изглеждат невъзможни преди да са се случили, коментира Туск. Ходът на преговорите с Великобритания, замразени за три дни, ще бъде основна тема на вечерята на участниците в Европейския съвет в сряда. Очаква се Европейският съвет да прецени дали да заседава извънредно през ноември, за да се даде допълнителна възможност за постигането на споразумение с Лондон извън първоначално предвидения преговорен срок. В четвъртък държавните и правителствените ръководители от ЕС ще обсъдят въпросите с миграцията, киберсигурността, отношенията с Африка, предстоящата среща между ЕС и Арабската лига. По-късно към тях ще се присъединят представители на 21 азиатски държави за срещата ЕС-Азия. Участниците в този формат ще обсъдят възможностите за укрепване на международния ред, основан на правила, отбелязва Туск", "date": "2018.10.15", "title": "Туск: Преговорите с Великобритания се оказаха по-сложни от очакваното"}
{"url": "https://www.24chasa.bg/novini/article/7102391", "text": "Националният борд по туризъм депозира пред премиера, вицепремиерите, шефа на парламента и шефовете на бюджетната и на икономическата комисия предложение, което ще доведе до поне удвояване на средствата за национална реклама зад граница. Това съобщиха от борда след среща с туристическия министър Николина Ангелкова. Предложението е подкрепено от КРИБ, БСК, АИКБ и БТПП. Идеята е процент от приходите от туризъм за предходната година да се вкарват в бюджета на туристическото министерство и да се харчат само за рекламиране на туризма в чужбина. “Идеята ни е това да е 1%, но предлагаме засега да се стартира с 0,5%. Т.е. ако миналогодишните приходи са били 6,9 млрд. лв., за рекламиране догодина да се дадат 32 млн. лв.”, съобщи директорът на борда Полина Карастоянова. Тазгодишният бюджет за национална реклама е 14 млн. лв., каза туристическият министър Николина Ангелкова. Според Карастоянова един от главните разходи за реклама трябвало да бъде създаването на мрежа от представителства в чужбина, главно в отдалечени пазари, които на място да организират кампании. Такива “туристически аташета” липсват засега и тяхната работа по неволя се върши от търговско-икономическите представителства, каза тя.", "date": "2018.10.15", "title": "Работодатели: Двойно пари за реклама и аташета по туризма"}
{"url": "https://www.24chasa.bg/novini/article/7102485", "text": "Полша и Чехия са против плановете за разширяване на персонала на европейската гранична агенция Фронтекс, опасявайки се, че ще получават по-малко европейски средства за пътна и железопътна инфраструктура, заяви днес във Варшава полският премиер Матеуш Моравецки, цитиран от Франс прес. Централата на Фронтекс се намира в полската столица и агенцията смята да построи там внушителна сграда върху терен, предоставен й от полската държава, в очакване на значително разрастване на службата, желано от Брюксел и Берлин, предаде БТА. Според ЕК и Германия това ще даде възможност за по-голям контрол върху миграционните потоци, но няколко страни в Южна и Източна Европа са против, смятайки, че разширяване на ролята на Фронтекс би ограничила суверенитета им. \"По наше виждане значително увеличаване на служителите на агенция Фронтекс е необосновано\", заяви пред журналисти Моравецки на обща пресконференция с чешкия си колега Андрей Бабиш. \"Такива предложения наистина има. Нищо обаче не може да се направи без пари. Боим се, че по-голямо финансиране за Фронтекс би означавало по-малко финанси за структурните фондове, за изграждането на пътища и жп линии\", заяви Моравецки. Полша далеч не е след главните бенефициенти от кохезионната политика, получавайки в последните години около 10 милиарда евро нетни средства годишно, припомня АФП. \"Във финансовата перспектива за 2021-2027 г. искаме максимум фондове за развитие на инфраструктурата, за регионалната политика и за Общата селскостопанска политика\", заяви полският премиер, подчертавайки, че западните страни \"извличат значителни печалби от европейската интеграция\". \"Ние, страните от Централна Европа, искаме най-сетне да се изравним с жизненото равнище в Западна Европа. Именно затова служат структурните фондове\", напомни той. Моравецки каза също, че Варшава и Прага \"са на една дължина на вълната\" относно отказа на задължителните квоти за мигрантите, както и за Брекзита.", "date": "2018.10.15", "title": "Варшава и Прага са против увеличаване на персонала на агенция Фронтекс"}
{"url": "https://www.24chasa.bg/novini/article/7102500", "text": "Турски полицаи влязоха днес в саудитското консулство в Истанбул, за да извършат претърсване в рамките на разследване за изчезването на саудитския журналист Джамал Хашоги, според кореспондентката на агенция АФП, която се намира на място. Полицаите, някои от които в униформа, а други - в цивилно облекло, са пристигнали в консулството с шест автомобила и незабавно са влезли в сградата. Хашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Турските власти и годеницата му заявиха, че той така и не е излязъл от сградата, предаде БТА.  Има подозрения, че Хашоги, критично настроен към властта в Рияд и пишещ най-вече за в.\"Вашингтон пост\", може да е бил убит. Саудитска делегация пристигна преди дни в Турция за съвместно разследване на изчезването на Хашоги. Турската телевизия НТВ съобщи по-рано тази вечер, че членовете на саудитската делегация са пристигнали с цивилни автомобили до сградата на консулството и след това са влезли в сградата. НТВ информира, че по-рано днес се е състояло първото заседание на съвместната работна група за разследване на случая с изчезналия журналист. Заседанието, което е продължило около два часа в сградата на дирекцията на полицията в Истанбул, е било закрито за журналисти.", "date": "2018.10.15", "title": "Турската полиция претърсва саудитското консулство в Истанбул"}
{"url": "https://www.24chasa.bg/novini/article/7102370", "text": "Владимир Путин вероятно е замесен в политически убийства и случаи на отравяне, заяви президентът на САЩ Доналд Тръмп в тв интервю за Си Би Ес. Запитан дали е съгласен с хората, които твърдят, че Путин е замесен в ликвидирането на критици, президентът отговори: “Вероятно е замесен, да. Вероятно, но не в нашата страна...”. Помолен да уточни, Тръмп се съгласи, че “не бива да правят” такива неща, вероятно имайки предвид Русия. Доналд Тръмп обаче не се съгласи с въпрос защо не е остър към Путин. “Мисля, че съм много твърд с него. Имах с него среща на четири очи. Беше много трудна среща, но и много добра. Аз бях този, който даде на Украйна настъпателни и противотанкови оръжия. Не Обама. Знаете ли какво изпрати той? Възглавници и одеяла. Обама е човекът, оставил Русия да вземе част от Украйна”, обясни Тръмп. Той потвърди и че Русия според него се е намесила в изборите за президент през 2016 г., но добави, че Китай също го е правил. “Доналд Тръмп не е отправял никакви преки обвинения срещу Владимир Путин, заяви говорителят на Кремъл Дмитрий Песков по повод интервюто на американския лидер. Той допълни, че според него проблемът е лингвистичен, при това Тръмп отговарял на въпрос, а не изказвал сам предположение.  Президентът на САЩ изтъкна още, че нито един от съюзниците на САЩ не се държи толкова враждебно с тях, колкото Европейският съюз. “ЕС беше създаден, за да се възползва от нас в търговията, и той прави именно това”, каза Тръмп. Президентът на САЩ заяви също, че неговият министър на отбраната Джеймс Матис е “нещо като демократ”, и допусна възможността той скоро да напусне администрацията. “Генерал Матис обаче е свестен човек. Разбираме се много добре. Възможно е да си тръгне. В някакъв момент всеки напуска. Всеки. Хората напускат. Това е Вашингтон”, заяви Тръмп. Семейството на покойния певец Принс поиска от Доналд Тръмп да престане да използва хита му Purple Rain на митингите и политическите си мероприятия. Много музиканти или техни наследници вече изразиха несъгласие Тръмп да използва хитовете им. Сред тях са “Ролинг Стоунс”, Адел, “Аеросмит” и “Куин”. ", "date": "2018.10.15", "title": "Тръмп: Путин е замесен в убийства и отравяне (обзор)"}
{"url": "https://www.24chasa.bg/novini/article/7102505", "text": "Европейските избори ще бъдат ключови както за Европейския съюз, така и за България. Това заяви на областно събрание в Смолян председателят на ПГ на ГЕРБ и зам.-председател на партията Цветан Цветанов. В срещата с областната структура участваха депутатите д-р Даниела Дариткова, д-р Красимир Събев, областният управител Недялко Славов, който е и председател на общинската структура в Златоград, общински ръководители, кметове и общински съветници. По време на събитието Цветан Цветанов посочи пред актива на ГЕРБ-Смолян, че имат една година за подготовка за местните избори, като вотът за членове на Европейския парламент ще бъде генерална репетиция. „За ГЕРБ е важно да спечели добра преднина пред опозицията на европейските избори, защото това ще е стимул за добра подготовка за местните. Освен това ще намали рязко желанието на опозицията за вотове на недоверие или за предсрочни избори“, обясни председателят на ПГ на ГЕРБ. Цветанов коментира и резултатите от частичните избори, проведени в няколко населени места. „Показахме, че независимо в коя точка на страната се правят избори, имаме кондиция и това е защото сме силен и доказано добър отбор“, изтъкна зам.-председателят на ГЕРБ. Цветан Цветанов определи като „гаф“ решението на БСП за срещи с хората по населените места, защото на практика те говорят пред граждани, чиито проблеми не познават. Според него е голяма грешка депутати да дават препоръки и да се изказват по определени въпроси, по които местните хора са значително по-компетентни. Като пример в тази посока Цветанов даде една от срещите на БСП с граждани в Банско, където Весела Лечева е заявила, че там трябва да се развива целогодишен туризъм. „Тогава местен жител й казва пред всички присъстващи, че туризмът в Банско от доста години е целогодишен и даже нерядко имали много по-добра посещаемост през лятото, отколкото през зимата“, разказа пред актива на ГЕРБ-Смолян Цветанов.", "date": "2018.10.15", "title": "Цветан Цветанов: Европейските избори ще бъдат ключови и за ЕС, и за България"}
{"url": "https://www.24chasa.bg/novini/article/7102440", "text": "Председателят на шведския парламент обяви днес, че е възложил на лидера на социалдемократите и и.д. премиер Стефан Льовен да се опита да състави правителство, предаде Ройтерс, цитирана от БТА.  Миналата седмица лидерът на Умерената коалиционна партия и десноцентристката коалиция Алианс Улф Кристершон направи неуспешен опит да състави правителство, припомни информационната агенция. Според Ройтерс Льовен, който изгуби вот на доверие на 25 септември, има повече шансове да състави управляващо мнозинство. \"Партиите трябва да преосмислят позициите си, ако ние ще постигнем напредък в този процес, каза парламентарният шеф Андреас Норлен. Льовен разполага с две седмици, за да състави работещо правителство. Неговата коалиция от социалдемократи, зелени и леви разполага със 144 мандата в 349-местния Риксдаг (парламент), с едно повече от Алианса. Той се надява да привлече гласовете на депутатите от Либералите и Партията на центъра, които са част от консервативния Алианс. Миналата седмица Либералите и Партията на центъра заявиха, че не приемат Кристершон за премиер, защото той ще трябва да разчита на помощта на националистическата партия \"Шведски демократи\". Парламентарните избори на 9 септември произведоха парламент с изравнени сили, като балансьор е партията \"Шведски демократи\" с 62 депутатски места.", "date": "2018.10.15", "title": "Лидерът на социалдемократите в Швеция \nполучи мандат да състави правителство"}
{"url": "https://www.24chasa.bg/novini/article/7102442", "text": "\"Дигитализацията е бъдещето, но тя започва сега, от днес, с вас.\" С тези думи еврокомисарят по цифровата икономика и цифровото общество Мария Габриел възпламени участниците на мегасъбитие в центъра на Брюксел, организирано в помещенията на бивша гара, в рамките на Европейската седмица на програмирането, организирано в партньорство с Европейската комисия. На централното събитие на нейната инициатива CodeWeek днес българският еврокомисар понесе неочаквано на длан светинята на София - храм-паметника \"Ал. Невски\". Естествено, това се случи благодарение на цифровите технологии, неочаквано и за нея, след като протегна ръка към един от участниците на централното събитие. То събра на едно място политици, експерти и млади хора за дебат, фокусиран върху това как да се реализира предложението на комисар Мария Габриел за поне 50% участие на европейските училища в специализираната седмица до 2020 г. и да се насърчат повече момичета да изберат образование в науката, технологиите, инженерството и математиката (СТЕМ специалности). Практически работилници по време на форума показаха уменията на ученици и студенти да програмират, а за първа година и България беше представена от млади таланти по покана на българския еврокомисар по цифровата икономика и общество Мария Габриел. Българската група включваше отбора BookvAR, който спечели първия Балкански хакатон в София през юни, екипа Purple от Русенския университет \"Ангел Кънчев\" – победител в Бургаския хакатон през май, 9-годишната Тайра Ридваева от София - лауреат на национални и международни конкурси за програмиране, и 11-годишната Ния Атанасова от Силистра – автор на проект за киберсигурност. Специални гости бяха учениците с най-голям опит от компютърна школа \"Вале\" в Хасково и двамата победители от последния конкурс за компютърна рисунка и колаж \"Творчество без граници\". Българските участници представиха свои успешни проекти, с които впечатлиха връстниците си и представителите на европейските институции, посетили работилниците за програмиране. Тайра Ридваева представи създадена от нея програма за приказки за деца с увреден слух. Те са с жестомимичен превод, а под тях има въпроси по съдържанието, верността на чиито отговори показва робот, съответно с пълно завъртане на тялото за верните или отрицателно въртене на главата му при грешните. \"България има потенциал да бъде не само регионален, но и европейски лидер в областта на цифровите технологии. Исках да покажем този потенциал и чрез младите ни програмисти тук, на водещото събитие в Брюксел за Европейската седмица на програмирането. Тези талантливи младежи са своеобразни посланици на важността всички – и млади, и по-възрастни, да придобият цифрови умения, за да не бъдат изключени от цифровото общество, да разпознават дезинформацията онлайн, да се чувстват по-сигурни в онлайн пространството, да намерят по-добро работно място. Европа се нуждае от повече хора с напреднали цифрови умения, които могат да работят в сфери като киберсигурността, изкуствения интелект, големите данни, суперкомпютрите. С таланти като българските младежи и техните връстници, участващи в днешното събитие, съм обнадеждена, че ще успеем в тази мисия\", каза българският еврокомисар Мария Габриел пред участниците на събитието. Тя напомни, че успехът зависи и от трите страни на тригълника - учещи, преподаватели и родители. По време на дебата рамките на събитието тя очерта предизвикателствата, пред които недостигът на специалисти с цифрови умения изправя технологичния сектор, и действията на Европейската комисия за отговор на тези предизвикателства. Комисарят привлече вниманието върху инициативи като Европейската коалиция за цифрови умения и работни места, схемата за трансграничен стаж \"Цифрова възможност\", плана за действие за цифрово образование, европейските награди за цифрови умения, Цифровата стратегия за жените в технологиите, кампанията за по-безопасен интернет SaferInternet4EU и редица други дейности за насърчаване придобиването на цифрови умения. Българският еврокомисар информира, че тазгодишното шесто издание на Европейската седмица на програмирането бележи рекорд – само за първите шест дни са регистрирани 30 000 събития, което е увеличение от 100 процента, идовлетворена е Габриел, която е мотор на #CodeWeek. 21 000 от тях са дейности, организирани в училищата от активни учители. \"Европейската комисия е изключително доволна и благодари на всички участници - на учителите, на младите хора, на организациите\", заяви еврокомисар Габриел. Повече от 2500 дейности са регистрирани от фирми, 685 от организации с нестопанска цел и 235 от библиотеки. През инициативата само на гарата в Брюксел, където днес програмираха стотици ученици на различна възраст, са минали вече 12 000 деца и младежи, и 150 предприемачи. Европейската седмица на програмирането продължава до 21 октомври.", "date": "2018.10.15", "title": "Мария Габриел държи в ръката си \"Св. Александър Невски\""}
{"url": "https://www.24chasa.bg/novini/article/7102456", "text": "Европейският съюз се опитва да повиши устойчивостта си на кибернамеси и група страни членки начело с Холандия настояха днес да се приемат санкции срещу извършителите на кибератаки, предаде Франс прес. На съвещание на външните министри в Люксембург осемте страни - Холандия, Великобритания, Финландия, Дания, Литва, Естония, Латвия и Румъния - призоваха за спешно създаване на правна рамка, която ще позволи да се вземат наказателни мерки срещу компютърните пирати, предаде БТА. \"Отсъствието на твърди международни действия създава усещането, че кибератаките ще остават безнаказани\", предупреждават страните в обща позиция, копие от която е получила АФП. \"Всички са съгласни да се наложат санкции, но най-напред трябва да се разберем за правната рамка, тъй като възникват много въпроси като доказването на отговорността за дадена атака\", обясни дипломат. \"Темпът на атаките значително се ускори. Този контекст превръща въвеждането на един такъв режим в спешен приоритет\", подчертават осемте държави и призовават европейските лидери да подкрепят официално предложението им на предстоящата среща на върха в Брюксел тази седмица.", "date": "2018.10.15", "title": "Осем страни от ЕС настояват за санкции срещу извършители на кибератаки"}
{"url": "https://www.24chasa.bg/novini/article/7102461", "text": "Право на опозицията е да предизвика вот на недоверие. Този вот обаче няма никакъв шанс да успее. Страната ни днес не се нуждае от предсрочни избори, а от стабилност. Проблемите в здравеопазването са идентифицирани и правителството на Бойко Борисов и управляващото мнозинство в парламента работим активно по тяхното решаване, за да може здравеопазването в България да бъде на високо, европейско ниво, а парите, които отделя държавата, да стигат безпроблемно до всеки един пациент. Това коментира пред журналисти в Смолян председателят на ПГ на ГЕРБ и зам.-председател на партията Цветан Цветанов, съобщиха от пресцентъра на ГЕРБ. „БСП не са алтернатива и това за пореден път се видя в тяхната „визия“, където те говорят за бюджетно здравеопазване, а не за здравноосигурителни модели, какъвто всъщност е днешният дебат. От БСП бяха заявили, че с вота си ще атакуват реформата. Тази реформа обаче още се обсъжда и няма нормативни измерения. Когато окончателното предложение на здравното министерство и Министерски съвет влезе в парламента, тогава можем да сблъскаме нашите концепции“, посочи Цветанов. Той обясни, че дори и в БСП са наясно, че вотът им няма да мине, като отбеляза, че те целят дестабилизация на страната. Цветан Цветанов напомни, че именно БСП инициираха парламентът да приеме решение, с което да възложи на министър Ананиев да представи концепция за развитие на здравното осигуряване и секторните реформи в системата. „Вчера имаше частични избори в три населени места. Докато БСП се явиха с кандидат само в две от тях и получиха общо 51 гласа, от ГЕРБ имахме кандидати навсякъде и спечелихме най-много гласове в Орлинци и Суходол, като общо 400 души дадоха гласа си за нас“, сподели зам.-председателят на ГЕРБ. По думите му не е нужно да напускаш парламента, за да провеждаш срещите си с хората. „За тази цел са предвидени други дни от седмицата, но сряда, четвъртък и петък ние трябва да сме в Народното събрание и да водим дебат“, уточни Цветан Цветанов. На свой ред председателят на Комисията по здравеопазването и депутат от ГЕРБ-Смолян д-р Даниела Дариткова коментира, че поведението на БСП е противоречиво и непоследователно. „Те предизвикаха дебата за здравеопазване, но на дебатите в Комисия ги няма, отсъстват и от обсъжданията на концепцията на министър Ананиев за развитието на здравното осигуряване в страната и за секторните реформи в системата на здравеопазването“, отбеляза д-р Дариткова. По думите й темата за здравеопазването у нас не бива да се политизира. „Знаем за несъвършенствата в сектора и не е редно да се извлича дивидент от тях“, подчерта тя.", "date": "2018.10.15", "title": "Цветанов в Смолян: Вотът на БСП няма никакъв шанс да успее"}
{"url": "https://www.24chasa.bg/novini/article/7102465", "text": "Ние сме един народ, макар че сме разделени, заяви днес патриархът на Сръбската православна църква Ириней в Цетинския манастир в Черна гора, съобщава информационният сайт КДМ. \"Бил съм почти навсякъде в Черна гора, откъдето е и майка ми, така че Черна гора ми е близка. Ние сме един народ, макар че сме разделени. Но това не значи, че сме разединени. Трябва да си помагаме един на друг и да бъдем народ, какъвто нашата история и Господ очакват и желаят\", каза сръбският патриарх. Патриарх Ириней пристигна днес в Цетине заедно с патриарха на Антиохия и целия Изток Йоан Десети, където двамата посетиха Цетинския манастир, предаде БТА. По-късно патриарсите ще посетят и манастира Острог и храма \"Възкресение Христово\" в Подгорица. След като вчера бяха публикувани противоречиви информации в медиите за евентуална забрана на посещението на патриарх Ириней, днес черногорската полиция обяви, че няма никаква законова пречка за визитата му. По-рано черногорският президент Мило Джуканович обвини Сръбската православна църква във великосръбски национализъм. В Черна гора действат едновременно Сръбската православна църква и канонично непризнатата Черногорска православна църква.", "date": "2018.10.15", "title": "Сръбският патриарх в Черна гора: Ние сме един народ, макар че сме разделени"}
{"url": "https://www.24chasa.bg/novini/article/7102375", "text": "Овладява се пожар на запалени стари дървени траверси, напоени с масло, около гарата в село Драгичево. На мястото е кметът на община Перник Вяра Церовска, съобщи общинският пресцентър. \"Няма опасност за живота и здравето на жителите на село Драгичево. Към този момент се извършва редовен превоз по жп линията Перник-София. На място са екипи на пожарната, които се справят с потушаването на огъня\", е коментирала Вяра Церовска, цитирана от пресцентъра. Според специалистите по всяка вероятност се касае за небрежност при запалване на стърнища, заради което се призовават всички местни жители да бъдат внимателни и да спазват забраната за паленето на открит огън.", "date": "2018.10.15", "title": "Пожар на траверси гори край гара Драгичево"}
{"url": "https://www.24chasa.bg/novini/article/7102382", "text": "Новите процедури в ЕС за налагане на санкции срещу физически и юридически лица, създавали и използвали химически оръжия, са валидни и за територията на общността. Това заяви днес шефката на европейската дипломация Федерика Могерини след среща в Люксембург на външните министри на страните от ЕС, цитирана от ТАСС. Министрите одобриха днес нов режим за санкции срещу нарушителите на международната конвенция за химическите оръжия. Според съобщението след заседанието ЕС вече ще може да санкционира \"лица и компании, които са замесени в разработването и използването на химически оръжия където и да било, независимо националност и местонахождение\", предаде БТА. \"Тези законови рамки, които ни дават възможност да въвеждаме санкции срещу всеки човек и навсякъде - в ЕС, в конфликтни зони или на другия край на света\", каза Могерини. Тя отбеляза, че днешното решение е част от борбата на Съюза с разпространяването на химически оръжия.", "date": "2018.10.15", "title": "Могерини: Новите правила за санкции срещу  ползването на химически оръжия са валидни и в ЕС"}
{"url": "https://www.24chasa.bg/novini/article/7102350", "text": "Соченият за лидер на наркобанда Мартин Георгиев-Джито да бъде пуснат под домашен арест, реши състав на специализирания съд, оглавяван от съдия Иво Хинов. Джито се издирваше oт близо 3 г. На 8 юни т.г. той се предаде сам в ГДБОП. От тогава до сега неведнъж пробва да излезе от килията, но без успех. Основният му мотив бе, че има аневризма в главата и ако не бъде пуснат на свобода да се лекува, може да умре зад решетките. Според прокуратурата Джито и майка му ръководили група от 8 души, които разпространявали марихуана от 2012 до 2014 г. Идеята за бандата е на Джито и Мила, целта им била користна, твърди обвинението. Те мислили кои доверени хора да приобщят към начинанието си и за да избегнат рискове, се спрели предимно на роднини и близки приятели. Сред тях са и двамата братя на Мила - Ангел Ангелов и Максим Кулишев. Делото срещу Джито бе отделено след изчезването му. Междувременно обаче финалът на основния процес срещу Мила и бандата се препъна, тъй като съдебен заседател премина на работа в МВР и делото трябваше да започне отначало. От Специализираната прокуратура ще протестират решението за освобождаването на Джито пред апелативната инстанция.", "date": "2018.10.15", "title": "Спецсъдът пусна Джито под домашен арест"}
{"url": "https://www.24chasa.bg/novini/article/7102387", "text": "Австралийските природозащитници Джим и Линда Смит са късметлии, че останали живи, след като били нападнати от кенгуру в щата Куинсланд, предаде Ройтерс. Семейство Смит хранело диви кенгура в имението си в Дарлинг даунс, когато сиво кенгуру самец блъснало Джим и го съборило на земята. Кенгуруто нападнало съпругата му Линда, когато тя се притекла на помощ на мъжа си. Оказало се, че след нападението тя е със свит бял дроб, счупени ребра, получила е наранявания и драскотини по тялото си, предаде БТА. \"Беше страшно - кенгуруто ме блъсна един-два пъти, а в подобна ситуация не виждаш какво прави животното\", заяви Джим, преди да покаже нараняванията си. Едва когато синът им пристигнал и ударил кенгуруто с цепеница, то преустановило нападенията си и се върнало в близката гора. Линда била отведена в болница, където хирурзи я оперирали. \"Ако кенгуруто бе продължило нападенията си, животът й щеше да е застрашен\", увери представител на \"Бърза помощ\" в Куинсланд.", "date": "2018.10.15", "title": "Кенгуру нападна жена, счупи й ребрата"}
{"url": "https://www.24chasa.bg/novini/article/7102392", "text": "Районната прокуратура в Смолян е внесла обвинителен акт срещу Ефрем Моллов по текстовете от Наказателния кодекс, отнасящи се за проповядване на омраза на религиозна основа, информират от държавното обвинение. Делото срещу лидера на партията ПОМАК и автор на книгата \"Има ли бъдеще Велика Булгария или защо бе скрита историята на помаците?\" е насрочено за 16 ноември в Районния съд в Смолян. Моллов е обвиняем по чл. 162 и 164 от НК, предвиждащи наказание за проповядване или подбуждане към дискриминация и омраза, основани на етническа и религиозна принадлежност.", "date": "2018.10.15", "title": "Внесоха обвинителен акт срещу лидера на ПОМАК за проповядване на омраза"}
{"url": "https://www.24chasa.bg/novini/article/7102401", "text": "Румънското правителство одобри днес извънредно постановление за изменение и допълнение на нормативни актове в областта на правосъдието, предадоха Аджерпрес и Асошиейтед прес, цитирани от БТА.  Според едно от измененията прокурорите в специализираните прокуратури ще трябва да имат по-дълъг трудов стаж, посочва АП. Прокурори обърнаха внимание, че това изискване ще затрудни текущи разследвания и ще лиши някои прокурори от работа. Промените бяха направени в деня, в който министърът на правосъдието Тудорел Тоадер официално предложи кандидат за поста главен прокурор на Националната дирекция за борба с корупцията. Според Висшия съвет на магистратурата прокурор Адина Флоря, която бе предложена от министъра, е неподходяща за тази длъжност. Правосъдният министър, който съобщи за приемането на извънредното постановление, каза, че в бъдеще главните прокурори на Националната дирекция за борба с корупцията и на Дирекцията за разследване на престъпленията на организираната престъпност и тероризма ще трябва да имат минимум 15-годишен трудов стаж, което е два пъти повече от изискването досега. Редовите прокурори в двете дирекции ще трябва да имат минимум 10-годишен трудов стаж, при изискване до момента от 8 години. Анализатори посочиха, че с новите правила някои прокурори ще загубят работата си. Главният прокурор Аугустин Лазар заяви, че мярката ще затрудни много текущи разследвания, сред които за кървавата революция от 1989 г. и за полицейските действия по време на антикорупционния протест през август, при който пострадаха 450 души. \"Трудно ще бъде да видим тези случаи приключени\", каза Лазар и допълни, че ако разследването бъде прекъснато, Румъния може да бъде осъдена в Европейския съд по правата на човека. Главната прокуратура, която отговаря за съдилищата и специализираните прокуратури, също критикува мярката и посочи, че тя създава риск от \"блокиране на съдебното преследване\" и прави \"невъзможно финализирането на важни случаи\". Американският посланик в Румъния Ханс Клем неотдавна заяви, че румънската съдебна система се руши от депутати с \"определени интереси\". Съдебната система остава под специално наблюдение от страна на Европейската комисия, тъй като корупцията отдавна е проблем за страната, посочва АП. Премиерът Виорика Дънчила похвали извънредното постановление, като заяви, че то ще направи съдебната система по-ефективна. Министърът на правосъдието Тудорел Тоадер каза, че правителството е приело постановлението с цел \"прилагане на някои от препоръките на Венецианската комисия и включване на някои от исканията на Висшия съвет на магистратурата, както и някои други съгласувания\". Той изрази увереност, че измененията ще се окажат ползотворни за осъществяването на правосъдната дейност за гражданите и ще бъдат допълнителна гаранция за спазването на фундаменталните права и свободи. Министърът уточни, че съгласно приетите днес изменения интервютата за назначаване на главните прокурори ще бъдат излъчвани пряко, ще бъдат архивирани и достъпни за всеки, министърът на правосъдието ще може да сезира Съдебната инспекция, за да се установят евентуални дисциплинарни нарушения на прокурори, променят се правилата за командироване на магистрати, за отстраняване от длъжност на членове на Висшия съвет на магистратурата и се отлагат предсрочните пенсионирания на магистрати, информира агенция Медиафакс. Същевременно днес министърът на правосъдието официално предложи Адина Флоря за следващ главен прокурор на Националната дирекция за борба с корупцията. Миналата седмица Висшият съвет на магистратурата заяви, че тя не е подходяща за поста, тъй като е \"послушна\", показва неустойчивост на стрес и има проблеми с \"честността и безпристрастността\". Президентът Клаус Йоханис, който подкрепя борбата с корупцията, трябва да одобри предложението. Румънският министър на правосъдието Тудорел Тоадер официално предложи днес Адина Флоря за нов главен прокурор на Националната дирекция за борба с корупцията, която е във фокуса на продължителна политическа битка за власт, предаде ДПА. С номинацията Тоадер игнорира препоръката на Висшия съвет на магистратурата, който обяви, че 52-годишната Флоря е неподходяща за длъжността. Според регулаторния орган, цитиран от Асошиейтед прес, тя не е подходяща за поста, тъй като е \"послушна\", показва неустойчивост на стрес и има проблеми с \"честността и безпристрастността\". Адина Флоря е избор на правителството, което на практика се ръководи от лидера на Социалдемократическата партия (СДП) Ливиу Драгня, посочва ДПА. Драгня е основен противник на президента десноцентрист Клаус Йоханис, който е отявлен критик на корупцията в политиката, отбелязва агенцията. Предложението сега е в ръцете на Йоханис. Ако той го одобри, Адина Флоря ще наследи Лаура Кодруца Кьовеши, която бе отстранена през юли. Под ръководството на Кьовеши Националната дирекция за борба с корупцията (НДБК) успя да постигне редица осъдителни присъди на депутати, министри и кметове, излагайки случаи на конфликт на интереси, злоупотреби с власт, отклоняване на средства и възлагане на обществени поръчки в замяна на подкупи. Кьовеши се превърна в трън в очите за социалдемократите на Драгня. Политическият лидер не можа да стане премиер заради условна присъда за изборни злоупотреби, припомня ДПА. Адина Флоря е прокурор от Констанца. Тя критикува работата на Кьовеши и обвини нея и НДБК в нарушаване правата на обвинените. Нейната номинация изглежда е част от опитите на СДП и Драгня да намалят властта на НДБК, наред със съдебна реформа, която предизвика национални протести и критики от ЕС и НАТО, посочва агенцията.", "date": "2018.10.15", "title": "Румънското правителство одобри нови \nизисквания към прокурорите"}
{"url": "https://www.24chasa.bg/novini/article/7102407", "text": "Истанбулската прокуратура иска присъда затвор от 12 години и половина за футболиста   предаде ТАСС, като се позовава на турския телевизионен канал СиЕнЕн-Тюрк. Инцидентът с участието на 31-годишния футболист е станал по време на разпра в нощен клуб в Истанбул. Както съобщи миналата седмица сайтът Хабертюрк Туран се нахвърлил срещу певеца Беркай Шахин и му счупил носа. Според публикацията Беркай е бил със съпругата си Йозлем Ада Шахин, когато се е случило нападението. Шахин е разказал пред Хабертюрк, че във въпросната нощ футболистът й казал, че ако не бил женен, щял \"да се пробва с нея\". Преди Беркай да успее да отговори, Туран го нападнал и се наложило певецът да бъде откаран директно в болницата, където бил опериран, предаде БТА. След това Туран се опита да изясни случката в Туитър, заявявайки, че става дума за недоразумение и че двете страни са изяснили проблема помежду си. Туран е обвинен в сексуално посегателство, незаконно носене на огнестрелно оръжие, заплаха за живота и умишлено нанасяне на травми. През май футболистът бе глобен с 9200 долара и му бе наложена забрана да участва в 16 мача, след като нападна помощник-рефер по време на среща от турското футболно първенство. 31-годишният Туран играе за Башакшехир от януари, след като Барселона го преотстъпи за 2,5 години. Бившият турски национал премина от Атлетико Мадрид в каталунския клуб за 34 милиона евро през 2015 година, след което спечели шест трофея и изигра 55 мача, вкарвайки 15 гола за \"синьо-червените\".", "date": "2018.10.15", "title": "Турската прокуратура иска 12 години затвор за футболиста Арда Туран, нападнал певец"}
{"url": "https://www.24chasa.bg/novini/article/7102415", "text": "Министерството на здравеопазването разпореди всички пациенти на болница „Йоан Павел” в София да бъдат изведени от лечебното заведение и настанени в други болници. Причината за това е, че в Изпълнителната агенция по лекарствата е затворила болничната аптека в петък, предаде Здравният министър Кирил Ананиев е дал срок за изпълнение на нареждането му до края на работния ден. Въпреки това днес от лечебното заведение не е изведен нито един пациент, защото не били получили разпореждането на министъра. Изписани са няколко души, обясни адвокатът на болницата. Според информация, в \"Йоан Павел\" в момента има четирима пациенти, трима от които в тежко състояние. Адвокатът на здравното заведение настоя, че в петък е бил назначен втори фармацевт, който да бъде на мястото на титуляра, докато го няма. По думите му аптеката работи.", "date": "2018.10.15", "title": "Здравното министерство нареди да се  изведат пациентите от болница \"Йоан Павел\""}
{"url": "https://www.24chasa.bg/novini/article/7102436", "text": "Едмонд Адеми, министър без портфейл в македонското правителство, опроверга днес твърдения в медиите, че в речта си пред парламента премиерът Зоран Заев е предложил амнистия в замяна на гласовете на опозиционните депутати за започване на процедура за изменения в конституцията, предаде Танюг, цитирана от БТА.  \"Ставаше дума за помирение, за подаване на ръка, за преодоляване на разделението, но не и за амнистия. Факт е, че сме разделени по партийна, етническа и всякаква друга линия, а това води до умора сред народа. Помирението и подаването на ръка е човешко измерение, докато амнистията е нещо съвсем друго\", каза Адеми. Министърът не пожела да коментира днешните дебати в парламента във връзка с внасянето на поправки в конституцията, свързани с Преспанското споразумение с Гърция за преименуване на страната на Република Северна Македония. Той изтъкна само, че на депутатите им предстои \"историческо решение\", което е единственият път към членство на Република Македония в Европейския съюз и НАТО. Македонският портал Фокус съобщи по-рано днес, че премиерът Зоран Заев е призовал депутатите към национално помирение и е предложил амнистия за членовете на най-влиятелната опозиционна партия ВМРО-ДПМНЕ, които са съдени за безредиците в парламента на 27 април миналата година след избирането на етническия албанец Талат Джафери за председател на законодателната институция.", "date": "2018.10.15", "title": "Заев не е предлагал амнистия за безредиците в парламента"}
{"url": "https://www.24chasa.bg/novini/article/7102430", "text": "Група от около дванайсет души влезе в консулството на Саудитска Арабия в Истанбул днес, след като турски дипломатически източник каза, че съвместен турско-саудитски екип ще претърси сградата след изчезването на саудитския журналист Джамал Кашоги, предаде Ройтерс. За момента не е ясно дали в групата, влязла в консулството, има представители и на двете страни, посочва агенцията. Кашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Турските власти и годеницата му заявиха, че той така и не е излязъл от сградата, предаде БТА. Има подозрения, че Кашоги, критично настроен към властта в Рияд и пишещ най-вече за в.\"Вашингтон пост\", може да е бил убит. Саудитска делегация пристигна преди дни в Турция за съвместно разследване на изчезването на Кашоги. Според турската телевизия НТВ членовете на саудитската делегация са пристигнали с цивилни автомобили до сградата на консулството и след това са влезли в сградата, докато турските полицейски представители все още не са пристигнали в консулството. НТВ съобщава, че по-рано днес се е състояло първото заседание на съвместната работна група за разследване на случая с изчезналия журналист. Заседанието, което е продължило около два часа в сградата на дирекцията на полицията в Истанбул, е било закрито за журналисти. След това саудитската делегация, състояща се от около 15 души, се е отправила с автомобили към сградата на консулството.                                                                                              ", "date": "2018.10.15", "title": "Няколко души влязоха в саудитското консулство в Истанбул (Снимки, обновена)"}
{"url": "https://www.24chasa.bg/novini/article/7102413", "text": ", се оказа на Гранична полиция. С него се провеждали нощни тренировки с полети от и до летище “София”, но в бъдеще щели да се избират други маршрути. Разтревожени жители на кварталите “Бояна”, “Младост” и “Драгалевци” потърсиха в неделя “24 часа” с въпроса кой и какво пренася с мощния хеликоптер през нощта от средата на септември. В близост до нощния маршрут е карето на властта - държавните вили, в които живеят президентът, премиерът и председателят на парламента. В неделя всички институции отрекоха неофициално, но категорично, да летят по този тайнствен начин. В понеделник, след официално запитване, от Гранична полиция признаха за два полета. “На 10 и 11 октомври е имало тренировки в района на София, а целта е била обучение с прибори за нощно виждане”, обясни пресаташето на Гранична полиция Лора Любенова след направена проверка по искане на “24 часа”. Бил ползван утвърден от летище “София” маршрут, който е за отиване и връщане до аеропорта. “Проблемът е, че сме ограничени от максималната височина - не повече от 2300 м от морското ниво. В полите на Витоша обаче това е близо до града”, обясни Любенова. За бъдещите си полети Гранична полиция ще се съобрази, че пречи на гражданите с нощните си тренировки. Те вече ще са по други маршрути. “И те обаче включват отиване и връщане до летище “София”, добави пресаташето. Хеликоптерът на Гранична полиция често се ползва при акции на Пътна полиция. Той обаче не се вдига над градовете през нощта, за да не пречи на почивката на хората. През деня машината кръжи най-вече над магистрали.", "date": "2018.10.15", "title": "Млади граничари се учели на тайнствения хеликоптер с прибор за нощно виждане"}
{"url": "https://www.24chasa.bg/novini/article/7102466", "text": "Много справедливо е увеличението от 8 процента на средствата за България от кохезионните фондове на ЕС спрямо това, което е отпуснато в настоящия програмен период.Това посочи евродепутатът Андрей Новаков, който участва в дискусия на тема \"Бъдещето на кохезионната политика на Европейския съюз и възможностите за градско развитие на София\", организирана от Областния информационен център в София. Новаков участва във форума в качеството си на главен преговарящ по основния регламент за Европейските структурни и инвестиционни фондове /ЕСИФ/ след 2020 г. Според него един от сериозните проблеми е успеваемостта на отделните държави да усвояват европейските средства и отбеляза, че България е положителен пример, защото за миналия програмен период има над 98 процента разплатени средства, предаде БТА.  Запитан за ситуацията с преговорите за Брекзит, евродепутатът посочи, че този процес ще засегне ЕС с почти 100 млрд. евро за следващия програмен период. Брекзит вече оказва влияние върху кохезионните политики - имаме 10 процента по-малко пари в целия ЕС, каза Новаков и допълни, че с всеки изминал ден възможността да се стигне до \"твърд\" Брекзит, т.е. без сделка, става все по-голяма. От страна на ЕС и ЕК се прави и невъзможното, за да има сделка, голяма част от трудностите се пораждат от Великобритания, посочи той и допълни, че за него \"Брекзит е най-добре реализиралата се фалшива новина\". Евродепутатът коментира и дебатите за по-строги правила за държавите от Източна Европа. Ако има едни правила, те трябва да важат за всички, в момента, в който приемем, че в Източна Европа можем да прилагаме дадени стандарти, а в Западна - не, после трябва да свикнем, че ще има двойни стандарти при храните, при горивата, за Шенген, за Еврозоната, каза Новаков и допълни, че трябва да има безупречен контрол, така че парите да отиват по предназначение за европейски проекти, но правилата трябва да са единни за целия ЕС. Според него сме успели до голяма степен да подобрим не само градската си среда, но и развитието на държавата си през последните 10 години. Той допълни, че приветства това, че сме станали по-чувствителни по изпълнението на проектите. Така трябва да бъде, трябва да сме критични, но е добре когато водим даден спор, да отбелязваме и че не всичко е толкова черно и че има хубави проекти, допълни Новаков.", "date": "2018.10.15", "title": "Новаков: Справедливо е увеличението с 8% на средствата за България от кохезионните фондове на ЕС"}
{"url": "https://www.24chasa.bg/novini/article/7102374", "text": "Информация на Агенция „Пътна инфраструктура” за състоянието на републиканските пътища за 16.10.2018 г. І. МЕТЕОРОЛОГИЧНА ОБСТАНОВКА: През нощта ще бъде предимно ясно и почти тихо. По-значителни временни увеличения на облачността ще има над южните райони. Минималните температури ще бъдат предимно между 4° и 9°. Сутринта на места в низините и около водните басейни ще има условия за образуване на мъгла или ниска слоеста облачност. През деня ще бъде предимно слънчево. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: До 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две ленти в посока София. Шофьорите да се движат с повишено внимание, спазвайки ограничението на скоростта – до 90 км/ч в участъка от 45+900 до км 53+000 и в двете посоки поради неравности по пътната настилка. Срок до 20.12.2018 г. До 20.11.2018 г. в участъка от км 34+980 до км 41+560 движението се осъществява двупосочно в платното в посока София поради ремонтно-възстановителни дейности на виадукти при км 37+390 и км 38+240. Област Пазарджик: Движението се осъществява двупосочно в платното посока Пловдив в участъка от км 89+000 до км 89+600 поради ремонт на пътно съоръжение над р. Елшишка. Област Стара Загора: Движението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло до 20.12.2018 г. Област Сливен: На 16.10.2018 г. движението в участъка при с. Омарчево от км 250 до км 251 в посока Бургас се осъществява само в активната лента поради извършване на ремонт на мантинели в изпреварващата лента. Шофьорите да се движат с повишено внимание и съобразена скорост, спазвайки пътната сигнализация. Област Бургас: До 30.10.2018 г. шофьорите да се движат с повишено внимание и съобразена скорост, спазвайки пътната сигнализация в участъка Деветак – Ветрен от км 308+107 до км 359+475 поради косене на тревни площи до 30.10.2018 г. АМ „Хемус“: Област София: До 31.10.2018 г. движението в участъка от км 6+790 до км 11+850 се осъществява двупосочно в платното посока София поради ремонтни дейности по виадукт при км 9+360. Движението. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. До 20.12.2018 г. шофьорите да се движат с повишено внимание при Потоп от км 18+680 до км 19+600 в посока Варна поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. До 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“. До 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. До 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360. До 20.12.2018 г. е ограничено движението на МПС над 12 тона от км 30+260 до км 47+060 /от п.в. \"Витинска река\" до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. На 16.10.2018 г. в участъка от км 38+200 до км 39+300 в посока Варна шофьорите да се движат с повишено внимание и съобразена скорост поради ремонтни дейности по пътната настилка в част от активната лента. Област Шумен: До 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. АМ „Струма“: Област Кюстендил: На 16.10.2018 г. от 9:30 до 11:30 и от 13:30 до км 15:30 часа в участъка от км 47+950 до км 48+050 движението е само в изпреварващата лента в посока София и при ограничение на скоростта на движение до 90 км/ч, поради ремонтни работи в активната лента. Област Перник: На 16.10.2018 г. от 9:30 до 11:30 часа и от 13:30 до 15:30 часа движението е само в изпреварващата лента при км 41 в посока Благоевград поради ремонтни дейности. Скоростта е ограничена на 70 км/ч. Шофьорите да се движат с повишено внимание и съобразена скорост, спазвайки пътната сигнализация. АМ „Марица“: няма ограничения. АМ „Черно море“: няма ограничения. Област Варна: Движението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка до 23.12.2018 г. АМ „Люлин“: Област София: До 20.11.2018 г. движението от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Скоростта на движение се ограничава до 50 км/ч. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС - целогодишно; - „Златишки“ - затворен за всички МПС - целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т - целогодишно; - „Вратник“ - забранен за МПС над 10 т - целогодишно; - „Дюлински“ - забранен за МПС над 3,5 т - целогодишно; - „Петрохан“ – целогодишно е забранено движението на МПС над 12 т както и тегленето на ремаркета и полуремаркета; - „Твърдишки“ - забранен за МПС над 10 т - целогодишно; - „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 31.10.2018 г. Област София: Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.; Движението по път София – Перник при разклона за с. Драгичево от км 281+890 се е в една лента в лявото платно преди кръстовището и в две ленти в участъка след него при км 282+115. Скоростта на движение се ограничава до 40 км/ч. Срок 31.12.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. Област Русе: Движението по път Русе – Разград от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г. Област Варна: Движението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 17.10.2018 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Област Стара Загора: Движението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г.; Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти до 31.10.2018 г. Област Хасково: Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Добрич: Движението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Област Бургас: Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. Път III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; Път ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; Път ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; Път ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; Път ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. Път III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Път III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; Път III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. Обходен маршрут: • В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. • В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; Ремонтни дейности: Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. Обходен маршрут: през с. Конче – с. Токачка – гр. Крумовград и обратно. Срок до 01.03.2019 г. Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: Път II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. Път III-5009: Движението по път III-5009 Кърджали - Стремци в гр. Кърджали района на кв. Байкал от км 25+800 до км 26+100 се осъществява в една лента поради изграждане на газопровод. Срок до 17.10.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. Път II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. Път II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. Път III-358: Движението по път III-358 Ябланица – (Батулци – Златна Панега) от км 78+000 до км 84+716 се осъществява с повишено внимание поради изрязване на храсти по банкетите. Срок до 19.10.2018 г. Път III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г. Път ІI-305: Движението по път ІI-305, Крушовица –Дерманци в участъка Ясен-Катунец от км 2+000 до км 30+000 се осъществява с повишено внимание поради частично асфалтиране на пътната настилка. Срок до 16.10.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; Път ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. Път ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. Път ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; Път ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 17.10.2018 г.; Път ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. ОПУ-София: Временно са въведени следните ограничения за движение на МПС: ССТ: Движението на Северната скоростна тангента /ССТ/ от км 3+500 до км 6+500 е се осъществява двупосочно в южното платно на ССТ поради ремонтни дейности, като са обособени две ленти за движение в посока Варна до 25.10.2018 г. Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. Път II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път ІІ-55:Движението по път II-55 проход ,, Република’’ от км 33+500 до км 51+000 се осъществява в една лента поради извършване на ремонт на СПО. Движението на МПС се регулира от сигналисти. Срок до 16.10.2018 г. Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. Път ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.15", "title": "Състоянието на републиканските пътища за 16 октомври"}
{"url": "https://www.24chasa.bg/novini/article/7102369", "text": "Коалицията на \"Обединените патриоти\" я има и за разпад е рано да се говори - това каза пред  вицепремиерът Валери Симеонов. По думите му, има едни такива странни процеси, които обществото не ги приема еднозначно. Нашата коалиция е свързана с участие в парламентарни избори и евентуално участие във властта. Имаме коалиционно споразумение, политическо споразумение и аз държа това споразумение да се спазва, уточни Симеонов. На европейските избори догодина може да се явим отделно. Ние сме три партии с три отделни устава и с три различни програми, въпреки че имаме много общо, но сме три различни партии с три различни ръководства и аз държа на независимостта на тези партии. И няма да допусна, който и да било с менторски тон да ми казва какво да прави НФСБ и какво да не прави. До месец ще се вземе решение на национално ниво и след като се обсъди с ръководствата на трите партии и обсъдим кой какво разбира под съвместно явяване на изборите за Европейски парламент. Виждам перспектива в \"Обединените патриоти\", но ние не сме свързано до гроб с управлението, каза още Симеонов.  Коалицията на \"Обединени патриоти\" е направена за периода на действие на 44-тото Народно събрание и това управление. От там нататък всичко е въпрос на други споразумения, но няма такива още. Може и да се създаде такова споразумение, ако се разберем, допълни вицепремиерът. Не може да се оставят чужди организации, лидери и тн. да дават оценка на България, най-вече защото псевдожурналисти разпространяват неверни неща, заяви вицепремиерът по повод случая с убийството на журналистката Виктория Маринова. Според него правителството и премиерът са постъпили правилно. ", "date": "2018.10.15", "title": "Валери Симеонов: Борисов реагира правилно по повод убийството на Виктория Маринова"}
{"url": "https://www.24chasa.bg/novini/article/7102302", "text": "Египетската полиция е ликвидирала девет бунтовници при операция в в планински район на южната провинция Асиут рано тази сутрин, съобщи вътрешното министерство, цитирано от ДПА. Според съобщението \"терористични елементи са планирали серия от враждебни действия срещу жизненоважни обекти в страната\", предава БТА При операцията са иззети шест картечници, две взривни устройства и патрони. Египет преживя поредица от нападения срещу силите за сигурност, главно в Северен Синай, откакто през 2013 г. армията свали ислямисткия президент Мохамед Морси. През февруари Египет предприе голяма операция по сигурността срещу \"терористични и престъпни организации\" в провинция Синай, както и на други места, където са активни ислямистки бунтовници.", "date": "2018.10.15", "title": "Девет бунтовници в египетската провинция Асиут са били ликвидирани"}
{"url": "https://www.24chasa.bg/novini/article/7102311", "text": "Властите обявиха тревога с код червено за югозападния френски департамент Од,  , предаде  Обширни райони са в бедствено положение, след като миналата нощ ненадейно за няколко часа се изля дъжд, колкото нормално пада за седем месеца. Евакуирани са хиляди хора. Жителите на едно село са изведени спешно, заради опасения от преливане на близкия язовир. В спасителните работи участват над 350 пожарникари, но те са затруднени от лошото време. На много места има хора, които са се спасили на покриви на къщи и могат да бъдат изтеглени само по въздуха. Нивото на наводненията наближава рекорд от 1891 г.", "date": "2018.10.15", "title": "Във Франция обявиха код червено заради наводненията"}
{"url": "https://www.24chasa.bg/novini/article/7102141", "text": "Турската полиция разследва твърдения, че може да е била използвана киселина, за да бъде разтворен евентуалният труп на изчезналия саудитски журналист Джамал Кашоги, така че да бъде прикрито предполагаемото му убийство, пише \"Хюриет дейли нюз\", цитиран от БТА. Според публикация в новинарския сайт \"Хабертюрк\" тези твърдения се разглеждат сериозно от полицията и разузнавателната служба на Турция МИТ. Съмнения, че саудитците в консулството в Истанбул вече са се отървали от трупа, бяха изказани по-рано от Туран Къшлакчъ, председател на Турско-арабската медийна асоциация и приятел на саудитеца. \"Полицията и МИТ разглеждат това твърдение сериозно. Те разследват дали трупът на Кашоги не е бил разтворен в киселина\", пише \"Хабертюрк\". Турция и Саудитска Арабия се очаква днес да извършат съвместна \"инспекция\" на саудитското консулство в Истанбул, съобщи източник от турското външно министерство. Такъв обиск представлява извънредно събитие, като се има предвид, че консулствата и посолствата се ползват с неприкосновеност по силата на Виенската конвенция. Остава неясно обаче какви доказателства, ако изобщо има такива, биха останали след двете седмици, изминали от изчезването на журналиста, посочва Асошиейтед прес. Кашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Турските власти и годеницата му заявиха, че той така и не е излязъл от там. Има подозрения, че Кашоги, критично настроен към властта в Рияд и пишещ най-вече за в.\"Вашингтон пост\", може да е бил убит. Саудитска делегация пристигна преди дни в Турция за съвместно разследване на изчезването на Кашоги.", "date": "2018.10.15", "title": "Разследват дали евентуалният труп на Кашоги не е разтворен в киселина"}
{"url": "https://www.24chasa.bg/novini/article/7102147", "text": "Британската поп певица Рита Ора още не може да се отърси емоционално от загубата на шведския диджей Авичи, който почина преди шест месеца, предава ДПА, цитирана от БТА. \"Това беше истински шок за мен\", довери родената в Косово звезда. Кончината на Авичи, чието истинско име е Тим Берглинг, я изпълнила с мрачни и тъжни мисли. \"Наистина е много трудно, особено ако си познавал добре човека\", казва Рита Ора. Двадесет и осем годишният Берглинг беше открит мъртъв в хотела си в Оман през месец април. В британски документален филм той бе споменал преди преждевременната си смърт за чувството си за тревожност и за стреса, на който е подложен. Рита Ора беше от тесния приятелски кръг на Авичи, с него записа през 2017 година хита \"Lonely together\". Новият албум на певицата, озаглавен \"Phoenix\", се очаква да се появи на пазара на 23 ноември.", "date": "2018.10.15", "title": "Рита Ора още скърби за Авичи: Смъртта му беше истински шок за мен"}
{"url": "https://www.24chasa.bg/novini/article/7102160", "text": "132-годишната търговска компания \"Сиърс\" е подала документи за банкрут. Тази верига бе известна като \"Магазинът, който промени Америка\". През последните месеци обаче дълговете започнали да се трупат с огромна скорост и в понеделник не е покрито плащане на стойност от 132 милиона долара. \"Сиърс\" става поредният търговски гигант, който банкрутира в ерата на \"Амазон\". В момента веригата има 700 магазина и 68 000 работници. През февруари бяха 1000 и 89 000, но бяха направени съкращения. През най-силните си години холдингът притежаваше по-голямата част от търговската мрежа в САЩ с близо 1 милион работници. Преди няколко месеца гигантът в продажбата на играчки Toys R Us, също обяви банкрут.", "date": "2018.10.15", "title": "Фалира търговският гигант \"Сиърс\" - магазинът, който промени Америка"}
{"url": "https://www.24chasa.bg/novini/article/7102126", "text": "Четирийсет български пожарникари с осем специализирани автомобила и техника участваха вчера следобед в международно практическо учение за действие при тежко земетресение, съобщиха от главна дирекция “Пожарна безопасност и защита на населението“. В северната ни съседка беше проиграна следната извънредна ситуация – при земетресение с магнитуд 7,5 по скалата на Рихтер, регистрирано в района на Вранча, в Букурещ са разрушени стотици сгради, загинали са повече от 400 души, хиляди са затрупани, неизвестен брой се издирват. По Механизма за гражданска защита на Европейския съюз в националния ни център е получено искане от Румъния с молба за съдействие. По думите на главен комисар Николай Николов, служителите са подготвени предварително за подобен род мисии. Никой от огнеборците не е знаел предишния ден, че ще се наложи да пътува за Румъния. Модулът е съставен от служители от противопожарните служби от София, Пловдив, Монтана, Велико Търново и Габрово. Ръководител е гл. инспектор Радослав Стефанов – от габровската служба, който е участвал в няколко подобни учения. “Работим много активно. Благодаря им за бързата реакция”, заяви Николов. В учението в Букурещ участват екипи от Унгария, Чехия, както и цялата служба на Румъния за извънредни ситуации. Николов допълни, че България има споразумения с всички съседни страни за взаимопомощ при тежки бедствени ситуации, като с две държави те са в етап на финализиране. В главната дирекция “Пожарна безопасност и защита на населението” има сформирани и други модули – един от тях е за горски пожари, друг е за работа в заразена среда – CBRN, където най-добре подготвени и оборудвани били русенските служители.", "date": "2018.10.15", "title": "Наши пожарникари на обучение във Вранча: 7,5 по Рихтер, 400 загинали, хиляди затрупани (видео)"}
{"url": "https://www.24chasa.bg/novini/article/7102184", "text": "Два възлови сирийски гранично-пропускателни пункта бяха отворени днес след години на война и насилие: на границата с Йордания за търговския трафик и с контролираните от Израел Голански възвишения - за миротворците от ООН, предаде Асошиейтед прес. Отварянето на единия обещава възстановяване на търговията и движението между Сирия и Йордания, а при отварянето на другия наблюдателите от ООН най-сетне получиха възможността да се върнат в района, който преди четири години напуснаха заради боевете, предаде БТА. Едновременното отваряне на двата пункта съдържа дълбока символика и подкрепя посланието на сирийското правителство, че то постепенно излиза победител от седемгодишния конфликт. В резултат на отварянето се възстановява и жизненоважна търговска артерия към външния свят през Йордания. \"Сега събираме плодовете на началото на победата\", заяви сирийският външен министър Уалид Муалем при отварянето на ГКПП Кунейтра на границата с Голанските възвишения. Междувременно на пропускателния пункт Насиб десетки частни автомобили се редяха, за да преминат от Йордания в Сирия. Служители по сигурността с кучета проверяваха колите. Днес е празник за всички арабски и ислямски страни и за целия свят. Пунктът е жизненоважен за целия арабски свят, заяви Мохамед Халил, първият сириец на опашката, очакващ да се върне в родината си.", "date": "2018.10.15", "title": "Сирия отново отвори два ключови пропускателни пункта"}
{"url": "https://www.24chasa.bg/novini/article/7102202", "text": "За пореден път ставаме свидетели как БСП живеят в друга държава, в друга паралелна вселена, опитвайки се да повтарят една и съща мантра, че нещо не се развива, не се търси реформа и не се признават проблеми там, където наистина съществуват, коментира пред журналисти депутатът от ГЕРБ Александър Иванов относно внесения от \"БСП за България\" вот на недоверие към кабинета \"Борисов 3\" за провал в политиката на здравеопазването. Никой не отрича, че има проблеми, но правителството на ГЕРБ и \"Обединени патриоти\" е единственото до момента, което се ангажира с тяхното решаване, и е приело като приоритет подобряването на достъпа и на здравната система за българските граждани, посочи Иванов, предава БТА.  Колкото и повече пари да сме давали, колкото и да сме осъвременявали, може би системата има нужда от рестарт и ние ще намерим тази формула при широко обществено обсъждане, добави депутатът от ГЕРБ. Той коментира, че вместо да изброяват колко здравни министри и шефове на НЗОК е имало по време на правителствата на Борисов, от левицата можели да си направят сметка колко пари са дадени повече за здравеопазване и за реформиране на системата, колко високотехнологични болници са били открити и преоборудвани, колко пари са дадени за разкриването на нови онкологични отделения. Иванов отбеляза, че в момента тече процедура за закупуването и подмяната на всички линейки на бърза помощ - над 400 на брой. Той посочи, че в момента се провежда и търгът за електронна здравна система. Депутатът от ГЕРБ разкритикува БСП, че са подходили избирателно при проведените срещи със съсловни организации - срещнали се само с малките болници, но не и с областните и университетските болници, частните и специализираните лечебни заведения. Той отбеляза, че здравната услуга се предоставя не само от лекари, но и от стоматолози, фармаколози, медицински сестри. Александър Иванов посочи, че ГЕРБ търси широк обществен дебат по тази болезнена тема - българското здравеопазване, и реформите в него. Той коментира, че разискванията по вота ще бъдат тази или другата седмица и тогава ще се чуе отговорът на всички въпроси.", "date": "2018.10.15", "title": "ГЕРБ: БСП живеят в паралелна вселена, опитвайки да повтарят една и съща мантра"}
{"url": "https://www.24chasa.bg/novini/article/7102225", "text": "Столична община прекратява процедурата за избор на изпълнител за реконструкцията на релсовия път по бул. „Цар Борис III“ поради получен отказ от класирания на първо място участник „Джи Пи Груп“ АД. Това написа във фейсбук кметът на София Йорданка Фандъкова. \"В най-кратки срокове ще обявим нова процедура за избор на изпълнител по Закона за обществените поръчки. Миналата седмица Европейската комисия одобри проекта ни за реконструкция на трамвайните трасета по бул. \"Цар Борис III“ от Съдебната палата до „Княжево“ и по ул. „Каменоделска“ от кръстовището с бул. „К. Стоилов\" до „Орландовци\", както и закупуването на 13 нови нископодови трамвая, които ще се движат по линията на трамвай №5\", пише още Фандъкова.", "date": "2018.10.15", "title": "Фандъкова: Обявяваме нова процедура за трамвайните трасета"}
{"url": "https://www.24chasa.bg/novini/article/7102221", "text": "Заместник-министър председателят и министър на външните работи Екатерина Захариева участва в редовното заседание на Съвета „Външни работи“, което се проведе днес в Люксембург, съобщиха от Министерство на външните работи на Република България. Външните аспекти на миграцията, Либия, Централноафриканската република и Венецуела бяха основните теми в дневния ред. Министрите обсъдиха още ситуацията в Република Македония след референдума, резултатите от изборите в Босна и Херцеговина, изчезването на журналиста Джамал Хашоги, а също и приеха нови санкции срещу употребата на химическо оръжие. Министрите изслушаха Върховния комисар на ООН за бежанците Филипо Гранди и генералния директор на Международната организация по миграция Антониу Виторину. Беше изразена подкрепа за засилване на партньорствата със страните на произход и транзит и потвърден ангажиментът на ЕС за справянето с причините за миграцията. Бе поставен специален фокус на сътрудничеството с Африка и изпълнението на Съвместния план за действие от Валета. Миграцията е и сред темите от дневния ред на Европейския съвет на 18 октомври. В дискусията си по Либия министрите на външните работи призоваха за постигането на трайно примирие между враждуващите фракции и потвърдиха подкрепата си за усилията на специалния представител на ООН Гасан Саламе за напредък в политическия процес и създаването на необходимите условия за провеждането на президентски и парламентарни избори. “По отношение на Либия ние не само трябва да говорим в един глас, но и да действаме така. През последните два месеца посрещнах в София външните министри на Либия, Тунис и Мароко, разговарях с либийския колега в Ню Йорк - и получих едно и също послание: нека да оставим повече поле за действие на самите либийци в търсене на решение, нека процесът бъде воден от тях”, заяви Екатерина Захариева. Съветът обсъди и ситуацията в Централноафриканската република. В потвърждение на ангажимента на ЕС към стабилизирането на страната, тренировъчната мисия на ЕС в ЦАР ще бъде засилена с допълнителен компонент в подкрепа на силите за сигурност. Министрите изразиха притеснение от дълбоката криза във Венецуела, която все повече застрашава регионалната стабилност. Обсъдиха възможностите на ЕС за помощ по хуманитарната криза, както и перспективите за надежден политически процес в страната. В края на дискусията бе прието съвместно изявление. В допълнение, министрите накратко засегнаха темите за Мианмар, рисковете от политическа дестабилизация след проведените в Босна и Херцеговина избори и кибер-атаката срещу Организацията за забрана на химическите оръжия. В деня на ключовия вот в парламента на Република Македония, Съветът отправи призив за зрялост, като припомни високия залог за страната и нейните граждани. Съветът прие нов режим на ограничителни мерки срещу използването и разпространението на химическо оръжие. Така ЕС вече ще може да налага санкции на лица и организации, които участват в разработването и използването на химическо оръжие в която и да е част на света, независимо от тяхната националност и местоположение. Ограничителните мерки са насочени и към лицата и организациите, които предоставят финансова, техническа или материална подкрепа за разработване на химическо оръжие. Санкциите се изразяват в забрана за пътуване до държави от ЕС и замразяване на активи за лица и образувания. В допълнение, на лица и образувания от ЕС е забранено да предоставят средства на посочените лица и образувания в списъка за санкции. Върховният представител на Съюза по въпросите на външните работи и политиката за сигурност Федерика Могерини повдигна и въпроса с изчезването на журналиста Джамал Хашоги в Турция и изрази надежда този въпрос да бъде изяснен докрай със съдействието, което вече оказват саудитските власти. След Съвета се проведе също Годишната среща на министрите на външните работи от ЕС и страните от Източното партньорство. Беше направен преглед на изпълнението на 20-те цели за 2020 г., приети на Срещата на върха през ноември 2017 г. Захариева подчерта стратегическия интерес на ЕС от изграждането на демократично, стабилно и проспериращо пространство на Източното партньорство. Тя отдаде и специално значение на разширяването на Европейската транспортна мрежа към шестте партньора и укрепването на енергийната свързаност.", "date": "2018.10.15", "title": "Захариева участва в редовното заседание на Съвета „Външни работи“ в Люксембург"}
{"url": "https://www.24chasa.bg/novini/article/7102236", "text": "Във връзка с  , Агенция по вписванията уведомява, че всички поддържани от нея регистри работят в пълната си функционалност. Това съобщение изпратиха от Агенцията по вписванията. Предприетите действия по обявяването на обществена поръчка за надграждане на съществуващите дискови масиви за съхранение на данни се основават на детайлен технически анализ и целят гарантиране на работоспособността и отказоустойчивостта на регистрите. Необходимият допълнителен ресурс възлиза на 300 ТБ, като 120 ТБ следва да се осигурят неотложно и при спазване на разпоредбите на действащото законодателство. Агенция по вписванията напомня, че и към този момент продължават следствените действия на компетентните органи за разкриване на причините, довели до нарушения достъп до Търговския регистър и регистър на юридическите лица с нестопанска цел от м.август тази година. С цел опазване на релевантни към разследването данни, ръководството на Агенцията се въздържа от действия по изтриване на данни от информационните масиви, като обемът на тези данни възлиза на 80 ТБ. В допълнение, с цел спазване на приетите добри практики за информационна и мрежова сигурност, Агенцията изпълнява дейности, които ангажират още от наличния й технологичен ресурс. Обявената обществена поръчка с предмет „Надграждане на съществуващите дискови масиви за съхранение на данни DELL EMC Unity 400” ще надгради новодоставените и гаранционни масиви за данни, което от своя страна предопределя кръгът на потенциалните доставчици – официални партньори на производителя. С оглед превенция и въвеждането в най-кратки срокове на нови електронни услуги, които допълнително ще натоварят системите, на 12 октомври 2018 г. Агенция по вписванията предприе гореописаните действия по възлагане на процедурата по реда на чл. 79, ал.1, т.4.", "date": "2018.10.15", "title": "Агенцията по вписванията отговаря - нямало опасност за търговския регистър"}
{"url": "https://www.24chasa.bg/novini/article/7102245", "text": "Националният съвет за тристранно сътрудничество ще проведе заседание във вторник, 16 октомври, от 11,00 ч. в сградата на Министерския съвет. На заседанието ще бъде обсъден проектът на Закон за хората с увреждания, внесен от министъра на труда и социалната политика, съобщиха от пресслужбата на правителството. ", "date": "2018.10.15", "title": "Националният съвет за тристранно сътрудничество ще заседава във вторник"}
{"url": "https://www.24chasa.bg/novini/article/7102253", "text": "Надзорният съвет на НОИ утвърди проекта на Закон за бюджета на Държавното обществено осигуряване за 2019 година, съобщи пред журналисти социалният министър Бисер Петков, който е и председател на Надзорния съвет, предаде БТА. Проектът на бюджет е утвърден с десет гласа \"за\" и три \"против\", като против са гласували представители на работодателите. Първият етап е преминат, предстои разглеждането на проекта в НСТС. От бизнеса са възразили срещу увеличението на максималния осигурителен доход, като са изтъкнали някои неблагоприятни, според тях, последици от това. Останалите членове на Надзорния съвет са имали прецизиращи бележки по текстовете, които ще бъдат отразени, но като цяло проектобюджетът продължава по-нататък без същностни промени, отбеляза Бисер Петков. Положителната новина е, че за следващата година с проектобюджета за 2019 година се предвижда един сериозен ръст на всички пенсии с 5,7 на сто, което ще бъде от 1 юли, каза Бисер Петков. С повишаването на тавана на пенсиите от 910 на 1200 лева ще се увеличат и пенсиите на над 40 хиляди пенсионери, които в момента получават по-малко от изчислената им пенсия. В проекта на бюджет е заложено от 1 юли 2019 година пенсиите, отпуснати до 31 декември 2018 година вкл., да се увеличат 5,7 на сто. От 1 юли 2019 г. минималната пенсия ще се увеличи от 207,60 на 219,43 лв. Социалната пенсия се променя от 125,58 лв. на 132,74 лв. Таванът на пенсиите от 1 януари се запазва на 910 лева, а от 1 юли се увеличава до 1200 лева. Мярката се отнася за всички пенсии без оглед на момента на отпускането. При изчисляване на индивидуалния коефициент на пенсиите, отпуснати с начална дата след 31 декември 2018 година, отпада изборът на трите най-добри последователни години за периода преди 1997 година, както и периода 1997 -1999 година. Запазва се минималният дневен размер на обезщетението за безработица - 9 лева и максималният - 74,29 лв. Запазва се и периодът на изплащане на обезщетения за бременност и раждане - 410 дни, както и размерът на обезщетението за отглеждане на дете от 1 до 2 години - 380 лева. Запазва се режимът за изплащане на болнични - първите три работни дни от осигурителя, а от четвъртия ден - от ДОО. Запазва се и периодът, доходът, за който се взема предвид при изчисляване на размерите на краткосрочните обезщетения при временна неработоспособност - 18 календарни месеца, а при бременност и раждане и безработица - 24 месеца. Запазва се размерът на осигурителната вноска за фонд \"Пенсии\" на нивата от 2018 година, както и размерите на вноските за други фондове на ДОО, а също и съотношенията между осигурители и осигурени. За 2019 година не са договорени минимални осигурителни прагове. Без налагане на административно увеличение на праговете, при планирано увеличение на минималната заплата - с 9,8 на сто, средното увеличение на минималните осигурителни прагове през 2019 година ще е около 4,7 на сто, сочи проектобюджетът. Увеличава се минималният осигурителен доход за самоосигуряващите се - от 510 лева на 560 лева, а за земеделските стопани и тютюнопроизводителите от 350 лева на 560 лева. Максималният осигурителен доход се променя от 2600 лева на 3000 лева от 1 януари 2019 г. Догодина няма да се внасят вноски във фонд \"Гарантирани вземания на работниците и служителите\". Запазва се размерът на еднократната помощ при смърт на осигурен - 540 лева. Определя се максимален размер на гарантираните вземания - 1400 лева. С проекта се предлага от 1 юли 2019 година, както и от 1 юли на всяка следваща година максималният размер на пенсиите да се определя на 40 на сто от максималния осигурителен доход. Така таванът на всички пенсиите догодина от 1 юли ще стане 1200 лева при максимален осигурителен доход 3000 лева. Системата на държавното обществено осигуряване все още не е достигнала необходимата зрялост, когато ще бъде в готовност за пълно отпадане на максималния размер на пенсиите. Това ще бъде възможно, едва когато пенсиониращите се натрупат осигурителен стаж, положен преимуществено в периода след стартирането на пенсионната реформа от 2000 година, пише в мотивите към проекта на Закон за бюджета на държавното обществено осигуряване за 2019 година. Предвидена е промяна и за прилаганата тежест за година осигурителен стаж във формулата, по която се изчислява размера на пенсиите. Тя ще е 1,2 процента от началото на 2019 година, като не се предвижда по-нататъшното й нарастване. С последната пенсионна реформа се предвиждаше тежестта да достигне постепенно до 1,5.", "date": "2018.10.15", "title": "Петков: Надзорният съвет на НОИ утвърди проекта на бюджет на ДОО за 2019 г."}
{"url": "https://www.24chasa.bg/novini/article/7102259", "text": "Председателят на ПГ на ГЕРБ и зам.-председател на партията Цветан Цветанов ще посети утре област Смолян, съобщи пресцентърът на ГЕРБ. В 9.00 часа Цветанов ще бъде в село Широка лъка, където ще се срещне с кмета Васил Седянков и местни жители. В 10.40 часа председателят на ПГ на ГЕРБ ще разгледа новоизградения Център по инвазивна кардиология на МБАЛ \"Братан Шукеров\" - Смолян. В 11.30 часа той ще посети Природо-математическата гимназия в Смолян, където се строи нова спортна зала. В 13.00 часа заместник-председателят на ГЕРБ ще бъде в смолянското село Смилян, където ще разгледа обновеното ОУ \"Св. Св. Кирил и Методий\", санираното с целеви средства от МОН. Два часа по-късно Цветан Цветанов ще разговаря с жителите на Рудозем в центъра на града. В 16.30 часа председателят на ПГ на ГЕРБ ще открие новоизградената многофункционална спортна площадка в златоградското село Страцево.", "date": "2018.10.15", "title": "Цветанов ще посети утре област Смолян"}
{"url": "https://www.24chasa.bg/novini/article/7100791", "text": "Поморие е шокирано от зверско убийство на девойка, което поразително прилича на трагедията в Русе, отнела живота на младата журналистка Виктория Маринова. Само че се случва 20 г. по-рано. Брутално изнасилена и удушена е 17-годишната цигуларка Ваня Мандулева. Момичето е в кв. “Свобода”. Около 10 ч на 24 април 1998 г. случаен минувач попада на ужасна гледка. Жертвата лежи по гръб, с разперени ръце, единият ѝ крак е изметнат настрани. Съдебни лекари установяват, че момичето е жестоко изнасилено, а след това удушено, смъртта е настъпила няколко часа по-рано. В Поморие ведната плъзва мълвата, че убитата е 17-годишната Иванка Мандулева, ученичка в бургаското музикално училище. Хората са потресени - посегнато е на невръстно девойче, познато от участията си в общоградските тържества. Убиецът е разкрит и задържан за по-малко от 7 часа, спомнят си бивши полицаи. Те разкриват, че ключови се оказват показанията на Няколко седмици преди убийството на Ваня в същия район е изнасилено непълнолетно девойче. То се отскубва от изнасилвача и стига до близка бензиностанция, където търси помощ. Нахлува вътре с разкъсани дрехи, обезумяло от уплаха, спомня си служител на бензиностанцията. Родителите му така и не подават жалба в полицията от срам и опасения, че ако станалото се разчуе в малък град като Поморие, това ще се отрази много зле на детето им. След убийството на цигуларката обаче същото момиче съдейства и дава описание на своя насилник, насочвайки криминалистите към циганската махала в града. С тези показания и помощта на следово куче криминалистите бързо стигат до 22-годишния обитател гетото Черньо Чернев. и нейни косми. Решаваща се оказва пробата от сперма, открита по трупа на цигуларката, тъй като Черньо е боледувал от сифилис в казармата. Циганинът прави самопризнания, като твърди, че изведнъж го е обсебила някаква зла сила и че бил много пиян. Серийният изнасилвач и убиец обаче нагло отрича да е посягал на други момичета. И така цели 8 години, през които той е осъден на доживотен затвор без право на замяна за убийството на 17-годишната цигуларка, и става обитател на най-строго охраняваното крило в бургаския затвор. Седмица след трагедията с ученичката от музикалното в Поморие Над 5000 души искат да чуят за Черньо “смърт чрез разстрел”. В града не спират да се вълнуват колко всъщност са жертивите на циганина, за когото се говори, че действал светкавично и с безпощада, особено ако жертвата се съпротивлява. Следите по трупа на Ваня са показателни. Момичето е брутално изнасилено, влачено из храстите и измъчвано, преди да бъде удушено. Съмненията на поморийци се подхранват най-вече от мистериозната смърт на 14-годишната Илиана Маринова, открита през декември 1997 г., само четири месеца преди убийството на Ваня. След залавянето на Черньо все по-натрапчив е въпросът има ли връзка между двата случая. Макар че е 3 г. по-малка от Ваня Мандулева, Илиана изглеждала на 17-18. Семействата и на двете момичета живеят в бл. 25 в кв. “Свобода”. Не повече от 200 м делят лобното място на Ваня от скалистия морски бряг, където е намерена Илиана. Разделя ги само главната ул. “Княз Борис”. И двете тийнейджърки са открити голи, а част от вещите им липсват. Когато е намерено тялото на Илиана, е образувано следствено дело, но по-късно то е Според заключението на съдебномедицинската експертиза смъртта е настъпила след удавяне - патоанатоми откриват пясък в белия ѝ дроб. Родителите ѝ обаче са категорични, че дъщеря им не би посегнала на живота си. Съмненията, че Илиана е жертва на насилие, идват още от един факт - при аутопсията се установява, че 14-годишната ученичка не е девствена. Поради късното откриване на трупа обаче не е могло да се установи кога е станала дефлорацията. Родителите са убедени, че на дъщеря им е било посегнато насилствено и изтъкват няколко странни наранявания по трупа, които не кореспондират с евентуално самоубийство. Това са кръвонасядане около десния клепач и пукнатина на черепа - травми, получени приживе, според съдебните експерти. Връхните дрехи на Илиана изчезват, близо до трупа са намерени само дънките ѝ. Баща ѝ Слави Маринов започва собствено разследване, пише писма до различни инстанции в продължение на години. В началото на 2005 г. бургаският криминалист Радослав Николов, който се заема да разплете случая с Илиана след разговор с баща ѝ, се среща с Черньо в затвора. За пръв път пред него циганинът признава, че преди Ваня е посегнал и на друго момиче. Той разказва с подробности как я е издебнал, нападнал и умъртвил. Делото е възстановено, събрани са още доказателства, осигурени са и свидетелски показания на други две момичета, също изнасилени от циганина. Разследването приключва в края на 2006 г. с мнение за съд. “Исках хората да разберат, че детето ми не е посегнало само̀ на живота си, благодарен съм на всички, които съдействаха истината да излезе наяве”, казва Слави Маринов пред “24 часа”. През 2007 г. Черньо Иванов Чернев получава втора доживотна присъда за убийството на Илиана Славова. Делото се разглежда по съкратената процедура, само за ден, без да се извършва същинско съдебно следствие, защото той признава изцяло вината си. Прокурорът Мила Георгиева е категорична, че до живот зад решетките е по-страшно от смърт. В пледоарията си тя заявява, че “извършителят е лишен от почти всичко човешко”. След като убил момичето, Черньо се прибрал, песни и да се весели. Почти веднага след влизането си в затвора циганинът се обръща към религията и става евангелист. Праща рисунки на децата си, а пред екип на “24 часа”, който го посещава тогава в затвора, се кълне, че непрестанно се моли и плаче. Той вероятно отдавна нямаше да е между живите, ако процесът за убийството на цигуларката се водеше година по-рано. Точно в периода 1997-1998 г. тече усилена дискусия за премахване на смъртното наказание, а през 1999 г. това става факт и серийният убиец спасява кожата. След повече от 15 г. зад решетките Черньо е изведен от зоната на доживотниците, но през 2017 г. е върнат обратно заради поредица от гафове. На няколко пъти надзиратели намират у пандизчията мобилен телефон и днес той отново е изолиран. След трагедията в Русе екип на “24 часа” поиска отново да разговаря с доживотника, който междувременно съди държавата за лоши условия в затвора. От правосъдното министерство обаче отказаха с аргумента, че от няколко месеца била наложена забрана журналистически екипи да влизат в местата за лишаване от свобода.", "date": "2018.10.15", "title": "Преди 20 г. сериен изнасилвач убива две  девойки в Поморие, разминава се със смъртната присъда, но ще лежи до живот"}
{"url": "https://www.24chasa.bg/novini/article/7102258", "text": "Следващата стъпка в пропагандните кибератаки ще бъде поставянето на теми в обществения дебат, които дават сила на екстремистите. Това заяви бившият генерален секретар на НАТО Андерс Фог Расмусен, днес съпредседател на Трансатлантическата комисия за честни избори. Той даде пример с Италия, където Русия е спомогнала за нажежаването на дебата за миграцията и идването на власт на популистите. По неговите думи предстои в подобни схеми да бъде включена злоупотреба с изкуствен разум - т.е. машини да направляват дебата във вредна посока, предаде БТА. Фалшивите новини могат да бъдат засечени, но влиянието върху обществения дебат например е много по-сложна от намеса от тази, която Русия показа досега, посочи Расмусен. Той призова занапред силите, досега влагани в разследване на предполагаемо руско влияние, да бъдат насочени към предотвратяване. Расмусен коментира, че засега ЕС отделя твърде малко средства за противодействие на руската пропаганда и това се дължи на някои страни от Общността, които се противопоставят на повишаването на бюджета в тази област. Все още няма нападения срещу свободата ни, но тя бе превърната в оръжие срещу нашите единство и сила, добави той. Според Расмусен липсата на ясен и достатъчно бърз отговор на руското влияние е дала възможност на други сили да приложат \"наученото от руския учебник\". Бившият генерален секретар на НАТО призова ЕС и САЩ да обединят усилия в борбата с пропагандата в интернет. Някои държави се гордеят с използването на дезинформация, поставят я във военните си доктрини, трябва да бъдем много внимателни с информацията от Кремъл, коментира еврокомисарят по сигурността Джулиън Кинг. По неговите думи усилията за противодействие на дезинформацията трябва да бъдат насочени не само извън ЕС, но и в Общността.", "date": "2018.10.15", "title": "Бивш шеф на НАТО: Подстрекаването на обществото е по-опасно от фалшивите новини"}
{"url": "https://www.24chasa.bg/novini/article/7102269", "text": "Две опозиционни партии в Косово - Демократичен съюз за Косово и движение Самоопределение - бойкотираха днешното заседание на парламента, но обявиха, че ще се явят на заседание в четвъртък, в чийто дневен ред е включен пакет закони за трансформация на Силите за сигурност на Косово в армия, предаде агенция МИА. \"Причините /за бойкота/ са вече известни. На заседанието, свикано в четвъртък, ще се гледат важни закони и ще участваме в него\", каза депутатът от Демократичен съюз на Косово Тахир Земай. Депутатката от опозиционното движение Самоопределение Албулена Хаджиу потвърди, че и те ще се явят на заседанието в четвъртък, като изрази загриженост от изявления на представители на властите, че трансформацията на Силите за сигурност в армия може да се отложи поради липса на средства в бюджета, предаде БТА. В началото на месеца косовското правителство внесе в парламента три законопроекта, свързани със Силите за сигурност на Косово, един от които се отнася за трансформирането на леко въоръжените Сили за сигурност в пълноценна армия.", "date": "2018.10.15", "title": "Косовската опозиция бойкотира работата на парламента, но ще се явят в четвъртък"}
{"url": "https://www.24chasa.bg/novini/article/7102270", "text": "Германският канцлер Ангела Меркел каза днес, че тежката загуба на нейните съюзници консерватори на изборите в провинция Бавария е показала, че избирателите са изгубили доверие в правителството и обеща да се бори за връщането му, предаде Ройтерс. \"Поуката за мен от това е, че аз, като канцлер, съм длъжна да гарантирам доверието да бъде извоювано отново. Ще работя за това с всичките си сили\", каза Меркел на среща с представители на германската промишленост, предаде БТА. Канцлерката призова членовете на правителството да прекратят раздорите помежду си за имиграцията, предаде Франс прес. Меркел порица особено остро Християнсоциалния съюз (ХСС), баварското дясно крило в собственото й политическо семейство, който не престана да критикува нейната имиграционна политика и предизвика няколко правителствени кризи, обвинявайки я в прекалена толерантност след пристигането в Германия през 2015-2016 г. на над един милион кандидати за убежище.", "date": "2018.10.15", "title": "Меркел: Ще работя с всички сили да се върне доверието в правителството"}
{"url": "https://www.24chasa.bg/novini/article/7101941", "text": "Доналд Тръмп не е отправял \"никакви преки обвинения\" срещу Владимир Путин, увери днес Кремъл, след като вчера американският президент каза, че руският му колега \"вероятно\" е бил замесен в отравяния, най-скорошното от които е това на Сергей Скрипал, предаде Франс прес, цитирана от БТА. Говорителят на Кремъл Дмитрий Песков заяви пред журналисти, че \"американският президент не е отправил никакво пряко обвинение\". \"Никакво обвинение срещу руския президент, подкрепено с аргументи или каквито и да било доказателства, просто не може да съществува\", подчерта Песков. В интервю за телевизия Си Би Ес вчера, запитан дали е \"съгласен, че Путин е замесен в убийства и отравяния\", Тръмп отговори: \"Вероятно е замесен\". Великобритания обвинява Русия, че стои зад отравянето на бившия руски двоен агент Сергей Скрипал и дъщеря му Юлия с мощен нервнопаралитичен агент на 4 март в английския град Солсбъри. Лондон обвини конкретно руското разузнаване ГРУ и издаде международна заповед за арест срещу двама руски граждани, заподозрени, че са извършили нападението срещу Скрипал. Освен това, в началото на септември британските власти изрично посочиха президента Владимир Путин като отговорен за това отравяне. Москва отрече \"недопустимите обвинения\" и всякакво свое участие. \"Русия никога не е имала, няма и не може да има нищо общо с тези обвинения\", подчерта днес Песков.", "date": "2018.10.15", "title": "Песков: Тръмп не е отправял преки обвинения срещу Путин за аферата \"Скрипал\""}
{"url": "https://www.24chasa.bg/novini/article/7101942", "text": "Окръжният съд в Русе призна днес за невинен 70-годишния Петко И., който преди повече от година простреля с пушка и уби 58-годишен крадец. Възрастният мъж получи условна присъда за незаконно притежание на оръжие, предава БТА. В ранния следобед на 31 август 2017 г. Петко И. отишъл до лозето си край град Бяла, област Русе. Там заварил двама мъже да берат грозде и да го товарят в автомобил. Единият от крадците тръгнал срещу него. Тогава Петко И. извадил от колата си пушка и почти от упор го прострелял. Веднага откарал ранения в болницата, но той починал. След това се предал в полицията. По време на делото стана ясно, че двамата крадци са криминално проявени и осъждани за различни престъпления. Според прокуратурата няма данни, че крадецът е нападнал възрастния мъж. От там поискаха Петко И. да бъде осъден на общо пет години затвор - за умишлено убийство и незаконно притежание на оръжие. Съдът оневини мъжа по първата част. За незаконно притежание на оръжие му даде условна присъда от две години затвор с три години изпитателен срок. \"На този етап съм доволен от присъдата. Съдът прие, че той е действал в условията на неизбежна отбрана\", заяви Людмил Павлов - адвокат на Петко И.. Според него присъдата ще послужи като ясен сигнал, че никой не може да влиза без разрешение в чужд дом или имот. Павлов коментира и второто обвинение. Петко И. притежавал огнестрелно оръжие без съответното разрешение, но бил много спорен моментът дали пушката е подлежала на регистрация - не се изисква разрешително за притежание за оръжия, произведени преди 1900 година. Павлов казва, че според съдебния експерт пушката вероятно е произведена в началото на 20 век, т.е. след 1900 г., но моделът бил отпреди 1900 г. - френско-белгийски образец, като точната дата не може да се установи. Присъдата може да се обжалва в 15-дневен срок пред Великотърновския апелативен съд.", "date": "2018.10.15", "title": "Възрастен мъж е оправдан, че е застрелял крадец на грозде в лозето си"}
{"url": "https://www.24chasa.bg/novini/article/7101912", "text": "В съвременния свят на глобална търговия и борба за нови пазари едрият бизнес е изправен пред все повече международни спорове за защита на интересите си. Именно международната компетентност е ключов елемент от разрешаването на всеки спор, който е свързан с две или повече държави. Въпреки това различията в уредбата на производствата в отделните национални правни системи все още създават трудности при утвърждаването на международната компетентност като средство за глобално регулиране на международния граждански обмен.  от   е изследване, обстойно разглеждащо същността, функцията, упражняването и уредбата на правомощието на българските съдилища да се произнесат по спорове с международен елемент по граждански и търговски дела. Каква е връзката между държавата на съда и международното гражданско дело, кои са случаите на отклонения от надлежната връзка и какво е значението на правото? На тези и много други въпроси отговаря   в рамките на 331 страници, а сравнителноправният анализ на уредбата на връзката между държавата на съда и международното гражданско дело и юриспруденцията ще бъде полезен както на учащи студенти, така и на практикуващи юристи, които всеки ден се сблъскват с тази материя. Заповядайте и на представянето на книгата на  , от   в   на  . Участие ще вземат и проф. д-р Сашо Пенов, проф. д-р Ирена Илиева и доц. д-р Боряна Мусева. Линк към Facebook събитието може да откриете тук:", "date": "2018.10.15", "title": "Представяне на „Международна компетентност по граждански и търговски дела“ от д-р Васил Пандов"}
{"url": "https://www.24chasa.bg/novini/article/7101957", "text": "13 души са станали жертви на наводненията в Южна Франция, съобщава BFMTV, като се позовава на съобщение на Министерството на вътрешните работи. По-рано се съобщаваше за шестима загинали. В департамента Од за няколко часа са паднали повече валежи, отколкото е нормата за 3 месеца. Още 5 души са пострадали от стихията и са в тежко състояние, а един човек е в неизвестност, предава  .  Хиляди хора са евакуирани заради опасност от разкъсване на диги, допълва BFMTV.", "date": "2018.10.15", "title": "13 са вече жертвите на наводненията в Южна Франция (Снимки)"}
{"url": "https://www.24chasa.bg/novini/article/7101969", "text": "Предстои подписване на Меморандум за разбирателство между Министерството на регионалното развитие и благоустройството на Република България и Министерството на местното самоуправление на Република Македония. Той ще бъде подписан в нашата съседка като датата ще бъде уточнена допълнително. Министрите Петя Аврамова и Сухейл Фазлиу днес присъстваха на откриването на ремонтираната сграда на областната администрация в Благоевград. Тя е обновена по съвместния проект \"Зелени сгради за общо зелено бъдеще\" на областната управа и Центъра за развитие на Източен район за планиране, Република Македония. Проектът е финансиран с близо 400 хил.евро по програмата ИНТЕРРЕГ - ИПП България – Македония 2014-2020, на която МРРБ е Управляващ орган, а Министерството на местното самоуправление на Република Македония е партниращ орган. Проектът цели да насърчи прилагането на енергийната ефективност като инструмент за постигане на устойчиво развитие и подобряване на качеството на живот в трансграничния регион. Затова освен реконструкция на сградите на Областна администрация - Благоевград и на Община Кочани, Република Македония, той включва разработване на стратегия за устойчиво енергийно планиране в Благоевград. Граничните региони често изпитват свои характерни трудности и допълнителни предизвикателства. Ето защо ние използваме възможностите на програмата да работим заедно като добри съседи и да развиваме своя потенциал, не само за да подобрим привлекателността на територията, но и да допринесем за повишаване на качеството на работа и живот на хората от двете страни на границата, каза по време на откриването министър Аврамова. Тя отбеляза, че в продължение на шестте месеца от председателството на Съвета на Европейския съюз, България се е ангажирала да работи в отговор на реалните нужди на европейските граждани и да превърне предизвикателствата във възможности чрез насърчаване на политиката на сближаване. Министър Аврамова изказа своето задоволство от големия интерес, на който се радва програмата за сътрудничество между България и Република Македония. Големият брой кандидати по двете обявени покани за набиране на проектни предложения – 375, показва, че тя дава отлични възможности за институциите и организациите от трансграничния регион да се справят с общите предизвикателства, посочи министърът. По първата покана за набиране на проектни предложения са сключени 48 договора с обща стойност малко над 10 млн. евро. Втората покана за набиране на проектни предложения е с бюджет близо 7 млн. евро. Предстои финансиране на още проекти, които ще окажат трайно въздействие върху трансграничната територия чрез създаване на солидни партньорства между двете страни. Очаква се тяхното одобрение до края на годината. Министърът на регионалното развитие на Република Македония Сухейл Фазлиу посочи, че приоритет за страната му са добрите съседски връзки, което е потвърдено с подписването на договора между двете страни. Пътната инфраструктура е главен приоритет от най-високо ниво в правителството на Македония, защото граденето на мостове между народите значи сближаването й с ЕС. Изграждането на добри съседски отношения е единствената алтернатива за региона, каза той. В отговор на въпрос за изграждането на тунел „Железница“ министър Аврамова коментира, че след обявяването на отказа от сключване на договор на компанията \"Джи Пи Груп\" процедурата за избор на изпълнител продължава и не очаква забавяне в строителството.", "date": "2018.10.15", "title": "Меморандум за разбирателство между регионалните министерства на България и Македония"}
{"url": "https://www.24chasa.bg/novini/article/7101971", "text": "Над една пета от сръбските граждани - 22 процента, потенциално желаят да се изселят от страната. Това показват резултатите от проучване на тема \"Защо хората напускат Сърбия\", проведено от организацията \"Сърбия 21\", през юни и юли тази година върху извадка от 1 000 пълнолетни граждани, съобщи белградската агенция Бета, цитирана от БТА. Сред обмислящите да напуснат Сърбия преобладават хората на възраст от 18 до 29 години /34 процента или 450 000 граждани/. От хората, които искат да отидат в чужбина, 45 процента обмислят да се изселят трайно. Най-честите мотиви за изселване от страната са стандартът на живот /за 41 процента/, по-добре платена работа /36 процента/ и лошата ситуация в държавата /за девет процента от анкетираните/. В западни страни искат да се изселят 85 процента от анкетираните, а само два процента посочват Русия като желана дестинация. Освен в Сърбия, проучването е проведено и сред диаспората с онлайн анкета с 2 149 пълнолетни граждани, които са се изселили от Сърбия. Огромното мнозинство от анкетираните /92 процента/ оценяват живота си в чужбина като по-добър, отколкото е бил в Сърбия. На въпрос защо им е по-добре в чужбина, 37 процента изтъкват по-добрия жизнен стандарт, уредената държава /13 процента/ и сигурността /шест процента/. На въпроса \"Ще се върнете ли в Сърбия?\", 41 процента са заявили, че не планират такова нещо, а 35 процента казват, че биха се върнали, но едва когато се пенсионират. 90 процента от анкетираните виждат бъдещето на своите деца в чужбина.", "date": "2018.10.15", "title": "22% от сърбите биха искали да напуснат родината си"}
{"url": "https://www.24chasa.bg/novini/article/7101997", "text": "Германският министър на външните работи Хайко Маас смята, че популистката стратегия на баварския Християнсоциален съюз (ХСС), който на изборите в южната провинция вчера записа най-слабото си представяне, е била \"пълен провал\", предаде ДПА, цитирана от БТА. Преди изборите ХСС обеща да не губи гласове в полза на крайнодясната партия Алтернатива за Германия (АзГ), както прогнозираха проучванията на общественото мнение. АзГ обаче спечели 10,2 процента, а подкрепата за ХСС спадна с повече от 10 са сто до 37,2 процента, отбелязва ДПА. \"ХСС трябва да си направи изводи от факта, че стратегията му на АзГ за конфронтация и възприемане на становища беше пълен провал\", каза Маас в Люксембург, където участва в среща на външните министри от ЕС. На заседание в Мюнхен днес ръководството на ХСС единодушно подкрепи кандидатурата на Маркус Зьодер за следващ министър-председател на Бавария, предаде ТАСС.", "date": "2018.10.15", "title": "Хайко Маас: Популистката стратегия на християнсоциалите в Бавария беше провал"}
{"url": "https://www.24chasa.bg/novini/article/7102014", "text": "Неправоспособен моторист е със счупен нос в болницата в Добрич, след като се блъснал в паркиран автомобил,.На 13 октомври, около 17,55 ч. е получено съобщение за възникнало пътно произшествие в град Генерал Тошево – съобщават от полицията. Водачът на мотопеда, 27-годишен мъж от село Присад, е загубил контрол над возилото си и се е блъснал в паркирано „Пежо” с добричка регистрация. В хода на проверката е установено, че мотопедът е без регистрационни табели, а мотористът е неправоспособен. По случая е образувано бързо полицейско производство.", "date": "2018.10.15", "title": "Моторист без книжка се блъсна в паркирана кола в Генерал Тошево, със счупен нос е"}
{"url": "https://www.24chasa.bg/novini/article/7102016", "text": "Движението се осъществява само в активната лента при км 357 в посока София на АМ \"Тракия\" поради пътнотранспортно произшествие, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на \"Пътна полиция\".                                                                                                                                                                                                                                                                                                                       ", "date": "2018.10.15", "title": "Катастрофа затруднява движението по АМ \"Тракия\" в посока София"}
{"url": "https://www.24chasa.bg/novini/article/7102010", "text": "Районна прокуратура-Гълъбово привлече като обвиняеми по досъдебно производство З.К., на 34 г., и И.П., на 34 г., за извършено, в съучастие и с друго лице, хулиганство, с особена дързост и цинизъм, при условията на опасен рецидив. Това съобщиха от пресцентъра на Апелативна прокуратураПловдив. До момента е установено, че на 14 октомври 2018 г., в гр. Гълъбово, двамата обвиняеми отказали да представят документите си пред полицейски служители, като отправяли обидни и цинични изрази към тях и осуетили полицейска проверка. И двамата са осъждани преди. Обвиняемите З.К. и И.П. са задържани за срок от 72 часа с постановление на наблюдаващия прокурор. Днес, 15 октомври 2018 г., Районна прокуратура-Гълъбово внесе искане в съда за вземане на мярка за неотклонение „задържане под стража“ спрямо тях.", "date": "2018.10.15", "title": "Привлякоха като обвиняеми двама от хулиганствалите в Гълъбово"}
{"url": "https://www.24chasa.bg/novini/article/7102026", "text": "Говорителят на иранското външно министерство Бахрам Гасеми опроверга днес информация за евакуиране на иранското посолство в Анкара, предаде ТАСС, като се позовава на информация в сайта на иранското външно министерство. Подобни изявления и новини са явна лъжа, сътрудниците на нашето посолство се намират на работните си места в пълно здраве и безопасност, изпълнявайки ежедневната си работа, заяви Гасеми, цитиран от БТА. По-рано сайтът Хаберлер съобщи, че посолството на Иран в Анкара е било евакуирано заради получена от властите информация за възможно терористично нападение над дипломатическото представителство. Сайтът посочи, че посланикът е напуснал територията на посолството и е отведен на безопасно място. Асошиейтед прес цитира информация на иранската държавна телевизия, според която турските власти са засилили мерките за сигурност около посолството заради непотвърдена информация за заплаха от терористично нападение. Няколко полицейски автомобила, цивилни полицаи и членове на специалните части са изпратени на ул. \"Техеран\" в Анкара, където се намира посолството. Служители спират колите и проверяват самоличността на пешеходците.", "date": "2018.10.15", "title": "Иран за евакуиране на посолството му в Анкара: Подобни изявления са явна лъжа"}
{"url": "https://www.24chasa.bg/novini/article/7102040", "text": "Кралят на Саудитска Арабия Салман бин Абдул Азиз Ал Сауд разпореди на държавен обвинител да започне вътрешно разследване на случая с изчезването на саудитския журналист Джамал Кашоги, предаде Ройтерс, позовавайки се на пожелал анонимност представител на саудитските власти, предаде БТА. Кашоги изчезна, след като отишъл в генералното консулство на Саудитска Арабия в Истанбул за заверка на документи. Според турските власти на 2 октомври саудитски агенти са убили Хашоги в консулството. Саудитска Арабия определи обвиненията като неоснователни, но не представи доказателства, че журналистът е напуснал сградата. Европейският съюз очаква от властите на Саудитска Арабия пълноценно сътрудничество в разследването на случая с изчезналия журналист, заяви днес върховният представител на ЕС за външната политика и сигурността Федерика Могерини, цитирана от ТАСС. \"Европейският съюз очаква пълноценно разследване от властите на Саудитска Арабия, пълноценно сътрудничество с турските власти. Надяваме се на прозрачност и пълно изясняване на случилото се\", посочи Могерини на заседание на външните министри от ЕС в Люксембург. Миналата година Джамал Кашоги напусна Саудитска Арабия и се установи в САЩ, където пишеше статии за в. \"Вашингтон пост\", в които анализираше ситуацията в Саудитска Арабия и външната политика на страната, без да премълчава проблемни области от дейността на властите и критикувайки политиката на Рияд, отбелязва Ройтерс.", "date": "2018.10.15", "title": "Кралят на Саудитска Арабия иска вътрешно разследване за изчезването на Кашоги"}
{"url": "https://www.24chasa.bg/novini/article/7102035", "text": "Защитници на дивата природа в щата Мериленд вървяха по петите на малко черно мече в продължение на три дни, докато го освободят от кофата, в която си беше заклещило главата, съобщава Асошиейтед прес. Четиридесет и пет килограмовото бебе било приспано близо до град Макхенри в курортна зона, където се провеждал есенен фестивал, предаде БТА. Насъбралото се множество от феста с радост посрещнало освобождаването на мечето и успешното му завръщане в близката гора.", "date": "2018.10.15", "title": "Природозащитници освободиха мече, заклещило главата си в кофа"}
{"url": "https://www.24chasa.bg/novini/article/7102038", "text": "Правителството в Дамаск има нужда от време, за да прецени как се изпълнява руско-турското споразумение за провинция Идлиб, заяви сирийският външен министър Уалид ал Муалем, цитиран от Франс прес. \"Трябва ни време. Нашите руски приятели трябва да направят оценка дали споразумението се прилага или не\", каза Муалем на обща пресконференция в сирийската столица заедно с иракския си колега Ибрахим ал Джаафари. \"Трябва да изчакаме реакцията на Русия, която контролира и следи ситуацията, и чиято военна полиция се очаква да патрулира в буферната зона\", заяви сирийският външен министър, цитиран от БТА. \"Трябва да чакаме, но същевременно нашите въоръжени сили за в готовност в околностите на Идлиб\", предупреди той. Няма да мълчим, ако терористите откажат да изпълнят условията на руско-турското споразумение, отбеляза Муалем, цитиран от ТАСС Сирийският външен министър повтори, че провинция Идлиб и съседните й зони, подобно на всички райони в Сирия, включително контролираните от кюрдите, трябва да се върнат \"под сирийски суверенитет\". Той не изключи евентуалното прибягване до военна сила. Правителството в Дамаск иска провинция Идлиб да се върне под негов контрол, но предпочита помирението пред военните действия. До края на деня радикалните групировки в анклава трябва да напуснат демилитаризираната зона, припомня АП. \"Фронтът \"Нусра\" (сега \"Хаят тахрир аш Шам\") фигурира в 27 терористични списъка в ООН и трябва да напусне последното си укрепление\", изтъкна Муалем. \"След освобождаването на Идлиб идва ред на източния бряг на река Ефрат\", каза той и предупреди кюрдите да не възлагат напразни надеждни по отношение на САЩ. Руско-турското споразумение, сключено на 17 септември в Сочи, предвижда създаването на демилитаризирана зона, която да разделя териториите под контрола на режима на президента Башар Асад от онези, които все още са държани от бунтовниците и джихадистите. Съгласно сделката до 15 октомври джихадистите трябваше да се изтеглят от буферната зона, но до момента на място такива движения не се забелязват, отбелязва Франс прес. На пресконференцията със сирийския си колега иракският външен министър заяви, че Сирия не бива да бъде поставяна в изолация от арабските си съседи, и похвали Дамаск, че е останал силен и единен пред многобройните сполетели го беди. Сирия трябва да намери пътя си обратно към арабската общност, каза Джаафари. Арабската лига, в която членуват 22 страни, замрази членството на Сирия след избухването през 2011 г. на гражданската война, която бе последвана от санкции и скъсване на дипломатическите връзки.", "date": "2018.10.15", "title": "Сирия: Няма да мълчим, ако терористите не изпълнят условията на руско-турското споразумение"}
{"url": "https://www.24chasa.bg/novini/article/7102051", "text": "Критично ниското ниво на река Дунав ограничава нормалното и ефективно корабоплаване. Това коментира директорът на дирекция \"Речен надзор-Русе\" към агенция \"Морска администрация\" Иван Жеков, предаде БТА. Шестнайсет прага са се образували в българо-румънския участък на реката, като максималната дълбочина на газене на корабите не трябва да е повече от 1,90 метра. Това означава, че или изчакват на място, или провлачват една по една секциите си през критичните места. Собствениците на кораби търпят загуби - не могат да използват пълния капацитет на плавателните съдове, по-голям е разходът на гориво, увеличава се времето за транспортиране на стоките. Жеков посочи, че специализираните кораби на изпълнителната агенция \"Проучване и поддържане на река Дунав\" непрекъснато проверяват фарватера /плавателния път/ по реката и търсят по-добри дълбочини. По тази причина няма заседнали плавателни съдове - с изключение на един, който е извън фарватера и е грешка на капитана. Директорът на \"Речен надзор-Русе\" обясни, че още по-тежко било положението в унгарския и в германския участък на Дунав. Той призова капитаните и собствениците на кораби да се съобразяват с навигационната обстановка по реката. Нивото на Дунав при Русе днес е минус 10 см спрямо условната кота \"нула\". Прогнозата за следващите два дни е то да спадне с още два сантиметра.", "date": "2018.10.15", "title": "Критично ниско ниво на Дунав - ограничава корабоплаването"}
{"url": "https://www.24chasa.bg/novini/article/7102054", "text": "„С този вот искаме оставката на правителството на ГЕРБ и ОП заради това, че не иска и не може да се справи с катастрофалното състояние на здравеопазването. Най-логичният изход е неговата оставка.“. Това каза председателят на БСП и на ПГ на „БСП за България“ Корнелия Нинова пред журналисти в парламента след внасянето на мотивите на вота. Тя добави, че стотици хиляди български граждани не могат да се лекуват, защото нямат достъп до лекар, болница или защото нямат пари да платят лечението си. „Изрядните платци на здравните осигуровки трябва да доплащат, когато отидат да се лекуват, а това е противоконституционно. Лекарствата се изнасят от България, а българите са принудени да ги купуват по-евтино от съседни и по-далечни европейски страни. Лекари и медицински сестри напускат системата и страната. Въпросът с кадрите добива катастрофални размери“, коментира лидерът на левицата. Нинова заяви, че най-неизрядният платец на здравни осигуровки в държавата е правителството. „То не изпълнява задължението си да плаща за деца, пенсионери и администрацията. Все още не са върнати онези 1,5 млрд.лв., които първото правителство на ГЕРБ взе от НЗОК и ги прехвърли в общия бюджет, въпреки решението на Конституционния съд, че това е противозаконно“, припомни Корнелия Нинова. Тя заяви , че нито сегашното състояние на здравеопазването, нито управлението на ГЕРБ и ОП са безалтернативни. „Алтернатива има и тя е представена в нашите мотиви, подсилена със становища на пациентските организации, лекарския съюз, общопрактикуващите лекари, общинските болници, както и във „Визия за България“, категорична бе тя. Председателят на БСП коментира още, че вместо да се заемат с истинските проблеми в здравеопазването и държавата да започне да плаща дължимите от нея здравни осигуровки, управляващите искат да натоварят работещите българи с допълнителна здравна застраховка от 12 лв. „Проведохме много срещи с браншови организации и за тях, както и за нас, това е абсолютно неприемливо“, обяви Нинова.", "date": "2018.10.15", "title": "Нинова: Внесохме мотивите за вота на недоверие, искаме оставката на кабинета"}
{"url": "https://www.24chasa.bg/novini/article/7101624", "text": "Турски експерти ще претърсят сградата на саудитското консулство в Истанбул днес следобед, съобщава в. \"Дейли сабах\". Действията са планирани в рамките на случая с изчезналия в началото на месеца саудитски журналист и дисидент Джамал Кашоги, съобщават източници от министерството на външните работи, предава БТА. Кашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Турските власти и годеницата му заявиха, че той така и не е излязъл от там. Има подозрения, че Хашоги, критично настроен към властта в Рияд и пишещ най-вече за в.\"Вашингтон пост\", може да е бил убит. Саудитската делегация пристигна преди дни в Турция за съвместно разследване на изчезването на Кашоги.", "date": "2018.10.15", "title": "Турски експерти ще претърсят саудитското консулство в Истанбул този следобед"}
{"url": "https://www.24chasa.bg/novini/article/7101635", "text": "\"Свободните избиратели\" заеха трето място на изборите в Бавария, на които Християнсоциалният съюз (ХСС) загуби абсолютното си мнозинство в регионалния парламент на южната германска провинция, предаде ДПА. \"Свободните избиратели\" са основани през 1978 г. Те са центристка партия, за която хората често гласуват, за да изразят недоволството си от основните германски политически сили. \"Свободните избиратели\" са постигали най-големите си успехи в южните германски провинции Бавария и Баден-Вюртемберг, предаде БТА. По някои въпроси (като опазването на околната среда и социалната политика) те са привърженици по-скоро на лява политика, а по други (като имиграцията и сигурността) заемат консервативни позиции, близки до тези на ХСС, отбелязва ДПА. На изборите в Бавария вчера \"Свободните избиратели\" спечелиха 11,6 процента от гласовете, което ги превръща във вероятен коалиционен партньор на ХСС, който получи подкрепата на 37,2 процента от гласоподавателите. Центристката партия посочва като свои основни цели създаването на равни условия за живот и осигуряването на жилища, защитата на околната среда, ограничаването на имиграцията и съхраняването на баварската култура и традиции.", "date": "2018.10.15", "title": "Свободните избиратели - партията, която зае трето място на изборите в Бавария"}
{"url": "https://www.24chasa.bg/novini/article/7101654", "text": "Във връзка с епизоотичната обстановка в страната относно заболяването Африканска чума по свинете (АЧС) и обществената значимост на този въпрос, Българската агенция по безопасност на храните (БАБХ) организира семинар на тема „Планове за спешни действия, биосигурност и контрол срещу Африканска чума по свинете”, който ще се проведе на 16 октомври, вторник, от 10.00 ч. в София. Това съобщиха от пресцентъра на БАБХ. По темата „Положението с Африканската чума по свинете в България” ще говорят експерти от БАБХ. Специален гост-лектор на семинара ще бъде др. Стен Мортенсен, началник на отдел здравеопазване на животните към Служба по здравеопазване на животните и безопасност на храните в Дания. Той ще изнесе лекции за разпространението на Африканската чума по свинете в Европа, за стратегиите и мерките за контрол по отношение на АЧС на ниво ЕС, както и как се споделят отговорностите в случай на АЧС в Дания. Във форума ще се включат още представители на Асоциацията на свиневъдите, Асоциацията на индустриалното свиневъдство, свиневъди и развъдчици от свиневъдния сектор в България. Целта на семинара е да се повиши информираността на представителите на свиневъдния сектор в страната и обществеността по отношение на болестта Африканска чума по свинете, епизоотичната обстановка в България и Европа, мерките за преодоляването и недопускането ѝ, биосигурността в свиневъдните обекти, стратегиите за превенция и справяне със заболяването, осъществяването на контрол и практиките в подобни случаи в други страни членки на ЕС.", "date": "2018.10.15", "title": "Българската агенция по безопасност на храните със семинар за действия срещу африканската чума по свинете"}
{"url": "https://www.24chasa.bg/novini/article/7101637", "text": "\"Не очаквам да има забавяне в строителството на тунел \"Железница\" на автомагистрала \"Струма\". Смятам да приключим процедурата в законовите срокове и да имаме избран изпълнител, така че да стартираме важния проект\", каза министърът на регионалното развитие Петя Аврамова в Благоевград. Допълни, че има избран изпълнител, има обжалване на процедурата в КЗК, а след отказа на \"Джи Пи Груп\" да сключи договор за изпълнение, процедурата по избор на изпълнител се удължава. Министър Аврамова каза, че за следващата година приоритет ще са пътищата в лошо състояние. \"АПИ прави пълен преглед на пътищата. Третокласната мрежа е в най-тежко състояние. 25% от пътищата в страната имат проблеми\", обясни Аврамова. Заедно с македонския си колега министъра на местното самоуправление Сухейл Фазлиу и областният управител Бисер Михайлов откриха обновената сграда на Областната администрация в Благоевград. Сградата е реновирана по Проект \"Зелени сгради за общо зелено бъдеще\" на стойност 400 хил. евро. Той се финансира по програмата ИНТЕРРЕГ България - Македония 2014-2020. При изпълнението му Областна администрация - Благоевград си партнира с Центъра за развитие на Източен район за планиране, Република Македония. По проекта са изпълнени енергийно-ефективни мерки в сградата на областната управа, както и по тази на община Кочани, Република Македония.", "date": "2018.10.15", "title": "Министър Аврамова: Не очаквам забавяне на строежа на тунел \"Железница\""}
{"url": "https://www.24chasa.bg/novini/article/7101655", "text": "Около 15 часа на 13 октомври 21-годишен мъж от с. Джурово сигнализирал в полицията, че два часа по-рано негов съселянин му е отправил заплахи и закани с нож, съобщават от МВР. Служители на РУ-Правец провели бързи оперативно-издирвателни действия, в резултат на които установили и задържали извършителя на деянието - криминално проявен и осъждан мъж на 39 години. По случая е образувано досъдебно производство за извършено престъпление по чл. 144, ал.1 от НК.", "date": "2018.10.15", "title": "Арестуваха 39-годишен от Джурово, заплашвал свой съселянин с нож"}
{"url": "https://www.24chasa.bg/novini/article/7101653", "text": "Следващият екипаж, който ще полети към Международната космическа станция /МКС/ през месец декември, остава същият, предаде ТАСС, цитирана от БТА. \"Точната дата на старта на следващата експедиция до МКС още не е известна. Известно е само, че засега изстрелването е планирано за месец декември. Съставът на екипажа остава същият, какъвто беше предварителто определен: Олег Кононенко /Роскосмос/, Ан Макклейн /НАСА/ и Давид Сен-Жак /Канадска космическа агенция/, заявиха от Центъра за подготовка на космонавтите. ", "date": "2018.10.15", "title": "Екипажът за Международната космическа станция през декември остава същият"}
{"url": "https://www.24chasa.bg/novini/article/7101613", "text": "Съветът на ЕС съобщи, че днес е приел нов режим на ограничителни мерки срещу използването и разпространението на химическо оръжие, се казва в негово изявление. ЕС вече ще може да налага санкции на хора и организации, които участват в разработването и използването на химическо оръжие навсякъде по света, независимо от тяхната националност и местоположение. Ограничителните мерки ще засягат онези, които отговарят пряко за разработването и използването на химическо оръжие, както и за предоставящите финансова, техническа или материална подкрепа, информира БТА. Ограниченията се изразяват в забрана за пътуване до държави от ЕС и запор на имущество. На граждани и организации от ЕС е забранено да предоставят средства на посочените в списъка за санкции. Това решение е поредно усилие на ЕС за борба с разпространението и използването на химическо оръжие, което представлява сериозна заплаха за международната сигурност. То е в подкрепа на световната забрана на химическото оръжие, на фона на увеличаващия се брой химически нападения по света, се посочва в съобщението.", "date": "2018.10.15", "title": "ЕС ще може да налага санкции за използване на химическо оръжие навсякъде по света"}
{"url": "https://www.24chasa.bg/novini/article/7101679", "text": "Държавните и правителствените ръководители на страните от ЕС ще решат в сряда вечер на заседанието си в Брюксел дали ще се съберат извънредно през ноември заради преговорите с Великобритания. Това съобщи говорител на Европейската комисия на пресконференция, предаде БТА. Въпреки че усилено работим за постигането на споразумение с Лондон, ускоряваме подготовката си за непредвидени обстоятелства, добави той, попитан дали ЕС има план за действие при провал на преговорите. Въпреки интензивните преговори, няколко ключови въпроса остават нерешени. Повече преговори не са планирани преди сряда вечер, когато европейските ръководители ще оценят постигнатия досега напредък, поясни говорителят.", "date": "2018.10.15", "title": "В сряда решават дали Европейският съвет ще заседава извънредно за Брекзит през ноември"}
{"url": "https://www.24chasa.bg/novini/article/7101676", "text": "Роми са опитвали да удрят със сатъри и брадви полицаите в махалата в Гълъбово, разказа директорът на Областната дирекция на МВР в Стара Загора старши комисар Георги Хаджиев. \"Единият от извършителите е 14-годишен, опитал да помогне на баща си и замахнал със сатър срещу колегата\", добави ст. комисар Хаджиев.  \"Тримата са с по 7-8 присъди, много тежки рецидивисти - ние няма какво да очакваме от тях, освен такова поведение\", изтъкна още Георги Хаджиев. \"Бяхме изпратени в ромския квартал в Гълъбово, едно от лицата беше разпознато и пристъпихме към задържане\", разказа един от полицаите, пострадали при акцията вчера от нападение с камъни и брадви. \"Ситуацията ескалира, отвсякъде започнаха да излизат, събраха се над 100 души, които не бяха изплашени, по-скоро действаха агресивно спрямо нас“, спомни си полицаят пред  . Според него категорично не е имало побой над жени и деца, както твърдят от ромската махала. Друг полицай разказа, че при вкарването на арестуваните роми в буса, усетил тухла. Бронежилетката обаче го спасява и няма наранявания. По случая е образувано досъдебно производство за извършено престъпление по чл. 325, ал.1 от НК. Предстои материалите да бъдат докладвани в прокуратурата.", "date": "2018.10.15", "title": "Нападнали полицаите с брадви и сатъри в Гълъбово, един от извършителите е на 14 г."}
{"url": "https://www.24chasa.bg/novini/article/7101156", "text": "Експертите в Пекин обвиняват летливите органични съединения (ЛОС) в спрейовете за коса, парфюмите и освежителите за въздух за замърсяването в града. Според тях тези съединения заемат 12% от ФПЧ 2,5 (фини прахови частици) и призоваха за контрол върху „по-малко значимите\" източници на замърсяване, предава  Летливите органични съединения са концентрирани в аерозоли като парфюмите, геловете за коса, инсектицидите и почистващите препарати, както и други домакински и някои автомобилни продукти, каза пред Глобъл Таймс Уан Гънчън, изследовател в Института по атмосферна физика към Китайската академия на науките. Тези съединения не произвеждат директно ФПЧ 2,5, но генерират замърсители чрез серия от физични и химични реакции, обясни ученият. Неговият коментар бе направен след като някои китайски медии съобщиха, че замърсяването на въздуха в китайската столица има връзка с ЛОС. В публикувания през месец май доклад на пекинската управа за защита на околната среда се казва, че емисиите от жизнения цикъл представляват 12% от общите емисии на града и са равностойни на източниците на промишлени замърсители, съобщи агенция Синхуа. Заместник-директорът на Пекинската академия по науки за околната среда заяви, че делът на замърсяването, причинен от ежедневните дейности, в Пекин се увеличава. „Данните са само приблизителна оценка\", казва Уан Гънчън, добавяйки, че съотношението ще намалее през зимата, когато се увеличи горенето на въглища. Необходими са политики за справяне с косвените източници на замърсяване, тъй като строгите мерки за автомобилите и горенето на въглища допринесоха за намаляването на почти половината от общото количество ФПЧ 2,5, заяви ученият. Тези „по-малко значими\" източници на замърсяване не бива да бъдат пренебрегвани, каза Тан Сяойен, професор в Пекинския университет. Преди Олимпийските игри в Пекин през 2008 г. дори центровете за пране бяха принудени да затворят, добави той. Китай води тежка борба със замърсяването от години. В четвъртък Пекинското бюро за защита на околната среда съобщи, че от януари до септември средната концентрация на ФПЧ 2,5 в Пекин е намаляла с 16,7% в сравнение с миналата година, а през януари, август и септември те са били на рекордно ниско ниво.", "date": "2018.10.15", "title": "Парфюмите и геловете за коса също имат принос за замърсяването на въздуха в Пекин"}
{"url": "https://www.24chasa.bg/novini/article/7101730", "text": "Турското правителство предприема активни мерки в борбата с инфлацията, заяви днес турският министър на финансите Берат Албайрак, цитиран от Анадолската агенция и БТА. Той посочи, че в последно време е имало опити за отслабване на икономическия потенциал на Турция. Всяка друга страна, сблъскала се с подобни атаки в икономическата сфера, нямаше да избегне дълбока криза. След няколко напрегнати месеци обаче ситуацията в турската икономика започна да се стабилизира, каза Албайрак. По думите му нагледен пример за това са станали макроикономическите показатели за септември и октомври (2018 г.). Икономиката се възстановява с много високи темпове. Сигурен съм, че до края на годината всички ще постигнем поставените ни цели, посочи турският министър на финансите. Трудният период в Турция от гледна точка на инфлацията, лихвите и валутните курсове остана в миналото, каза Албайрак. Той отбеляза още, че се наблюдава увеличение на доверието на чуждестранните инвеститори към турската икономика.", "date": "2018.10.15", "title": "Турция: Взимаме активни мерки в борбата с инфлацията"}
{"url": "https://www.24chasa.bg/novini/article/7100794", "text": "Следването в професионалните направления “Педагогика на обучението по...”, “Математика”, физически и химически науки, както и в “Религия и теология” ще бъде безплатно от академичната 2019/2020 година. Това ще стане факт с промяна в Закона за висшето образование, която предстои да бъде внесена от образователния министър Красимир Вълчев. Промяната важи за професионалните направления, за които има най-ниско търсене от страна на кандидат-студентите, но пък се очаква бъдеща потребност на пазара на труда, обясни министърът пред “24 часа”. В момента промяната се обсъждала, защото е необходимо Нямало да бъдат необходими много пари, защото студентите в тези направления не са толкова много. В зависимост от специалността и университета с промяната на студентите ще бъдат спестени между 200 и 750 лв. на година. В Софийския университет например студентите от направлението “Педагогика на обучението по...” плащат 400 лв. годишно, а в Пловдивския - 500. Следването в “Математика” излиза 640 лв. Таксата за “Религия и теология” в Софийския университет е 500 лв., а в Пловдивския - 600 лв. За различните специалности в направлението “Химия” в Софийския университет пък се плаща от 200 до 750 лв. годишно. Ще продължи политиката на намаляване на приема в професионалните направления, в които има нерационално търсене като икономика, администрация и управление, право, туризъм, каза още министърът. Според него истинският проблем е, че в почти всички направления ще има недостиг на специалисти. “Недостиг ще имаме на инженери, в областта на природните, хуманитарните, аграрните, педагогическите науки, медицинските. При медицинските нямаме липса на търсене, докато при инженерните имаме липса на търсене от страна на кандидат-студентите, затова трябва да ги насърчаваме”, коментира Красимир Вълчев. и “Туризъм” в Аграрния университет в Пловдив, по “Туризъм” и “Национална сигурност” - във Великотърновския университет, за “Социални дейности” в Медицинския университет в Плевен, за “Администрация и управление” във Военния университет “Васил Левски” във Велико Търново, за “Туризъм” в Пловдивския университет, за “Национална сигурност” в Русенския. Не е даден прием също за “Администрация и управление” и “Икономика” в Университет “Проф. Асен Златаров” в Бургас, за “Администрация и управление” в Химикотехнологичния и металургичен университет, както и за “Икономика” и “Туризъм” в Шуменския университет. “Приемът през следващите години ще намалява - и заради политиката на МОН, и заради демографската ситуация. Увеличихме обаче приема на студентите от българските диаспори”, обобщи министърът. С поправките в Закона за висшето образование ще бъде внесен и мораториумът над разкриването на нови висши учебни заведения, филиали и колежи. “Крайно време е мораториумът да се внесе, приехме го на заседание на Съвета на ректорите на 21 октомври 2017 г., а аз го внесох в министерството на 17 ноември 2017 г., коментира проф. Любен Тотев, ректор на Минно-геоложкия университет и председател на Съвета на ректорите. “В какъв вид точно ще бъде внесен, все още е предмет на разговори. Аз подкрепям документа, но ще решат депутатите”, каза Красимир Вълчев. Допълнително 40 млн. лв. ще има догодина за висше образование. Парите ще бъдат свързани с качеството на обучението няма да се раздават на всички поравно. Промените в закона предвиждат възлагане на по-големи правомощия на ректорите чрез договори за управление, сключени с министъра. Красимир Вълчев посочи, че така ректорите ще имат по-голяма отговорност за изпълнение на стратегическите задачи за развитието на съответния университет. Те ще имат възможност да преструктурират приема към професионални направления, в които са по-силни. Така ще бъдат по-отговорни към интересите на обществото, а не единствено пред академичния състав.", "date": "2018.10.15", "title": "Безплатен университет за учители, химици, математици и физици"}
{"url": "https://www.24chasa.bg/novini/article/7101758", "text": "Задържан е издирваният от Интерпол Антон Станоев – задочно привлечен като обвиняем от Специализираната прокуратура за участие в организирана престъпна група за държане и нелегално разпространение на цигари без акцизен бандерол. Това съобщиха от прокуратурата. На 11 октомври 2018 г. синът на Евлоги Станоев (който още е в неизвестност заедно с по-малкия му син Георги) се яви в Специализираната прокуратура в присъствието на адвокат. С негово участие бяха извършени процесуално-следствени действия – привличане към наказателна отговорност и предявяване на повдигнатите му обвинения. С постановление на наблюдаващите прокурори Антон Станоев бе задържан за срок до 72 часа. По искане на Специализираната прокуратура на 13 октомври 2018 г. Специализираният наказателен съд му наложи мярка за неотклонение „Задържане под стража“. Събраните до момента доказателства сочат, че Станоеви и останалите обвинени по делото лица са свързани с разкритите 4 фабрики за незаконни цигари - в с. Калугерово (област Пловдив), Дупница, Горна Оряховица и с. Ясен (Плевенско). Месечният оборот от нелегалното разпространение на цигари, произведени в тези фабрики, е бил приблизително 10 милиона лева. От цеховете им бяха иззети 42 тона тютюн и над 50 хил. кутии цигари. Мярката за неотклонение на Антон Станоев не е окончателна и може да бъде обжалвана пред Апелативния специализиран наказателен съд.", "date": "2018.10.15", "title": "Прокуратурата съобщи официално за Антон Бирмата"}
{"url": "https://www.24chasa.bg/novini/article/7101787", "text": "Австрия и Европа слушат постоянен антиимигрантски рефрен от Виена през последните 12 месеца. Умните стратегии и отслабената опозиция са от полза за управляващите десни партии. * * * * * * * * * * * * * * Управляващата коалиция в Австрия изрази резерви срещу Пакта на ООН за миграцията, престана да приема бежанци за дългосрочно установяване, забрани символите на екстремистки ислямски групи и предприе стъпки за орязване на детските добавки за някои чужденци. И то само през октомври. Откакто мнозинството избиратели гласуваха за десноцентристката Австрийска народна партия (АНП) и крайнодясната Австрийска партия на свободата (АПС) на изборите на 15 октомври миналата година, почти не минава седмица, през която двете партии да не обявят нови политики за мигрантите, бежанците или мюсюлманите. Тази стратегия се оказа успешна за канцлера Себастиан Курц от АНП и вицеканцлера Хайнц-Кристиан Щрахе от АПС, които встъпиха в длъжност миналия декември. \"Австрийското правителство наистина се радва на подкрепа\", каза пред ДПА социологът Волфганг Бахмайер. Без промяна от преди една година, двете десни партии имат подкрепата на 57 процента от австрийците, въпреки че одобрението леко се е изместило в полза на центристката АНП за сметка на АПС, според нови социологически проучвания. Анкета, публикувана от сп.\"Профил\" миналия месец, показва, че малко повече от половината избиратели подкрепят имиграционната политика на Курц, докато 41 процента предпочитат подхода на АПС, която предлага много от същите идеи, но с по-твърда риторика. За разлика от предишни центристки коалиции между Австрийската социалдемократическа партия (АСДП) и АНП, новото правителство избягва публични вътрешни спорове и усъвършенства изкуството и двете партии да изглеждат като победители. След всяко заседание на правителството Курц и Щрахе правят изявления за медиите. Канцлерът обобщава взетите решения и след това наблюдава как вицеканцлерът ги преповтаря със свои думи. Този подход работи, тъй като АПС е приела ролята на по-малък партньор на центристка партия, за да увеличи шансовете си за оставане във властта в дългосрочен план. \"Те са готови да заплатят цената\", каза пред ДПА политологът Петер Филцмайер. Тази комбинация позволи също на богатата, но малка Австрия да повиши тежестта си в Европейския съюз, предвид факта, че страната е ротационен председател на на блока през втората половина на 2018 г. Политиците от АПС правят поляризиращи изявления по въпроси като операциите за спасяване на мигранти в Средиземно море по начин, сходен с този на свои европейски колеги със сходни възгледи като италианския вицепремиер Матео Салвини или унгарския премиер Виктор Орбан. Погледът на европейската общественост обаче е съсредоточен не върху Щрахе, а върху Курц, който облича възгледите си в невинни формулировки като: \"Трябва да гарантираме, че правителствата ни, а не трафикантите на хора, ще решават кой може да дойде в Европа\". Курц излага опорните си точки за по-защитени европейски граници и срещу потоците от мигранти през Средиземноморието с едно постоянно \"биене на барабани\" на срещите на блока и получи похвали за преминаването на ЕС към по-рестриктивна политика през последните месеци. Във всеки случай австрийското правителство придвижи също и много политики, които не са свързани с имиграцията, като повишаването на малките пенсии, училищните реформи или данъчните облекчения за семействата. Няколко от тях обаче бяха съпроводени от нови разпоредби, които може да засегнат чужденците. Те включват планирано орязване на социалните придобивки за работниците мигранти, чиито деца живеят в чужбина, или промените в държавно гарантирания размер на минимални доход, който подпомага малките австрийски семейства, но е в ущърб на мигрантите с повече деца. Въпреки че опозиционните партии успяха да организират протести срещу либерализацията на работните часове от правителството, те до голяма степен се провалиха в опита да предложат алтернативна и жизнеспособна имиграционна и интеграционна политика за мигрантите и чужденците. АСДП е обхваната от хаос. Бившият канцлер Кристиан Керн миналия месец изненадващо обяви, че ще се оттегли като лидер на социалдемократическата партия и ще се кандидатира за Европейския парламент, но с отказа от тези планове и напусна политиката на 6 октомври. Приемничката му на лидерския пост в АСДП, бившата министърка на здравеопазването Памела Ренди-Вагнер, се бори, за да утвърди властта си срещу своите съперници в собствената си партия. Зелената партия излезе от парламента на изборите миналата година, а отцепилата се от нея фракция \"Листа Петер Пилц\" зае място в медийните заглавия повече с вътрешните си борби за власт, отколкото със своята политика в парламента. Малкото либерално движение \"Нова Австрия\" (НЕОС) е единствената партия, която съумя да се съсредоточи върху активната опозиционна дейност, вместо върху себе си. Курц и Щрахе обаче не могат да си позволят да почиват на лаврите си, каза политическият експерт Филцмайер. \"Ситуацията за правителството може да се усложни, ако не успеят занапред да прикриват всички проблеми зад темата за имиграцията\", предупреди той. От друга страна, АСДП трябва да се поучи от дясната коалиция и да разисква всеки въпрос само в рамката на традиционните за нея теми. \"АСДП трябва да каже: \"Каква полза има от затварянето на границите ни, ако дори не сме решили проблема с достъпните жилища?\", е съветът на Филцмайер. /БТА/", "date": "2018.10.15", "title": "Една година след идването си на власт австрийската десница изглежда няма конкуренти"}
{"url": "https://www.24chasa.bg/novini/article/7101811", "text": "При средна цена 132.32 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /16 октомври/. Средната цена на пиковата енергия /9.00-20.00 ч./ e 157.09 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 107.55 лв. за мегаватчас. Най-ниската цена в рамките на днешната сесия, при утрешен ден на доставка, е 70.02 лв. за мегаватчас, достигната за 2.00, 3.00 и 4.00 ч., а най-високата е 202.92 лв. за мегаватчас - за 19.00 часа. Данните от БНЕБ показват, че са продадени общо 19 983.40 мегаватчаса електроенергия. Енергийната борса вчера затвори при средна цена 85.60 лв. за мегаватчас. В сегмента \"пазар в рамките на деня\" за днес, 15 октомври, БНЕБ отчита до момента общ търгуван обем от 982.50 MWh.", "date": "2018.10.15", "title": "Енергийната борса затвори при средна цена 132.32 лева за мегаватчас"}
{"url": "https://www.24chasa.bg/novini/article/7101320", "text": "Днес разстоянията по света са изгубили своето значение и само в рамките на часове можем да бъдем в съвсем различни точки на планета.  Минали са повече от 100 години от излитането на първото въздухоплавателно средство, след което са построени все повече летища. Някои от тях все още са действащи. През 1914 година излита първият търговски пътнически самолет от Флорида. Той свързва американските градове Темпа със Сейнт Питърсбърг, които се намират на 35 километра един от друг. Разделени от залива, пътуването с влак продължавало няколко часа. Тъй като все още нямало място за летище, машината се е приземила върху платформа, изградена във водата, разказва в материал германският сайт \"ТравелБук\", към който \"Билд\" прави анонс. Скоростта, с която е изградено летището Хале/Лайпциг, Германия, може да служи за пример. Според уебсайта на компанията церемонията по откриването през 1927 година е само 8 месеца след първата копка. През 30-те години на миналия век то се превръща в едно от най-натоварените летища в Германия. Днес служи като отправна точка за много ваканционни дестинации. Днес някогашното летище е превърнато в голям парк. През 1936 и 1941 г. терминалната сграда е защитена. Когато се открива през 1923 г., летището е едно от първите трафик летища в Германия и обслужва маршрути до Амстердам и Лондон. Летището в сегашния си вид е построено между 1936-41. То е символ на въздушния мост, който преди 60 години спасява Западен Берлин от съветската блокада. С един демонстративен полет през 1911 година всичко било изгубено. Въпреки това през 1920 година летището било открито. След Втората световна война най-голямото летище в Австралия се разширява. Известно е със своята модерна кула с външно стълбище, отворена през 1996 година. Още с откриването си през 1914 година летището в Льо Бурже, Франция, осъществява първия си полет от Париж до Лондон. През 1927 година там се приземява Чарлз Линдберг - американският пилот, прелетял за пръв път без кацане Атлантическия океан от Ню Йорк до Париж на 20 май 1927 г. след 33 часа и 30 минути полет. Днес повечето полети във Франция са от Париж Орли или Шарл дьо Гол. Льо Бурже е отворено само за търговски трафик. Най-голямото летище в Холандия и третото по големина в Европа е открито през 1916 година като военна база. През 1920-а г. започват първите пътнически полети. След Втората световна война е изграден нов терминал, заради който цяло село трябва да се пресели.  От откритото през 1916 година летище в Италия днес излитат множество нискотарифни и чартърни полети, докато по-големият поток от пътници преминава през летище \"Леонардо да Винчи“ - летище Фиумичино. През 1926 година от летище Рим Чампино излита първият полет за Северния полюс. Оплакванията от летищен шум не са нещо ново. Малко след изграждането на летище Бремен през 1923 година въздушният трафик е прекъснат заради гневни жители. Днес летището е важно място за прекачвания към международни дестинации. През 2017 година е регистрирало 2.540.084 пасажери. Петото по големина летище в Германия е най-старото в страната, което днес все още обслужва пътници. Изградено е през 1911 година. Днес също е кръстопът за много от полетите. От 2016 година е кръстено на родения в Хамбург германски политик Хелмут Шмит. По-малкото от двете международни летища в румънската столица е отворено от 1909 година. Тъй като сградата на летището е под закрила, то не може да бъде разширявано. Днес служи само за търговски полети. Открито през 1909 година като военно летище и за братя Райт - американски пионери в авиацията. От 1911 година започват първите пътнически полети от летищното поле в щата Мериленд. От тогава пътническият трафик никога не е прекъсван и летище Колидж парк се смята за най-старото летище в света с непрекъсвани полето. Днес историческото летище разполага със собствена колекция от летателни машини. Превод и редакция: Джейн Димитрова", "date": "2018.10.15", "title": "Кои са 10-те най-стари летища в света"}
{"url": "https://www.24chasa.bg/novini/article/7101815", "text": "В периода 15 – 17 октомври началникът на отбраната генерал Андрей Боцев ще участва в тазгодишното издание на глобалната конференция на ниво началници на отбраната на тема: „Противодействие на насилието от екстремистки организации“. Форумът се организира от Департамента по отбраната на САЩ и ще се проведе във Вашингтон, в Обединена военна база „Андрюс“, съобщиха от пресцентъра на Министерство на отбраната. Както и при изданието на конференцията през изминалата година, която бе определена като най-мащабната среща на началници на отбраната със своите 73-ма участници, тази година отново са поканени най-висшите военни от над 100 държави от цял свят. Те ще дискутират и споделят идеи за обединяване на усилията за противодействие на насилието и екстремизма.", "date": "2018.10.15", "title": "Началникът на отбраната ще участва в конференция на Департамента по отбраната на САЩ"}
{"url": "https://www.24chasa.bg/novini/article/7101827", "text": "63-годишен мъж е загинал след сбиване в село Трояново. Това съобщиха от ОДМВР - Бургас. Сигналът за инцидента е подаден на 14 октомври т.г. около 22.15 часа в Районно управление - Камено. Съобщено е за сбиване в село Трояново, възникнало между: криминално проявен мъж с инициали И.Т. (35-годишен) и мъж с инициали К.К. (63-годишен). Констатирано е, че И.Т., в явно нетрезво състояние, се заканвал да убие К.К., като го бутнал с ръка в гръб, при което 63-годишният мъж паднал на земята по очи, а И.Т. се отправил в посока централния площад на с. Трояново. Пристигналият на местопроизшествието екип на \"Спешна помощ\" установил смъртта на 63-годишния К.К. Полицейските служители задържали И.Т. за срок до 24 часа. Извършен е щателен оглед на местопризшествието, установени и разпитани са свидетели - очевидци на престъплението, иззети са веществени доказателства. Тялото на К.К. е откарано за аутопсия в отделение \"Съдебна медицина\" към УМБАЛ – Бургас. По случая е образувано досъдебно производство.", "date": "2018.10.15", "title": "63-годишен мъж е загинал след сбиване в село Трояново"}
{"url": "https://www.24chasa.bg/novini/article/7101868", "text": "Фалшив руски паспорт на шефа на кабинета на президента Иво Христов се разпространява из социалните мрежи. Това съобщи самият Христов в профила си във фейсбук преди малко. Ето какво написа той: \"Троловете на властта разпространяват този фалшификат. Отвъд вопиющата глупост на внушението, за отбелязване е, че главата ми е изрязана от една снимка в пресата, разтеглена по хоризонтала и монтирана върху несръчно обработени рамене. А подписът, който дори не търси да наподоби моя, потъва под някакъв ред. Изводът е: политическите опоненти фабрикуват фалшификати. Следователно всяко тяхно твърдение трябва да се приема за измама, до доказване на противното. Второто наблюдение е, че въпреки очевидността на фалшификата, мнозина коментират. Възмущават се. Всеки повод за очерняне е добър, бил той и фалшив. :)\" Христов е споделил снимката от пост на лице, регистрирано във фейсбук като Шериф Сюлейманов, от 12 октомври. ", "date": "2018.10.15", "title": "Шефът на кабинета на Радев Иво Христов с фалшив руски паспорт"}
{"url": "https://www.24chasa.bg/novini/article/7101888", "text": "Един човек е взет за заложник в аптеката на централната гара в Кьолн. Това съобщи местната полиция и призова всички да напуснат района на гарата. Влаковете са спрели до второ нареждане. Сигналът за проблеми в аптеката е подаден малко преди 13 часа. Спецчасти вече са на място. Според туитове на хора, които са били там, е имало и изстрели. Според телевизия Ntv нападнато е момиче в ресторанта за бързо хранене на „Макдоналдс“. Тя е подпалена, твърдят свидетели. Момичето е изскочило от ресторанта, викайки за помощ и се е втурнало в аптеката. Не е ясно дали похитителят я е последвал. Според очевидци момичето е откарано в болница, но полицията засега не е потвърдила тези сведения. Полицията отцепи района на гарата заради висока степен на опасност.", "date": "2018.10.15", "title": "Заложническа драма на гарата в Кьолн (Oбновена)"}
{"url": "https://www.24chasa.bg/novini/article/7101878", "text": "Представители на туристическия бизнес предлагат средствата за национална туристическа за 2019 г. да бъдат около 32 млн. лева спрямо сегашните 14 млн. лева с промяна на начина на формиране на бюджета за такава дейност, съобщи БТА. Изпълнителният директор на Националния борд по туризъм Поли Карастоянова съобщи, че организацията, подкрепена от ръководствата на КРИБ, АИКБ, БСК, Българския съюз по балнеология и СПА туризъм, Сдружение \"Произведено в България\" ще депозират днес писма до премиера, вицепремиера по икономическа политика, министрите на туризма и на финансите, както и председателите на двете ресорни парламентарни комисии, в което се предлага приходите в сектора, които за 2017 г. по официалната статистика са 6,9 млрд. лева, да се вземат като основна база, на която 0,5 на сто /32 млн. лева/ да бъдат отделени за реклама през следваща година с възможност този процент постепенно да нарасне до 1 процент. Карастоянова каза това на пресконференция с участието на министъра на туризма Николина Ангелкова след срещата й с туристическия бизнес. Предложението е базирано на геополитическия анализ на деловите среди на конкурентни за България дестинации, като е отчетено и устойчивото развитие на българския туризъм. Поли Карастоянова каза, че при възможност за по-голям бюджет, трябва да се обърне повече внимание чрез специализирани кампании с необходимия финансов ресурс на новите презокеански пазари. Трябва да се направи мрежа от специализирани представителства, фокусирани върху туризма, по аналогия с търговски служби и дипломатическите ни представителства. Карастоянова също посочи важността на здравните ваучери както за икономиката, така и за хората. Те биха могли да бъдат въведени по модела на ваучерите за храна и да предоставят възможност за здравен отдих в малките, в средния клас хотели във вътрешността на страната. Министър Ангелкова съобщи, че за трите летни месеци над 4,480 млн. са били чуждестранните туристи в България, което е ръст спрямо същия период на предходната година от 3,6 на сто. Приходите през юни и юли са 1,2 млрд. евро или 8,1 на сто ръст. На първо място са посещенията на румънски граждани, следвани от тези от Германия, Гърция, Русия, Турция, Чехия, Полша, Израел. За периода януари - юли над 2 млрд. евро са приходите от международен туризъм или над 8,6 на сто повече спрямо аналогичния период на предходната година, коментира министърът. Ангелкова информира, че са направени над 300 проверки по плажовете това лято, а сигналите на телефоните на ведомството от недоволни граждани намаляват от над 420 миналата година до над 250 това лято. Над 600 000 лева са наложените глоби и неустойки, от които над 350 000 лева вече са платени. Основните нарушения при проверките при местата за настаняване са били свързани с достъпа на хора с увреждания. В отговор на въпрос министърът информира, че сред административните облекчения за бизнеса е въвеждането на лицева идентификация за електронните услуги на ведомството - например за категоризация на местата за настаняване. В отговор на друг въпрос министърът съобщи, че само два хотела са информирали за оплаквания от шум. Ведомството е изпратило писма с подобно запитване до близо 800 хотела, от които 400 са отговори и само два са съобщили за жалби срещу шума. Министър Ангелкова информира още, че на 25 октомври ще заседава българо-руската смесена комисия, на която се очаква страната ни да постави въпроса за реципрочност на руските визи за български граждани с тези за руснаците за почивка у нас.", "date": "2018.10.15", "title": "Бизнесът иска повече пари за национална \nтуристическа реклама"}
{"url": "https://www.24chasa.bg/novini/article/7101891", "text": "Полицията прибягна до зашеметяващ електрошоков пистолет, за да обезвреди Райън Скот Малек, който в пияно състояние правел секс с ауспуха на паркиран автомобил, пише в. \"Метро\", цитиран от БТА. Самозабравилият се гражданин се оказал с алкохолно съдържание в кръвта, надвишаващо четири пъти легалния лимит. Блюстителите на реда били заловили същия индивид в същата поза на 1 май. Сега пак се опитали да спрат изстъпленията на 24-годишния гражданин от гр.Нютън в щата Тексас, но той упорито не се подчинявал на полицейските заповеди. Тогава било решено да бъде използвано електрошоково оръжие. След това нарушителят бил закаран в болница, където да се възстанови от електрошока и да изтрезнее.", "date": "2018.10.15", "title": "Арестуваха пиян 24-годишен в САЩ, правел секс с ауспуха на кола"}
{"url": "https://www.24chasa.bg/novini/article/7101890", "text": "Лондон и Брюксел никога не са изглеждали толкова близо до приключването на преговорите за Брекзит, но и двете страни продължават да се опасяват от провал на финалната права преди напрегнатата среща на върха на Европейския съюз, която ще започне в сряда вечерта в Брюксел. Дотогава преговорите ще продължат \"ден и нощ\", за да бъдат премахнати последните пречки. И най-вече за да бъде решен взривоопасният въпрос с ирландската граница, според европейски дипломат. Ето някои ключови въпроси за разбирането на това какъв е залогът в тази решителна фаза на преговорите, по-малко от шест месеца преди 29 март 2019 г., когато се очаква Великобритания да напусне Европейския съюз. По-голямата част от преговорите се фокусират върху организирането на \"подреден\" разделяне, съпътствано от прекъсването на връзки, създавани в продължение на повече от 40 години след влизането на Великобритания в ЕС. Тези въпроси трябва да бъдат уредени в безпрецедентен за ЕС договор за излизане от блока, който се налага да бъде сключен възможно най-бързо предвид това, че европейският и британският парламент разполагат с време до края на март, за да го ратифицират. Двете страни преговарят и за друг документ, който ще е доста по-кратък, но също толкова важен. Според европейски служител става дума за \"политическа декларация, дълга няколко страници\", която ще очертае контурите на бъдещите отношения (най-вече в сферата на търговията) между ЕС и Великобритания. Тези отношения ще бъдат договаряни впоследствие чак след Брекзит. \"По голяма част от споразумението за напускане (80-85 процента) вече е постигнато съгласие\", заяви в сряда главният преговарящ на ЕС за Брекзит Мишел Барние. Двете страни наистина вече се споразумяха за правата на гражданите на Великобритания и ЕС от двете страни на Ламанша. Те определиха и основната \"финансова рамка\" на раздялата, съгласно която Лондон ще плати на ЕС няколко десетки милиарда евро. Постигната бе и договорка и за прехода до края на 2020 г.: през този период Великобритания ще продължи да прилага правилата на ЕС и да плаща вноската си в бюджета му, но няма вече да участва при взимането на решения. Все още обаче няма съгласие по важви въпроси, като например каква би била ролята на Съда на Европейския съюз в случай на спор при тълкуването на договора за излизане от ЕС и най-вече как ще бъде решен въпросът с ирландската граница. Двете страни са съгласни за необходимостта от избягване на връщането на физическата граница между британската провинция Северна Ирландия и Република Ирландия, с цел съхраняване на Белфасткото споразумение, което сложи край на три десетилетия на насилие. Двайсет и седемте страни членки на ЕС искат Северна Ирландия да остане в митническия съюз, в случай че до края на 2020 г. не бъде намерено по-добро решение. Лондон обаче се противопоставя на създаването на \"предпазна мрежа\" (\"backstop\"), защото тя би създала граница между Северна Ирландия и останалата част от Великобритания. Тереза Мей смята, че създаването в бъдеще на зона за свободна търговия на стоки между Великобритания и ЕС ще реши проблема. Според Европейския съюз този въпрос обаче е част от \"бъдещите отношения\", които ще бъдат договаряни по-късно. Въпреки че 27-те страни членки на ЕС не отхвърлят идеята за зона без мита и количествени ограничения, те възприемат проектите на Мей като недопустим опит за получаване на цялостен достъп до общия пазар и европейското митническо пространство. Преговарящите от страна на ЕС се опитват да не драматизират \"предпазната мрежа\" и да разсеят притесненията на британското правителство и на малката Демократична юнионистка партия от Северна Ирландия, която осигурява мнозинството му в парламента. По тази причина Мишел Барние увери, че основната част от проверките между Северна Ирландия и останалата част от Великобритания може да бъдат правени \"на борда на фериботите и контейнеровозите, а също така и в централите на компаниите\". Британският печат твърди, че се обсъжда и идеята за удължаване на преходния период след Брекзит до декември 2020 г. Така ще има повече време за договаряне на бъдещите отношения между ЕС и Лондон, което прави създаването на \"предпазна мрежа\" по-малко вероятно, но с риск да бъде провокирано недоволството на привържениците на бързия Брекзит.  (От БТА)", "date": "2018.10.15", "title": "Брекзит: четири неща, които трябва да знаете за последната фаза от преговорите"}
{"url": "https://www.24chasa.bg/novini/article/7101897", "text": "Приходите от здравен туризъм в Турция през последните пет години са достигнали 4,4 млрд. долара, а общо 1,8 милиона души са посетили страната с медицински цели в периода 2013-2017 г., съобщава \"Дейли сабах\", цитиран от БТА. Данните, оповестени от Турския статистически институт, показват, че 433 292 души са отишли в Турция с цел здравен туризъм миналата година. Този брой сочи за нарастване с 62 на сто спрямо 2013 г., когато Турция е приела 267 461 посетители с такива намерения. През първата половина на настоящата година общо 274 062 туристи са посетили Турция с медицински цели, показват още данните на института. Нещо повече, приходите от здравен туризъм също са отчели значителен ръст през последните пет години. Миналата година Турция е реализирала приходи от здравен туризъм в размер на 1 млрд. долара, а през 2013 г. сумата е възлизала на 747,6 млн. долара. През първото полугодие на 2018 г. приходите от този вид туризъм са били 590,1 млн. долара. Председателят на Асоциацията на турските туристически агенции Фируз Баглъкая отбелязва, че приходите от туризъм, генерирани от чуждестранни посетители, които пристигат в страната с цел лечение или медицински процедури, показват тенденция за нарастване.", "date": "2018.10.15", "title": "4,4 млрд. долара са приходите от медицински туризъм в Турция за последните 5 г."}
{"url": "https://www.24chasa.bg/novini/article/7101906", "text": "Британският премиер Тереза Мей се готви за една рискована седмица на фона на Брекзита - тема, по която Брюксел очаква \"значителен напредък\" преди започващата в сряда среща на върха на ЕС. Половин година преди развода, насрочен за 29 март 2019 г., британската лидерка търси решение, което едновременно да удовлетвори различните настроения в политическото си семейство и да запази своя съюз със северноирландската Демократична юнионистка партия (ДЮП), от която зависи парламентарното й мнозинство. Въпреки че дискусиите между британските и европейски преговарящи набраха скорост през последните дни, британският министър на финансите Филип Хамънд призна, че е \"изключително амбициозно\" да си представим сключването на споразумение по време на Европейския съвет на 17 и 18 октомври, който първоначално се очакваше да ознаменува края на преговорите. \"Нуждаем се от значителен напредък\", заяви председателят на Европейската комисия Жан-Клод Юнкер с приближаването на срещата, която ще бъде \"моментът на истината\" според председателя на Европейския съвет Доналд Туск. В навечерието на срещата утре Тереза Мей ще събере водещите министри, за да обсъди по-конкретно бъдещето на границата между британската провинция Северна Ирландия и Република Ирландия, което остава едно от основните препятствия в преговорите. Със Споразумението от Разпети петък през 1998 г. Лондон пое ангажимент да не възстановява физическата граница на остров Ирландия, но този ангажимент противоречи на желанието му да напусне общия пазар и европейския митнически съюз. Премиерката предложи да се запази \"временно митническо споразумение\" между ЕС и Великобритания, докато бъде намерено решение за ирландската граница. В нейната консервативна партия обаче тази опция се отхвърля от евроскептиците, които се опасяват, че тя може да стане постоянна и да попречи на сключването на търговски споразумения с трети страни. \"Временно означава вечно\", заяви в събота депутатът Джейкъб Рийс-Мог на събитие, организирано от подкрепящата Брекзита група \"Лийв мийнс лийв\". Този вариант освен това е предизвикал заплахи с оставки от няколко членове на правителството, според британския печат. Имената на министърките по въпросите на връзките с парламента Андреа Ледсъм и за международното развитие Пени Мордонт бяха споменавани многократно. Говорител на Тереза Мей обаче отхвърли варианта за митнически съюз с неограничена продължителност, уточнявайки, че той ще трае най-много до декември 2021 година. \"Премиерката не би приела никога споразумение, което би обвързало за постоянно Великобритания\", увери той. Ирландският външен министър Саймън Коувъни отказа и да си представи възможността за крайна дата на подобна разпоредба, заявявайки, че тя би трябвало \"да остане в сила до появата на по-добра алтернатива\". За Брюксел обаче изключването на физическа граница на остров Ирландия означава да се премести границата (и предполагания от нея контрол) между Северна Ирландия и Великобритания. \"Ще има все още несъществуващи административни процедури за стоки от останалата част на Великобритания, които пристигат в Северна Ирландия\", заяви главният преговарящ на ЕС Мишел Барние. Тази перспектива бе определена като неприемлива от ДЮП. Тя би представлявала \"постоянна анексия на Северна Ирландия, която би излязла от Обединеното кралство и би ни оставила подложени на правила, написани, без ние да имаме думата\", заяви лидерката на ДЮП Арлин Фостър, в статия публикувана в събота във в. \"Белфаст телеграф\". Тя призова Тереза Мей \"да спазва собствените си принципи, вместо да приема опасно споразумение, наложено от други\". ДЮП е съюзник на Консервативната партия и нейните 10 депутати предоставят на правителството допълнителните гласове, от които има нужда, за да разполага с мнозинство в парламента в Уестминстър. За да успокоят притесненията, в Брюксел разглеждат удължаване на преходния период, което да продължи до декември 2020 г. и по време на което Великобритания ще остане част от общия пазар и митническия съюз, съобщиха в събота британски вестници. Тази хипотеза обаче бе подложена на критики от някои евроскептични депутати от Консервативната партия, които се опасяват, че тя може да оскъпи сметката за напускането на ЕС, която Лондон предстои да плати. (От БТА)", "date": "2018.10.15", "title": "Брекзит: Мей я чака деликатна седмица, която може да се окаже решаваща"}
{"url": "https://www.24chasa.bg/novini/article/7101930", "text": "Стопирането на нарастването на тежестта на година осигурителен стаж в пенсионната формула се прави, за да не се задълбочава разликата между старите и новите пенсии. Това обясни пред журналисти социалният министър Бисер Петков преди заседанието на Надзорния съвет на НОИ, предаде БТА. Надзорният съвет ще разгледа проекта на Закон за бюджет на Държавното обществено осигуряване. В проектобюджета е предвидена промяна за прилаганата тежест за година осигурителен стаж във формулата, по която се изчислява размера на пенсиите. Тя ще е 1,2 процента от началото на 2019 година, като не се предвижда по-нататъшното й нарастване. С последната пенсионна реформа от 2015 година се предвиждаше тежестта да достигне постепенно до 1,5. Предложението за промяна е на Министерството на финансите, като е свързано с аргумента, че с увеличаването й се разтваря ножицата между нови и стари пенсии в полза на новите пенсии, каза Бисер Петков. Министърът допълни, че ръстът на средния осигурителен доход също е по-голям и това задълбочава разликите между пенсиите. По отношение на отпадането на трите най-добри години преди 1997 година, Петков каза, че още когато е заложена промяната - през 2015 година, експертите са изчислили, че повече от 50 процента от хората към 2019 година ще имат по-благоприятни размери на пенсиите. А за новата промяна във формулата - отпадането на трите години от 1997 до 2000 година, министърът коментира, че трябва да се изчакат разчетите на НОИ, но вероятно това ще се отрази на още повече хора благоприятно. Министър Бисер Петков отбеляза, че с проекта на бюджет на Държавното обществено осигуряване на практика се предлага запазване на повечето политики, продължаване на тенденцията на финансово оздравяване на бюджета на ДОО, значителен ръст на приходите от осигурителни вноски, които вече ще финансират около две трети от разходите. По думите на министъра само за три-четири години, в резултат на реформите, системата преимуществено е почнала да се финансира от осигурителни вноски и делът на покриването на надостига от държавния бюджет значително намалява - с около 250 милиона е по-малко това, което държавата ще финансира като недостиг. Бисер Петков припомни, че предвиденото осъвременяване на пенсиите с 5,7 сто от юли е най-високото осъвременяване в последните години, като то отразява по-високия ръст на осигурителния доход. Средният осигурителния доход ще продължава да расте, приходите от осигурителни вноски също, като причина за това е и предвиденото увеличение на максималния осигурителен доход на 3000 лева след четиригодишното му задържане на 2600 лева. Петков припомни, че не е предвидено и административно увеличаване на МОД, нарастването е отразено само в съответствие на прогнозирани размер на минималната заплата, като 63 на сто ще бъдат на минималния осигурителен доход. По отношение на липсата на промяна в парите за майчинство, той коментира, че това е обусловено и от състоянието на трудовия пазар, недостигът на работната сила налага майките, които ползват дълго платено обезщетение, да бъдат стимулирани по-бързо да се връщат на пазара на труда. Състоянието на пазара на труда също беше посочено като аргумент за липсата на промяна в минималния размер на обезщетението за безработица. Работодателите няма да подкрепят проекта, заради промените по отношение на максималния осигурителен доход, заради отказа от дебат по темата за отпадането на тавана на пенсиите, както и заради отказа от реформи в обезщетенията за временна неработоспособност, каза заместник-председателят на Българската стопанска камера Димитър Бранков. Бюджетът ми се струва като миналата година, каза лидерът на КТ \"Подкрепа\" Димитър Манолов. Според него в бюджета се вижда отсъствието на интегрална политика по отношение на осигурителните доходи. Вдигна се достатъчно шум около увеличаването на максималния осигурителен доход, а никой не забеляза, че осигурителният доход на земеделските производители и на тютюнопроизводители се вдига от 350 на 560 лева, отбеляза Манолов. Той смята, че от увеличението на максималния осигурителен доход никой няма да пострада, а само ще се получат повече права. Експерти на синдиката са изчислили, че при месечен доход от 16 500 лева е по-лесно той да бъде оформен като заплата, отколкото като печалба на съответната компания, каза Димитър Манолов. Запазването на нивото на парите за майчинство, както и на обезщетението за безработица не ми харесва, заяви още синдикалният лидер. Манолов смятал, че обезщетението за майчинство трябва да е равно поне на минималната работна заплата. За промените в пенсионната формула Манолов коментира, че няма пълна справедливост, важно е да се обяснят аргументите. В отпадането на трите години преди 1997 година има здрава логика, тъй като в момента се е създала една непочтена индустрия за издаване на неистински документи, които доказват доходи, които лицата никога не са имали, а пък надеждна статистика за това няма никъде. По отношение на замразяването на тежестта на година осигурителен стаж в пенсионната формула, Манолов каза, че чака официално обяснение. Той обясни, че след дебата ще реши дали ще подкрепи бюджета или не. От доста дълго време бюджетът на ДОО не е напредвал толкова много към целите на реформата и нямам никакво основание да не го подкрепя, заяви Ася Гонева от КНСБ. По думите й напредъкът се състои преди всичко в това, че са погледнати приходите като са съобразени минималните равнища на осигурителните доходи с това какво трябва да дават на хората - направена е сериозна крачка за земеделските производители и тютюнопроизводителите, както и за самоосигуряващите се. Гвоздеят е максималният осигурителен доход, защото досега солидарността беше изкривена и хората с по-ниски доходи участваха много повече, каза Гонева. Подходът за тавана на пенсиите също се подкрепя от КНСБ, защото по думите й така ще се намали противопоставянето между стари и нови пенсии. Две трети от хората, ограничени от максимума, вече влизат в реалния си размер, допълни експертът.", "date": "2018.10.15", "title": "Прилаганата тежест за година осигурителен стаж във формулата за пенсиите ще е 1,2%"}
{"url": "https://www.24chasa.bg/novini/article/7101932", "text": "Една година по-късно, убийството на журналистката Дафне Каруана Галиция продължава да има отзвук навсякъде в Малта. Все още обаче не е ясно кой е искал да я накара да замълчи. Ново разследване отново насочва подозренията към правителствените кръгове. * * * * * * * * * * * * * * В Малта почитането на паметта на мъртва журналистка не е лесно нещо. В столицата Валета свещи, цветя и снимки, оставени за възпоменание на убитата преди една година Дафне Каруана Галиция, за кой ли път просто изчезват. Това продължава с месеци. Онези, които я почитат, обаче са настойчиви. Престъплението все още не е разкрито, а призивите за справедливост не стихват. Предизвиквалата полемика блогърка, която с разкритията си за корупцията разгаряше страстите в Малта, беше убита на 16 октомври 2017 г. от бомба, заложена под седалката на нейната кола. Утре активисти възнамеряват да организират мълчаливо бдение на лобното й място. Снимките на взривената кола на поле недалеч от къщата, в която Каруана Галиция е живяла със съпруга си, бяха разпространени от вестниците по целия свят. Трима заподозрени ще бъдат изправени пред съда по обвинение в убийство, въпреки че никой не вярва истински, че те са истинските извършители, които са искали да я накарат да замлъкне. Една година по-късно, убийството все още е горещата тема в островната държава. Каруана Галиция не толерираше никого, включително премиера Джоузеф Мускат или свои близки колеги. \"Критиката е съществена част от демократичния живот. Ако не ви харесва, отидете в Китай\", беше казала веднъж тя, в едно от онези изказвания, които я направиха известна. Откъси от нейния блог \"Настоящ коментар\", който бе основно четиво за мнозина в Малта, са публикувани почти ежедневно в профил в Туитър, наречен \"Бележки от Дафне\". За своята упоритост Каруана Галиция едновременно беше превъзнасяна и мразена. \"Много хора са безразлични, ако не и доволни, че Дафне вече я няма\", каза Мануел Делиа. Той самият е блогър, който отразява проблемите на Малта, но е твърдо убеден, че никой не би могъл да се справи по-добре от Каруана Галиция. \"Малтийското правителство и неговите привърженици отричат, че зад фасадата нещата не стоят добре. Те отричат съществуването на корупция и отказват да признаят представените доказателства за такава\", каза той. Заради журналистическа й работа по деликатни теми нейното семейство подозира, че 52-годишната журналистка е била убита по политически причини. Сред другите теми Каруана Галиция е отразявала корупцията и прането на пари, като е изобличавала държавни служители. От доста време семейството й настоява за разследване на ролята на малтийското правителство в случая. Група депутати от Европейския парламент призоваха Европейската комисия да се присъедини към исканията за публично разследване. В свое писмо Европейският парламент изрази безпокойство за новите разкрития по случая. Група журналисти от различни страни, обединили се под названието \"Проект Дафне\", съобщиха за предполагаеми връзки между министъра на икономиката Крисчън Кардона и един от заподозрените за убийството и срещи между тях, за които се твърди, че са станали преди и след убийството. Кардона отхвърля обвиненията като \"спекулации\" и \"лъжи\", и на свой ред е отправил сериозни обвинения срещу журналисти. Той твърди, че фактите са били изопачени, за да съответстват на версията, която журналистите \"упорито се опитват да прокарат\". Каруана Галиция беше взела Кардона на прицел. Тя го обвиняваше, че е посетил публичен дом, докато е бил на държавно посещение в Германия. Хората в Малта отдавна са се отказали от опити да разберат на кого и на какво могат да вярват. Кълбото на предполагаемите взаимовръзки изглежда прекалено заплетено, за да може убийството някога да бъде напълно разкрито. Неотдавнашното оттегляне от разследването на висш полицейски служител поради възможна пристрастност се възприема от семейството на жертвата като още едно доказателство, че правото им на честно и безпристрастно разследване се нарушава. Нито един служител, от която и да било друга служба, не се е оттеглил или не е бил отстранен, каза Корин Вела, сестра на убитата журналистка. Всички, за които Дафне някога е писала, продължават да се ползват с имунитет от наказателно преследване за престъпления, върху които тя бе хвърлила светлина. \"Публичното разследване би било безпристрастно и напълно независимо от държавни институции\" каза Вела. Това според нея е единственият начин за избягване на грешките или дори намесата на държавата. \"Правителството няма защо да се страхува от публично разследване, то само ще разкрие истината\", заяви тя. Страхът обаче, както изглежда, е силен. При все че Каруана Галиция и колегата й Ян Куциак, който бе убит в Словакия, получават международно признание и са награждавани посмъртно, според някои, на правителството във Валета повече би му се искало да изтрие това убийство от общественото съзнание. /БТА/", "date": "2018.10.15", "title": "Година по-късно неразкритото убийство на блогърка все още вълнува Малта"}
{"url": "https://www.24chasa.bg/novini/article/7101933", "text": "Макар членовете на Председателството на Босна и Херцеговина все още да не са встъпили в длъжност, ако се съди по техните изказвания, тази страна я очакват интересни дни, блокади и полемики. Като първи обещания се появиха темите за съдебен иск, Крим, върховния представител, създаването на съюзи. Независимо от това, че избраните сръбски, хърватски и мюсюлмански член на председателството са политически представители, националното изглежда доминира. Tова се казва в коментар на Радио и телевизия Сърбия, предаде БТА. Въпреки че председателството официално няма да бъде мястото, където ще работи сръбският член Милорад Додик, той все пак ще изпрати там свещеник, който да изгони злите духове. Освен духовете от офисите, Додик иска да изгони от Босна върховния представител на международната общност, а от Конституционния съд - чужденците. Ако няма диалог на тази тема и приемане от страна на другите, няма причина аз да приемам каквото и да било друго, което те искат, заяви Милорад Додик. Конкретни стъпки той не обяви, но /мюсюлманският член/ Шефик Джаферович има очаквания, първо от Додик. Не е хубаво това, което той правеше досега, очаквам да прекрати тази практика, казва Шефик Джаферович. Додик от друга страна обещава, че на всяко предложение на Джаферович ще гледа през факта, че Джаферович е бил свидетел на екзекутиране на сърби и е можел да предотврати това, а не го е направил. Бъдещият хърватски член на председателството също не чака дълго, за да обяви своите стъпки, първо против Хърватия. Аз съм готов да предявя съдебен иск, каза Желко Комшич. Той няма да срещне подкрепа за съдебен иск от сръбския член на председателството заради моста в Пелешац. Додик смята, че Комшич малко е прекалил с кавгите както с Хърватия, така и със Сърбия. Все пак, според конституцията, решенията се вземат с консенсус. Членът на председателството, който не е съгласен с едно решение, може да го обяви за деструктивно за жизненоважните интереси и в зависимост от това за кого става дума, го изпраща - сърбите в парламента на Република Сръбска, а мюсюлманските и хърватските депутати - в Камарата на националностите на Федерацията. Ако получи мнозинство от две трети, решение няма. Така Косово не бе признато, тъй като против това винаги бе сръбският член на председателството. Макар, както казва, да би било разумно Босна да признае Косово, Желко Комшич се съмнява, че ще се стигне до това решение с Додик в този орган. Додик от друга страна се надява на решение Крим да бъде признат като част от Русия. Вярвам, че Република Сръбска няма капацитет да накара Федерацията да признае Крим или да отстрани постоянния върховен представител, сама Република Сръбска не може да направи това. Знаем, че Русия много пъти е правила дипломатически изявления, че би трябвало тази институция да се премахне, казва Слободан Янкович от Института за международна политика и икономика. Междувременно Додик призова сръбските партии да се обединят. Това е опит за продължение на тази национална политика, тъй като в Босна имаме три вида политика, това е опит за обединяване на сръбските политически сили в Сараево, преди всичко заради невъзможността да действа сам, казва Деспот Ковачевич от Факултета по политически науки. Преди полагането на клетва избраните членове не могат да правят конкретни стъпки. /Досегашният сръбски член на председателството и отново кандидат за поста/ Младен Иванич поиска гласовете отново да се преброят, а против /хърватския член/ Желко Комшич има протести. Заради непроменения изборен закон, той бе избран предимно с гласовете на мюсюлманите, твърдят съперниците му.", "date": "2018.10.15", "title": "Могат ли да работят заедно Додик, Комшич и Джаферович в Босна и Херцеговина?"}
{"url": "https://www.24chasa.bg/novini/article/7102059", "text": "Баварският управляващ Християн-социален съюз претърпя историческ ипровал на изборите за местен парламент в неделя. За първи път в историята си те загубиха пълнот омнозинство и ще трябва да управляват в коалиция. Големите победители от този вот са Зелената партия и „Алтернатива за Германия“. Активността бе необичайно висока – 73,4% са гласували. През 2013 г. до урните отидоха малко над 60%. Едва 37,2% от гласовете получи ХСС – най-лошият изборен резултат от 1950 година насам, но по-добър от прогнозирания преди изборите – в прогнозите ХСС не стигаше дори и 30%. „Разбира се, това не е лесен ден за нас, но ние оставаме най-силната партия в Бавария и приемаме резултата като ясно желание на баварските граждани да управляваме“, призна премиерът на Бавария Маркус Зьодер. Той заяви готовността си да остане премиер и да управлява в коалиция със Свободните избиратели. Свободните избиратели са либерално-консервативно движение, което успя да вземе 11,6% от гласовете и е трета сила след Зелената партия. С директните мандати ХСС и СИ ще получат 112 места в парламента, а за мнозинство са нужни 103 места. Така че коалицията им е напълно възможна, още повече, че лидерът на Свободните избиратели обяви, че ще постави напълно изпълними условия пред ХСС и с удоволствие ще участва в управляващата коалиция. Катастрофален резултат получиха социалдемократите, които по принцип никога не са били сред любимите партии на баварците. Те взеха този път обаче едва 9,7% от гласовете и се сринаха с над 10 пункта – на миналите избори за тях гласуваха 20,6%. Те са едва пета по сила партия в бъдещия парламент. След тях са само либералите от Свободна демократическа партия, която на миналите избори не успя да влезе в парламента, но този път прескочи 5-процентовата бариера и взе 5,1%. Големите победители са Зелената партия и популистите от „Алтернатива за Германия“. Зелените са втори по сила със 17,5% - невероятен скок в сравнение с 2013, когато за тях гласуваха само 8,6%. Именно към Зелената партия са се оттеглили голямата част от гласуващите за социалдемократи и консеравтори, които са недоволни от курса на управление. 10,2% от недоволните взе „Алтернатива за Германия“, която за първи път влиза в баварския парламент. Резултатите от вота в Бавария ще имат тежки последствия за германската политика като цяло. Смята се, че това е удар и за канцлерката Ангела Меркел, на която й предстои да се кандидатира отново за лидер на християндемократите. Вътрешният министър Хорст Зеехофер и лидер на ХСС също най-вероятно ще трябва да понесе отговорност за резултатите, според много експерти дните му в политиката са преброени. Възходът на зелените пък показва, че те са сред най-сериозните конкурент ина консерваторите при следващи федерални избори в Германия.", "date": "2018.10.15", "title": "За първи път консерваторите в Бавария без мнозинство"}
{"url": "https://www.24chasa.bg/novini/article/7102058", "text": "\"72% от европейските граждани се страхуват, че ще загубят работата си заради внедряването на роботи в индустрията. Необходимо е да отговорим на тези притеснения с конкретни факти, които ясно показват, че технологиите помагат за растеж и за заетост. Скандинавските държави, където автоматизацията на индустрията е на най-високо ниво в Европа, бележат положителен ръст в създаването на работни места. Само в периода между 1999 и 2010 - са създавани над 80 000 нови работни места годишно.\". Това заяви българският евродепутат Ева Майдел (ГЕРБ/ЕНП) по време на среща с финландския министър на транспорта и комуникацията Ан Бернер и вицепрезидента на Майкрософт Джон Франк. Срещата се проведе в понеделник, 15 октомври 2018 г., в Брюксел. Това съобщиха от пресцентъра на ГЕРБ.  \"Наблюдава се тенденция към повече \"меки\" умения – ако през 2017-а година 37% от професиите са изисквали комбинация от дигитални, технически и комуникативни умения, то през 2030 г се очаква този процент да стане 50% .\" допълни Ева Майдел. Уменията за успех в 21-и век бяха в основата на дискусията, като българският евродепутат представи работата на сдружението \"Образование България 2030\", както и резултатите от съпътстващата инициатива \"Научи ме да умея\". По време на срещата с финландския министър се обсъдиха и теми като дигитализирането на индустрията, както и тенденциите при автоматизирането на транспорта, спомагащи за борбата с климатичните промени.", "date": "2018.10.15", "title": "Майдел: 72% от европейците се страхуват от роботизацията"}
{"url": "https://www.24chasa.bg/novini/article/7102053", "text": "Германската журналистка от турски произход Мешале Толу, освободена от затвор в Турция през декември, след като прекара осем месеца зад решетките, заяви пред ДПА, че по-късно днес се връща в Истанбул, за да изчисти името си. Тридесет и тригодишната Толу бе арестувана през май м.г. по подозрения в дейности, свързани с тероризъм. През декември тя бе пусната на свобода, но получи разрешение да се върне в Германия едва през август, когато наложената й забрана за пътуване бе премахната, предава БТА. Толу заяви пред ДПА, че се връща в Турция, за да докаже невинността си по време на заседание на 16 октомври. Дженгиз Доган, говорител на местна правозащитна група, подкрепяща Толу, потвърди, че решението й да се върне в Истанбул е било взето заедно с нейните адвокати вчера. Заедно с още 17 подсъдими Мешале Толу е обвинена в терористична пропаганда и членство в Марксистко-ленинската комунистическа партия, крайнолява групировка, приета за терористична в Турция.", "date": "2018.10.15", "title": "Освободената германска журналистка се връща в Турция за заседание по дело за тероризъм"}
{"url": "https://www.24chasa.bg/novini/article/7102078", "text": "В сряда ще бъде върнат в България Северин Надеждов, научи “24 часа”. Тогава задържаният за убийството на журналистката Виктория Маринова ще бъде качен на самолет от Германия. Той отиде там дни след престъплението. 20-годишният мъж ще кацне със самолет в София, а оттам ще бъде откаран в Русе, където на 5 октомври стана убийството на журналистката. Северин ще бъде задържан за 72 часа още на летището, а след това прокуратурата ще поиска за него постоянен арест. От Северин ще бъдат взети и ДНК проби. Това се налага, тъй като сегашните, които съвпаднаха с намерената сперма по тялото на изнасилената Маринова, бяха иззети от панталоните на задържания в Германия мъж. Ще му свалят и отпечатъци. ", "date": "2018.10.15", "title": "Връщат Северин от  Германия  в сряда"}
{"url": "https://www.24chasa.bg/novini/article/7102063", "text": "Черногорската полиция задържа лидери на местния мотоклуб \"Нощни вълци\", съпровождащи сръбския патриарх Ириней и антиохийския патриарх Йоан Десети, които пристигнаха на посещение в страната, предаде ТАСС. Задържани са лидерът на черногорските \"Нощни вълци\" Вукоман Булатович, заместникът му Желко Вукчевич и секретарят на клуба Желко Обрадович, които били на летището, за да посрещнат патриарх Ириней. Член на мотоклуба съобщи, че задържаните са отведени на разпит в полицията. \"Излиза, че сега вярващите от Сръбската православна църква не могат спокойно да пребивават в Черна гора\", каза рокерът, предава БТА.  Патриарх Ириней и патриарх Йоан Десети пристигнаха днес в Черна гора, където планират да посетят град Цетине и да отслужат литургия в катедралния храм \"Възкресение Христово\" в Подгорица. Преди посещението в черногорските медии се появиха съобщения, че на сръбския патриарх може да му бъде забранено да влезе в Черна гора. По-късно тази информация бе опровергана. По-рано черногорският президент Мило Джуканович обвини Сръбската православна църква във великосръбски национализъм. В Черна гора действат едновременно Сръбската православна църква и канонично непризнатата Черногорска православна църква.", "date": "2018.10.15", "title": "В Черна гора задържаха членове на \"Нощни вълци\", съпровождащи сръбския патриарх"}
{"url": "https://www.24chasa.bg/novini/article/7102086", "text": "Заложническата драма на централната жп гара в Кьолн приключи. Полицията успя да постави под контрола си похитителя и да освободи заложничката му. Тя е леко ранена. Според първите информации става дума за проблем между двойка. Мъж и жена се скарали в ресторанта „Макдоналдс“ на гарата. Мъжът хвърлил запалителна течност, а жената побягнала. Успяла да се скрие в аптеката на гарата, но похитителят я последвал. Според съобщения на телевизия Ntv има и ранено 14-годишно момиче, което похитителят е залял със запалителната течност. То излязло от „Макдоналдс“, викайки за помощ. Откарано е в болница с леки наранявания. Свидетели съобщиха и за чути изстрели и гърмежи по време на заложническата драма. Първият сигнал за нея е подаден в 12,50. Спецчасти евакуираха гарата и отцепиха района. Влаковете прекъснаха движението си. В 15,15 часа ситуацията вече бе под контрол. Тъй като гарата в Кьолн е основна за движението на влаковете в Германия, се очакват закъснения в голяма част от страната през целия ден.", "date": "2018.10.15", "title": "Приключи заложническата драма в Кьолн"}
{"url": "https://www.24chasa.bg/novini/article/7102084", "text": "Депутатите от ГЕРБ в Монтана и областният управител Росен Белчев ще настояваме в бюджета на страната за следващата година да бъдат заложени средства за предпроектни проучвания и проектиране на нов ГКПП между България и Сърбия в местността \"Каца камък\" в Стара планина над монтанското село Дива Слатина, заяви депутатът от Монтана Дилян Димитров, предаде БТА. Преди много десетилетия на това място е имало граничен пункт, а до 1990 година българи и сърби са провеждали там събори на дружбата. В момента от двете страни до мястото има черни пътища, които трябва да се ремонтират и да се изгради нова инфраструктура, обяви Димитров. Той прогнозира, че за предпроектни проучвания ще са необходими около 200-300 000 лева, а за направа на нов път, който ще е с дължина 13 километра и ГКПП от българска страна - 8-10 милиона лева. Нов граничен пункт на това място би съкратил разстоянието от Монтана до Пирот няколко пъти и би оживил двата региона. Граничен пункт би дал тласък на туризма, би съживил икономическите, културните и спортните контакти между регионите на Монтана и Пирот, коментира Дилян Димитров. Той посочи, че областният управител на Монтана Росен Белчев е провел срещи с посланика на Сърбия у нас и представителя на Европейската комисия в България, които са изразили подкрепа за начинанието.", "date": "2018.10.15", "title": "Искат нов ГКПП между България и Сърбия"}
{"url": "https://www.24chasa.bg/novini/article/7102087", "text": "Американският президент Доналд Тръмп съобщи в Туитър, че е разговарял по телефона със саудитския крал Салман, който му казал, че не знае каква е съдбата на изчезналия саудитски журналист Джамал Кашоги, предаде Франс прес. В туит Тръмп заяви също, че изпраща спешно държавния секретар Майк Помпейо в Саудитска Арабия, за да разговаря лично с крал Салман, предаде БТА. \"Току-що говорих с краля на Саудитска Арабия, който каза, че изобщо не знае какво може да се е случило със саудитския гражданин. Изпращам незабавно нашия държавен секретар за среща с краля\", написа президентът. Пред репортери в Белия дом малко след това Тръмп каза, че до час Помпейо ще замине за Саудитска Арабия и добави, че висшият дипломат може да посети и други страни при необходимост, посочва Ройтерс.                                                                                                                                                                                                                                                                                                                       ", "date": "2018.10.15", "title": "Тръмп изпраща Помпейо при саудитския крал заради изчезването на Kашоги (Обновена)"}
{"url": "https://www.24chasa.bg/novini/article/7102112", "text": "Като посети два пъти Виетнам тази година - нещо рядко - министърът на отбраната на САЩ Джим Матис дава знак колко усилено администрацията на президента Доналд Тръмп се опитва да противостои на военната настъпателност на Китай, като приласкава по-малки държави в региона, споделящи американската предпазливост към китайските намерения. Визитата, която започва във вторник, показва също колко са напреднали отношенията между САЩ и Виетнам от бурните години на Виетнамската война. Матис, генерал от запаса, който влиза в корпуса на морската пехота по време на Виетнамската война, но не е служил там, посети Ханой през януари. Тази визита бе направена броени дни преди 50-ата годишнина от офанзивата Тет през 1968 г. Тет стана повратна точка, като северновиетнамските бойци нападнаха голям брой ключови обекти в Юга, изненадвайки Вашингтон и подхранвайки антивоенните настроения, въпреки че офанзивата на Севера се оказа тактически военен провал. Три месеца след посещението на Матис, военният самолетоносач на САЩ \"Карл Винсън\", акостира за кратко в Дананг. Това беше първо подобно посещение от войната насам и напомняне към Китай, че САЩ имат намерение да укрепят партньорствата си в региона в противовес на нарастващата китайска военна мощ. Най-яркото изражение на китайската настъпателност е превръщането на спорни островчета и други развития в Южнокитайско море в стратегически военни предни постове. Администрацията на Тръмп критикува остро Китай за разполагането на ракети земя-въздух и други оръжия на някои от тези предни постове. През юни Матис каза, че поставянето на тези оръжия е \"пряко обвързано с използването на военна сила за сплашване и принуда\". Този път Матис ще посети Хошимин - най-многолюдния град във Виетнам и негов икономически център. Известен като Сайгон през периода преди комунистите да превземат Република Южен Виетнам през 1975 г., градът беше наречен на името на мъжа, оглавявал виетнамското националистическо движение. Матис планира да посети също виетнамската военновъздушна база Биен хоа - голямо летище, управлявано от американските сили през войната - и да се срещне с министъра на отбраната Нго Суан Лит. Визитата идва на фона на преход във властта след смъртта през септември на виетнамския президент Чан Дай Куанг. По-рано този месец управляващата във Виетнам комунистическа партия номинира своя генерален секретар Нгуен Фу Тронг и за президент. Очаква се той да бъде одобрен от Националното събрание. Макар че Виетнам стана редовно място за посещения на за американските министри на отбраната, две визити за една година е нещо изключително, а град Хошимин рядко е част от маршрута. Последният ръководител на Пентагона, посетил град Хошимин, беше Уилям Коен през 2000 г.; той беше първият министър на отбраната на САЩ, направил визита във Виетнам след войната. Официалните дипломатически отношения бяха възстановени през 1995 г. и през 2016 г. САЩ вдигнаха оръжейното си ембарго, датиращо от времето на конфликта. Пътуването на Матис първоначално трябваше да включва визита в Пекин, но то беше отменено на фона на нарастващото напрежение заради търговски и отбранителни проблеми. Наскоро Китай отхвърли искане американски военен кораб да спре в Хонконг, а миналото лято Матис отмени поканата Китай да участва в големи морски учения в Тихия океан. През септември Китай отказа неговият командващ флота да посети Пентагона и настоя Вашингтон да отмени продажбите си на оръжие за Тайван. Тези напрежения изтъкнаха потенциала на по-силно партньорство на САЩ с Виетнам. Джош Курланцик, старши сътрудник и специалист по въпросите на Азия в Съвета за международни отношения, каза в интервю, че през последните години Виетнам е преминал от външна и отбранителна политика, която предпазливо балансира отношенията с Китай и САЩ, към към такава, която клони към Вашингтон. \"Виждам Виетнам като много твърд привърженик на някои от политиките на Тръмп\", каза той, като имаше предвид това, което администрацията нарича своя \"свободна и открита стратегия в Индийско-тихоокеанския регион\". Тя набляга на гаранциите, че всички държави в региона са освободени от принуда и поддържат морските пътища, особено спорното Южнокитайско море, отворени за международна търговия. \"Виетнам, като оставим настрана Сингапур, е страната, която е най-скептична към политиката на Китай в Югоизточна Азия и става най-естественият партньор на САЩ\" каза Курланцик. Близостта на Виетнам до Южнокитайско море го прави важен играч в споровете с Китай за териториални претенции към островчета, плитчини и други малки парчета земя в морето. През 1979 г. освен това Виетнам имаше война с Китай за границата. Традиционно предпазлив към огромния си северен съсед, Виетнам също като Китай има еднопартийно управление. Виетнам прилага все по-сурови мерки срещу срещу дисидентите и корупцията, а множество високопоставени чиновници и служители бяха осъдени на затвор от 2016 г. под надзора на Тронг. Широкообхватните икономически промени през последните 30 години отвориха Виетнам за чуждестранни инвестиции и търговия и го направиха една от най-бързо развиващите се икономики в Югоизточна Азия. Комунистическата партия обаче не търпи предизвикателства към еднопартийното си управление. Дори и при това положение обаче администрацията на Тръмп полага целенасочени усилия да се сближи с Виетнам. Когато си тръгна от Ханой през януари, Матис каза, че визитата му е дала да се разбере, че американците и виетнамците споделят интереси, които в някои случаи предхождат мрачния период на Виетнамската война. \"На никой от нас не му харесваше да бъде колонизиран\", каза той. (БТА)", "date": "2018.10.15", "title": "Как администрацията на Тръмп противостои на военната настъпателност на Китай"}
{"url": "https://www.24chasa.bg/novini/article/7102064", "text": "Окръжната прокуратура в Бургас поиска, а съдът наложи забрана за напускане на страната на осъден за смърт на пътя, който готвел бягство. Процесуалната принуда е наложена срещу осъдения на първа инстанция Момчил Б. след постъпила в магистратурата оперативна информация, че той се готвел да напусне страната и  да се укрие, за да осуети изпълнението на присъдата, уточняват от Апелативната прокуратура. Момчил Б. бе осъден на 8 г. лишаване от свобода за това, че на 18 май, м.г., по общински път между селата Детелина и Крушево в Община Карнобат, при управление на лек автомобил нарушил правилата за движение по пътищата и по непредпазливост причинил смъртта на едно лице и средна телесна повреда на второ. На място издъхнала 21-годишна жена от Бургас, спътничка на Момчил, а друга жена получила тежки увреждания. В колата бил и нейният 6-годишен син, който се отървал по чудо с леки наранявания. Водачът не е имал шофьорска книжка. Той може да обжалва забраната да напуска страната пред Бургаския апелативен съд.", "date": "2018.10.15", "title": "Осъден за смърт на пътя готвел бягство, забраниха му да напуска страната"}
{"url": "https://www.24chasa.bg/novini/article/7102123", "text": "Петима души, включително трима сирийци, са задържани днес в окръг Измир (Западна Турция) ден след катастрофа, при която загинаха 22 нелегални мигранти, съобщи АФП, като се позовава на Анадолската агенция, предаде БТА. 22-ма души, включително деца, загинаха, а 13 души бяха ранени вчера при катастрофа в окръг Измир, когато камион, транспортиращ мигранти излезе от пътя и се преобърна в коритото на река. Националността на мигрантите все още не е известна. Очевидно те са пътували към крайбрежието, най-вероятно към полуостров Дилек, от който гръцкият остров Самос е на разстояние от само няколко километра. Шофьорът - 35-годишен турчин, е оцелял при катастрофата и е настанен в болница. Той е обяснил на полицията, че е направил рязък завой, за да избегне идваща насреща кола, според агенция ДХА. Агенцията уточнява, че водачът е един от задържаните.", "date": "2018.10.15", "title": "Петима задържани за катастрофата с мигранти в Измир"}
{"url": "https://www.24chasa.bg/novini/article/7102134", "text": "Предприятието „Енергоремонт\" в Бобов дол, създадено, за да извършва планови и аварийни ремонти към ТЕЦ - „Бобов дол“ в непосредствена близост, се закрива, съобщиха експерти. Целият състав от 130 специалисти и работници се регистрират на борсата, предава  .  74 от работилите в „Енерегоремонт\"- Бобов дол, са от Дупница, останалите 56 от Бобов дол и Кюстендил. Те ще трябва да се регистрират в бюрата по труда от 1 до 30 ноември. В комплекса ще остане само охрана. „Енергоремонт“ е открито с пускането на ТЕЦ „Бобов дол“ през 1974 год. за специализирани ремонти. При демокрацията оцелява трудно. Последно холдингът е закупен от чешко дружество, откъдето решават, че „Енергоремонт“- Бобов дол няма да продължи да работи. Ще бъде продадена и почивната база на предприятието, строена през 90-те години на XX век в курорта „Паничище“. Уведомление за закриването получила кметът на Бобов дол Елза Величкова, която и без това има проблеми с нарастващата безработица в общината заради закриването на рудниците за подземен добив на въглища в мини „Бобов дол“. За закриването писмо е изпратено още на 4 октомври т.г. и до областната инспекция по труда в Кюстендил.", "date": "2018.10.15", "title": "Закриват „Енергоремонт\" в Бобов дол, 130 отиват на борсата"}
{"url": "https://www.24chasa.bg/novini/article/7102277", "text": "Археолози откриха следи от викингски кораб, заровен в земята в югоизточната част на Норвегия, предаде Франс прес. Откритието може да допринесе да се хвърли светлина върху експедициите на тези изкусни мореплаватели през Средновековието. Характерната форма на кораб е открита с помощта на радар на дълбочина около половин метър под земята в надгробна могила над викингски гроб в Халден, на югоизток от столицата Осло, предава БТА. \"В средата на гроба открихме нещо, което се отличава от останалото и е с формата и размерите на викингски кораб - заяви архитектът Кнут Паше от Норвежкия институт за изследвания върху културното наследство. - В какво състояние е съхранена находката е неизвестно. Там със сигурност е имало кораб, но какво количество дървен материал е останало от него не е ясно.\" През епохата на викингите, които кръстосвали по военните и търговски морски пътища в Северна Европа от 8-ми век до 11-ти век, било традиция военачалници да бъдат погребвани на борда на кораби, затрупани под могили. Досега в Норвегия са били открити едва три, съхранени в добро състояние викингски кораба, сред които този на Осеберг през 1903 г. Те понастоящем са изложени в Музея на викингските кораби близо до Осло.", "date": "2018.10.15", "title": "Археолози откриха следи от викингски кораб\nв Норвегия"}
{"url": "https://www.24chasa.bg/novini/article/7102293", "text": "Тъй като животът се състои от реалности, всеки разумен човек трябва да се съобрази с тези реалности. Всички идеи и пожелания за химическа кастрация, посягане на човешката размножителна способност, не са приемливи. Това заяви в студиото на \"Лице в лице\" адвокатът Марин Марковски по повод предложението на \"Обединени патриоти\" за връщане на смъртното наказание и въвеждането на химическа кастрация. \"Като юрист, който знае какво може и какво не, отговарям, че това е невъзможно. Едно от условията за влизане в Европейския съюз е да няма смъртни наказания, няма как да го върнем. Не, че хората не могат да бъдат разбрани, когато някой посегне на невинен човешки живот, защото дяволът е заседнал в душата му\", каза той. „Ако един урод влезе в детска градина и с един шмайзер убие 50 деца, той ще признае фактите и няма да лежи до живот”, посочи той проблемите на сегашната правна уредба. Адвокатът, който е защитавал много обвинени в потресаващи престъпления, призна, че е виждал „болка в очите” на съдии, които не могат да постановят най-тежкото наказание, само защото подсъдимият е признал вината си. По думите му така на 20-тата година става възможна замяна на наказанието, а след това – даже излизане на свобода. \"Реално може да стане това - смъртната присъда и доживотната присъда без право на замяна са нещо изключително мъчително. Понеже тази история с кастрациите не може да стане, това, което е възможно, е, при изключително тежки престъпления, да остане доживотната присъда без право на замяна. Знаете ли колко е полезно и разумно. Там настъпва разпад на личността при много от случаите. Съзнанието, което ти казва, че ти повече няма да излезеш на свобода, те кара да не бъдеш повече човек\", обясни Марковски. Според адвоката така близките на жертва на брутално убийство като това на Виктория Маринова ще са спокойни, че извършителят няма никога повече да излезе на свобода.", "date": "2018.10.15", "title": "Адвокат Марковски: Вместо кастрация, да се върне доживотната присъда без право на замяна"}
{"url": "https://www.24chasa.bg/novini/article/7102326", "text": "Турските власти имат аудиозапис, който показва, че саудитският журналист Джамал Кашоги е бил убит в саудитското консулство в Истанбул, предаде Ройтерс, позовавайки се на турски представител и източник от сигурността. \"Турската полиция разполага с аудиозапис, който показва, че Кашоги е бил убит в саудитското консулство\", каза източникът пред Ройтерс, без да навлиза в подробности. Саудитска Арабия отрича твърденията, че е убила Кашоги, критик на политиките на кралството. Вътрешният министър окачестви тези твърдения като \"лъжи\". Според саудитски представители журналистът е напуснал консулството малко след пристигането си. Турският представител каза, че доказателствата, показващи, че Кашоги е бил убит, са били споделени с държави, сред които Саудитска Арабия и САЩ, предаде БТА. \"Доказателствата са предадени на всички страни много ясно\", каза източникът от сигурността. \"Сега сме в етап на събиране на конкретни доказателства в консулството,\" добави той.", "date": "2018.10.15", "title": "Източник на Ройтерс потвърждава: Има запис на убийството на Кашоги"}
{"url": "https://www.24chasa.bg/novini/article/7102331", "text": "Трима пациенти от листата на чакащите за белодробна трансплантация са починали за две седмици. Това съобщи новият директор на Агенцията по трансплантация д-р Михаил Христов. Другата седмица Министерството се надява да сключи договор с клиники от Германия и от Турция да обучат български лекари, които да правят операциите у нас, разказва  Д-р Христов направи този коментар заради историята на родителите на един от починалите – Адриан Петков. Адриан страдаше от рядкото заболяване муковисцидоза, заради което спешно се нуждаеше от нов бял дроб. Беше в листата на чакащите близо година. В края на май той се включи в протест пред здравното министерство, заради откази на европейски клиники да приемат български пациенти за белодробна трансплантация. Адриан не дочака трансплантацията и издъхна на 13 октомври. Министерството твърди, че е направило всичко възможно да спаси Адриан и в сряда е трябвало да замине за Италия. Институцията преговаря с чужди клиники да обучат български лекари за белодробни трансплантации в болниците „Света Екатерина” и „Лозенец”. Близките на Адриан казват, че ще потърсят правата си и в Страсбург и се обърнаха лично към премиера. В памет на момчето близките му планират да създадат фондация, която да се бори за останалите чакащи да бъдат трансплантирани.", "date": "2018.10.15", "title": "Трима българи са починали в очакване на белодробна трансплантация"}
{"url": "https://www.24chasa.bg/novini/article/7102389", "text": "УЛОВЕНИ В МРЕЖАТА\" е първата книга на Вени Марковски, съосновател на \"Интернет общество - България\" и на първия Интернет оператор в София \"БОЛ.БГ\". Той ще я представи на специална лекция в Софийския университет на 25-и октомври. Книгата е разделена на три части, като първата е посветена на Интернет, социалните мрежи и общуването онлайн. Втората съдържа статии по социални и исторически теми, предизвикали сравнително оживена реакция и коментари в Интернет. Третата е дело на двама гости - проф. Красен Станчев и проф. Даниел Солов и разглежда две теми, които се обсъждат непрекъснато в Мрежата - Тодор Живков и икономиката на днешна България, както и правото на лична неприкосновеност онлайн. Авторът споделя опита и наблюденията си от 28 години преживявания (и работа) в Интернет и се спира на някои от най-важните събития в българския нет - от борбата за премахване на лицензите върху Интернет-операторите, през съпротивата срещу АСТА, до борбата с фалшивите новини. Специално внимание е отредено на проблема с езика на омразата и проявите на различни видове фобии - ксенофобия, хомофобия, антисемитизъм и др. Книгата също така дава възможност на читателите да се научат как да разпознават Интернет троловете и да разберат, че личностните нападки демонстрират липса на аргументи в разговора. Книгата \"УЛОВЕНИ В МРЕЖАТА\" е издание на Университетското издателство на СУ \"Св. Климент Охридски\".", "date": "2018.10.15", "title": "Вени Марковски представя първата си книга - \"Уловени в мрежата\""}
{"url": "https://www.24chasa.bg/novini/article/7102352", "text": "Македонски съд отложи заседание по дело срещу бившия премиер, а сега депутат Никола Груевски, за да може той да присъства на заседание на парламента за поправки в конституцията, съобщи информационният сайт Плусинфо, цитиран от БТА.  Груевски каза, че досега не се е позовавал на депутатския си пост, но смята, че днешното заседание на парламента е важно и той трябва да участва в него. Отложеното дело се отнася за събарянето на обект, собственост на бизнесмена Фият Цаноски през 2011 г., което според обвинението на специалната прокуратура е извършено \"от политическа омраза\". Освен Груевски по този случай са обвинени и бившият министър на транспорта и комуникациите Миле Янакиески и бившият кмет на община Гази Баба Тони Трайковски.", "date": "2018.10.15", "title": "Македонски съд отложи заседание по \nдело срещу Никола Груевски"}
{"url": "https://www.24chasa.bg/novini/article/7101896", "text": "27-годишен мъж от Бургас е загинал след падане от над 30 метра в Еменския каньон, край Велико Търново. Инцидентът е станал в събота следобед на екопътека над природната забележителност. Димитър бил с група младежи, дошли на каньонинг по екстремното трасе от отвесни скали, водни скокове и водопади. Докато част от приятелите му били в река Негованка с неопрени, а другите били изостанали на десетина метра по екопътеката, младият мъж опитал да седне на ръба на гладък отвес, вероятно за да се снима, но се подхлъзнал и полетял в пропастта. Сигналът за инцидента на тел.112 е подаден в 16.33 ч., но пристигналите медици и полицаи само са констатирали смъртта. Тялото е откарано за аутопсия в търновската болница. На мястото са извършени огледи. Инцидентът се разследва. Според местните, преди да влязат в каньона, любителите на екстремния спорт са употребили алкохол в центъра на с.Емен.", "date": "2018.10.15", "title": "Бургазлия полетя от над 30 м и загина, докато си правел селфи в Еменския каньон (Обновена)"}
{"url": "https://www.24chasa.bg/novini/article/7102361", "text": "Италия поиска от Франция разяснения след медийни съобщения, че френски полицейски камион е пресякъл границата и е оставил двама предполагаеми мигранти в гората край град Торино, след което се върнал във Франция, предаде Асошиейтед прес. Италианското външно министерство днес каза, че се е свързало с френския посланик във връзка с информацията за предполагаемото навлизане на камиона до село Клавиере в петък през нощта, предава БТА. Италианската осведомителна агенция АНСА съобщава, че камери за видеонаблюдение на италианската полиция са заснели френския камион. Според АНСА двамата души, слезли от камиона, вероятно са африкански мигранти. Министърът на вътрешните работи Матео Салвини е поискал обяснение. \"Не ми се ще да вярвам, че Франция на Макрон би използвала собствената си полиция, за да докара тайно имигранти в Италия\", каза министърът.", "date": "2018.10.15", "title": "Италия иска разяснения след информация за мигранти, докарани от френската полиция"}
