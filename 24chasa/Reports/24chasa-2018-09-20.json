{"url": "https://www.24chasa.bg/novini/article/7065837", "text": "Цигарите Compliment, които са с най-голям дял на нелегалния пазар у нас (17,5%), са официална собственост на германската компания “Фон Айкен”, която произвежда тютюни. Compliment обаче никога не е регистрирана официално за продажба в България, нито е имало заявка за цена, която да се впише в регистър на тютюневите изделия. Поради това всяка кутия, продавана у нас, е контрабанда. През първото тримесечие на годината Compliment е имала 7,1% дял от нелегалния пазар. През второто успява да вземе повече от двойно по-голям. Според спецслужбите рязкото нарастване на продажбите се дължи на нелегално производство в България. Но от съобщенията на Агенция “Митници” през тази година се вижда, че почти никъде не се среща въпросната марка в заловените количества при опит за контрабанден внос. За сметка на това в информацията от МВР за хванати в България нелегални цигари почти винаги присъстват кутии Compliment, както и марки като Calypso, Fargo, Marbel и други, които също никога не са имали официална регистрация в България. Въпросните марки са залавяни по морето - в Поморие, Бургас и Варна, в Плевен, Монтана, Враца. Това показвало, че цигарите се произвеждат у нас, а не се внасят. Друг показател в подкрепа на тази теза е, че при всички акции на полицията заловените кутии са били без никакъв бандерол. В същото време от МВР няма официална информация, че тази марка е засечена в някоя от разбитите фабрики на Антон Арабаджиев, Миню Стайков, на Евлоги Станоев Бирмата и синове. Лансират се само неофициални предположения от прокуратурата и ДАНС, че е възможно основното място на производство на Compliment да е било все пак в пловдивското село Оризари. В началото на януари 2018 г. английските тайни служби предупреждават своите колеги в България и настояват те да проверяват пловдивския бизнесмен Антон Арабаджиев. Неговото име е посочено като ръководител на група за производство на нелегални цигари. В предишните публикации автентичността на сигнала на британците бе потвърдена от високопоставен източник от службите в София, както и предположението, че 48-годишният бизнесмен е имал информатор на най-високо ниво в НСБОП. Версията е, че Арабаджиев е бил предупреден, фабриката в Оризаре по спешност е демонтирана и той е посочил “колегите си и конкуренти” в нелегалния бизнес - Миню Стайков и Евлоги Станоев - Бирмата. ", "date": "2018.09.20", "title": "Мистерията с Comрliment -  №1 на черния пазар: германска марка, която никога не е регистрирана у нас"}
{"url": "https://www.24chasa.bg/novini/article/7065828", "text": "“При всичките ни изключително коректни отношения с колегите от сръбската прокуратура мисля, че забавянето на случая “Цветан Василев” е на моменти вън от техните правомощия и възможности.” Tака главният прокурор Сотир Цацаров коментира казуса с банкера беглец пред журналисти. “Това забавяне, на което сме свидетели, е необичайно за който и да било случай на международната правна помощ. За мен то е резултат на съвсем друг тип влияние и то е политическо”, заяви главният прокурор. И добави, че според него процедурите в сръбския съд продължават без решение по същество. Запитан кога ще бъде екстрадиран от Турция Димитър Желязков-Очите, Цацаров обясни, че всички задължения от българска страна са изцяло изпълнени. Екстрадицията на Очите е в ръцете на турските съдебни власти. “Това, което виждам, е, че в съответствие с изпращаните ни документи те действат адекватно”, каза главният прокурор. “Що се отнася до времевия интервал, в който действат, не е нито в правомощията, нито във възможностите ни да им предписваме кога да си насрочват заседанията”, обясни още той. “Имаше спекула в публичното пространство, че турците не били получили документите за Очите. Ами като не са ги получили, великите адвокати да отидат и да го освободят от Истанбул, защото седи без основание”, препоръча Цацаров.", "date": "2018.09.20", "title": "Цацаров: Сърбия бави  връщането на Цветан Василев заради политическо влияние"}
{"url": "https://www.24chasa.bg/novini/article/7065967", "text": "4-годишно момченце се качило в лека кола и прегазило 65-годишната си баба в благоевградското село Лешко. Пенсионерката Д. Х. е починала. Инцидентът е станал късно тази вечер на пътя между Горно и Долно Лешко в махала Хайдушка. Там починалата и съпругът й имат вила, в която живеят от няколко години. Все още не е ясно как детето е успяло само да влезе в колата и да завърти стартера. Полицията продължава да е на място и да изяснява трагедията.", "date": "2018.09.20", "title": "4-годишно подкара кола и прегази баба си в Благоевградско"}
{"url": "https://www.24chasa.bg/novini/article/7065742", "text": "18 часа, сряда. Пред Интерхотела във Велико Търново, който доскоро бе в портфейла на Цветан Василев, група от забравени политически физиономии в града заедно с млади социалисти и депутати чакат с цветя Корнелия Нинова. Дошли са да чуят визията на своята партия за бъдещето на България - нали сега се заявяват като алтернативата за спасение. Соцлидерката влиза с усмивка при 130 търновски фенове, които я посрещат с аплодименти. Следва 30-минутно встъпление, което всички изслушват, кимат подкрепящо, аплодират там, където са убедени, че Корнелия Нинова е права. Тя обяснява, че за първи път вместо преди избори, БСП започва да обикаля много по-рано. обръща се към аудиторията Нинова. Соцлидерката повтаря, че не стои въпросът дали това правителство ще падне. “След месец-два те си отиват, но големият въпрос пред нас е какво следва”, казва Нинова. И изброява проблемите:  Нинова предлага държавата да запази собствеността и да се грижи стратегически за националната сигурност и суверенитет. Тя не изключва БСП от убеждението, че досега всички се възползвали в тези предприятия да назначават партийни “калинки”. “Нека постигнем съгласие, че няма всяка смяна на властта да сменя бордоваците призовава Нинова. изброява соцлидерката. Допълва, че за да има кадри, трябва да се планира и в образованието Преминава в областта на земеделието, където 10 фамилии получавали 75% от субсидиите за зърно, което изнасяли. “Да се сложи таван на субсидиите , продължава Нинова.   Като най-болезнена тема определя здравеопазването. За 10 г. сме намалели с 500 хил., а парите за здраве са се увеличили с 2,5 млрд. лева. БСП залага болница, която иска да ползва пари от здравната каса, да се отпише като търговско дружество и да стане лечебно заведение, което не прави търговия.  казва Нинова. Следващата тема бе “Доходи, бедност и неравенства”. Семейно подоходно облагане ще стимулира младите да не бягат в чужбина. , обяснява тя. Лансира диференциран ДДС за храните и лекарствата. 5% да стане ДДС за хляба. Дава пример как правителството дава “открит урок за антиикономическа, антиевропейска, антинормална политика” с молбата към веригите да не вдигат цената на хляба. казва тя. Цитира премиера Бойко Борисов, че олигарсите, като не искат да им вземат ролсройсите, трябва да спазват закона. , припомня, че евроделегациите спали в хотелите на Ветко Арабаджиев, а Миню Стайков спечелил стотици хиляди с неговата ракия за европредседателството. “Аман от политическо лицемерие!”, възкликва Нинова и казва, че политиците не дават добър пример за борба с неравенството. Докато цените вървят нагоре, на депутатите, президента, премиера и министрите, плюс ВСС и още 300 висши чиновници заплатите се вдигнали с близо 200 лв. “А вашите пенсии ще се вдигнат догодина през юли с 5 лв.” Нинова обещава:  За финал бе оставила външната политика, която трябвало да е балансирана и определена от националния интерес. След 30 минути изложение идва времето за въпроси от залата. Първи думата взема археологът Мирко Робов със забележка, че във визията е сложено едно-единствено изречение за изкупуване от държавата на движимите културни паметници. “Но реставрацията, социализацията и консервацията на недвижимите паметници трябва да бъдат в основата на държавната политика”, чете той от подготвено изложение и поиска реанимация на закона за старите български столици. За беловласите слушатели следва нещо още по-екзотично - дигиталните пазари като сериозен терен за работа. Социалист, когото активът нарича Митко, говори за криптовалути и блокчейн. Те също трябвало да се включат във визията. От залата спират порива му със заглушаващи аплодисменти. Това провокира бившия депутат и общински съветник във Велико Търново Стоян Витанов да се пошегува, че се занимават с всичко - от мумиите до биткойните, а трябва да погледнат прагматично и да убедят хората, че БСП са реална алтернатива. Оживление предизвиква преподавателката Роза Мишева. Социалистката пита защо въпреки грешките в управлението сега БСП не качва доверие “Наистина ли сме невинен политически субект, за да говорим за последните 10 години? Кой приемаше законите, за да се стигне до всичко това?”, попита Мишева. “Имам и една претенция, защото побеснявам, когато виждам как губите парламентарно време в разпри, декларации, клетви на каруцарски, просташки език. Когато вземаш тези 5-6 хил. лева, можеш да се забавляваш, да се правиш на ербап и да губиш време. Ние сме ви изпратили, за да има някакво качество, а не да се държите като в детската градина, трябва политическа култура”, настоява учителката. , отговаря Нинова и преминава на “другарки и другари”. Жали се, че за 2 години новото ръководство минало през тежки изпитания и вътрешни битки. “Предложиха ли ни на нас власт? Предложиха ни. Ние можехме да сме част от статуквото. Аз можех да съм председател на парламента, цял ден да си бия звънчето, да нямам никакви проблеми и да не ми изсипват тая помия - като почнете с “Техноимпекс” и свършите със сина ми. Деница Златева щеше да е министър на европредседателството, щяхме да имаме още трима министри и щяхме да сме си добре, с пари, с облаги, ама какво става с партията, с народа”, разсъждава Нинова. “И до ден днешен в партията има силно лоби, което работи ежедневно за голяма коалиция с ГЕРБ, и тази битка е по-трудна, отколкото битката с ГЕРБ”, признава соцлидерката. Обяснява как лятото им “лепнали на челото” Бенчо Бенчев с ролс-ройса.", "date": "2018.09.20", "title": "Нинова с гняв: И днес в БСП има лоби, което работи за голяма коалиция с ГЕРБ"}
{"url": "https://www.24chasa.bg/novini/article/7065925", "text": "Съединените щати за първи път наложиха санкции на чуждестранна организация за купуване на руско оръжие. Това е китайска военна агенция, придобила руски изтребители и екземпляри от системата за противоракетна отбрана С-400, предадоха световните агенции, като се позоваха на високопоставени представители на американските власти. САЩ освен това наложиха санкции на 33 руски физически и юридически лица, предаде БТА. Китайският Департамент за подготовка на войските и снабдяването към Централния военен съвет на Китайската народна република и неговият ръководител Ли Шанфу са санкционирани в съответствие със закона \"За противодействие на противниците на Америка чрез санкции\", предаде ТАСС, цитирайки информация на министерството на финансите на САЩ. Ройтерс отбелязва, че според американския Държавен департамент въпросната агенция под шапката на китайското министерство на отбраната, която отговаря за отбранителните технологии, е извършила \"значителни трансакции\" с Рособоронекспорт - руския държавен износител на оръжия. Тя по-конкретно е купила 10 изтребителя Су-35 през декември и системи С-400 през януари - след влизането в сила на американския закон през лятото на миналата година, посочва ТАСС. Съединените щати освен това наложиха санкции на 33 руски физически и юридически лица, свързани с отбранителнопромишления комплекс на Русия или с нейното разузнаване, предаде Франс прес. Под заплаха от санкции са забранени всякакви оръжейни трансакции с тях. Така в черния списък в съответствие със закона \"За противодействие на противниците на Америка чрез санкции\" вече попадат 72 руски физически и юридически лица, включително основните руски оръжейни компании. Нормативният акт е насочен срещу Русия, Иран и Северна Корея, припомня ТАСС. Франс прес отбелязва, че САЩ целят да накажат Русия заради нейни \"злонамерени действия\", включително намесата й в Украйна и американски избори.", "date": "2018.09.20", "title": "САЩ за първи път наложи санкции на чужда организация за купуване на руско оръжие"}
{"url": "https://www.24chasa.bg/novini/article/7065942", "text": "По-вероятно е Англия да спечели световното първенство по футбол, отколкото Великобритания да се върне в Европейския съюз след Брекзита, заяви британският премиер Тереза Мей, цитирана от ДПА. Мей каза това пред австрийски таблоид по време на завършилата днес неофициална среща на върха на ЕС в Залцбург, предаде БТА. Британската министър-председателка бе предупредена в австрийския град от останалите европейски лидери, че ако не направи отстъпки за търговията и ирландската граница до ноември, те са готови да се справят с \"твърд Брекзит\", т. е. без споразумение, отбелязва ДПА. \"Естествено, по-вероятно е да спечелим Световната купа!\", отговаря лаконично в интервюто за в. \"Кронен цайтунг\" Тереза Мей, попитана кое е по-възможно - Англия да стане световен шампион по футбол или Великобритания да се върне в ЕС, след като го напусне.", "date": "2018.09.20", "title": "Мей за връщането на Великобритания в ЕС: По-вероятно е Англия да спечели Мондиал"}
{"url": "https://www.24chasa.bg/novini/article/7065831", "text": "Платформата за наем на жилища Airbnb вече ще представя на потребителите общата цена за резервация заедно с допълнителни такси, ако има такива, а не само за една нощувка. Промените са в отговор на призива на ЕК, отправен през юли. Когато крайната цена не може да се изчисли предварително, Airbnb ще информира за възможни допълнителни такси. Ще е ясно дали дадена оферта е от частно лице, или от професионалист, тъй като правилата за защита на потребителите са различни. Ще има и промени в условията за ползване на услугата, за да знаят клиентите наличните средства за правна защита, като например как да предяват иск, ако пострадат. Те могат да заведат дело срещу платформата в съдилищата в страната си. Ако Airbnb прекрати договор или премахне съдържание, потребителите ще са информирани и ще могат да обжалват и да получат обезщетение. Промените трябва да се въведат до края на декември 2018 г. ", "date": "2018.09.20", "title": "Airbnb ще показва цялата цена, не само за една нощувка"}
{"url": "https://www.24chasa.bg/novini/article/7065817", "text": "Депутатите да предложат въвеждане на наказателна отговорност за производство на стоки без бандерол, както и за приготовление за тяхното производство. В закона думата “продажба” да бъде заменена с “разпространение под всякаква форма.” Да се въведе лицензионен или регистрационен режим за производство на машини, части и консумативи за такова производство. Тези предложения отправи към Комисията за борба със сивата икономика и контрабандата главният прокурор Сотир Цацаров. Той бе поканен на заседанието ѝ, за да представи проблемите при предотвратяването на тези престъпления. “Предлагаме да се помисли и за диференциране на наказателната отговорност. Ако приемете, че трябва да има наказание и за производство, тя трябва да бъде далеч по-висока. Една степен по-ниска трябва да бъде за разпространение и държане”, обясни на депутатите замисъла си Цацаров. Главният прокурор се мотивира с това, че “законът не предвижда наказуемост за самото производство. Този детайл е колкото смехотворен, толкова и реален”, каза той. Но обясни, че в момента в Наказателния кодекс (НК) няма никакви разпоредби, по които да се преследва за производство и разпространение на нелегални цигари и на други стоки извън закона. Тази празнота е направила производството на нелегални цигари по-печеливш бизнес от наркотиците, категоричен бе Цацаров. Той дори допусна, че част от криминалния контингент се е пренасочила към този бизнес, защото е много по-малко рисков и нямало наказуемост на участниците. При разбиването на канали и фабрики за нелегални цигари заловените лица биват обвинявани за данъчни престъпления, обясни последиците от законовата “дупка” той. От изложението му пред депутатите се разбра също, че българските нелегални цигаропроизводители “изнасят” уменията и техниката си и в чужбина По информация на европейските служби в другите страни членки на съюза, са откривани машини от български произход, български работници и специалисти. Преди да направи предложението си главният прокурор запозна депутати и журналисти с “технически подробности” за разбити наскоро фабрики у нас и в други държави. От изявлението му стана ясно, че освен в България, службите разкрили такива и в Унгария, Испания, Полша и Гърция, като това е станало по информация на МВР. “На база на данните от ГДБОП, можем да кажем, че машините са от български производители, транспортирани към Унгария. Във фабриките работят български работници и специалисти”, обясни главният прокурор. В България има модерни машини, цели поточни линии, които са и мобилни. Могат да бъдат преместени без особени проблеми от един град в друг или в друга държава, уточни той. Според главния прокурор това означава, че у нас има истински сериозен промишлен капацитет, пълна мобилност и пълна автономност на работата при производството на нелегални цигари. В отговор на депутатски въпрос дали последните две акции на прокуратурата срещу нелегалното производство на цигари са резултат от сигнал на чужди служби, Цацаров отговори, че българските разследващи имат много добро взаимодействие с колегите си от чужбина и непрекъснато си подават информация. Но със сигурност не може да се каже, че акциите са само по информация отвън Едната операция е била изцяло дейност на МВР, ДАНС и прокуратурата, като главният прокурор не уточни за коя точно говори. Според Цацаров в Унгария са били задържани 12 души, 10 от които били българи. Всички суровини и материалите за производство на нелегалните цигари били от България. Себестойността на кутия цигари е между 0,30 лв. и 0,50 лв. На нелегалния пазар на дребно тя се продава за около 3,50 лв. Стойността на акциза за кутия цигари в момента е 3,54 лв., а с ДДС - 4,25 лв. Така установената паралелна тютюнева индустрия е генерирала на годишна база общо над 425 млн. лв. загуби за държавната хазна от несъбрани налози - 354 млн. лв. от акцизи и 71 млн. лв. от ДДС. Това пресметна председателят на комисията за борба със сивата икономика и контрабандата Емил Димитров-Ревизоро. За лицата, които са я организирали, тази индустрия е генерирала годишни приходи от 350 млн. лева в брой. През 2017 г. в България са били обложени с акциз 13,7 млрд. къса цигари. Със своите 2 млрд. къса цигари годишно неустановената тютюнева индустрия е държала 15% от търговията с цигари в страната. Това е по-голям дял в сравнение с този на повечето легални производители, заяви Димитров. ", "date": "2018.09.20", "title": "Сотир Цацаров: От нелегални цигари се печели повече, отколкото от наркотици (ОБЗОР)"}
{"url": "https://www.24chasa.bg/novini/article/7065956", "text": "Facebook стартира тестване на приложение, което улеснява виртуалната комуникация между потребителите, включително с цел за по-нататъшни срещи. Това съобщи интернет порталът Вердж, цитиран от  . \"Търсенето на нови запознанства е нещо, което потребителите на Facebook правят от дълго време\", каза сътрудникът на социалната мрежа Нейтън Шарп, отговарящ за проекта. Затова компанията иска да го направи лесно и удобно. Услугата се тества в Колумбия и засега е интегрирана само за мобилно приложение, като още не е достъпна за компютри. Използването й е разрешено за лица на възраст над 18 години. В момента приложението е напълно безплатно, няма реклами в него и допълнителни услуги за плащане също не са предоставени. Тези, които искат да се регистрират в услугата, трябва накратко да се опишат, да отговорят на редица въпроси и да обяснят какви са техните цели. Те ще трябва също да изяснят местонахождението си, което ще бъде проверено с помощта на глобалната навигационна система за GPS. Така ще могат да намират кандидати за запознанство в радиус от 100 километра. Собствениците на мобилни устройства, работещи с операционни системи iOS могат да качват до девет свои снимки, а потребителите на Android - 12 снимки. Те могат да бъдат взети от профили във Фейсбук или Инстаграм, както и от фото галерията на смартфона. Системата ще запознава кандидатите с профила, даден от потребителите на данни, техните интереси, наличието на общи приятели. Списъкът с предложените лица няма да включва тези, които вече се намират в \"списъка с приятели\" в мрежата. Потребителите ще могат да изпращат заявки за начало на диалог до общо не повече от 100 души, които са предизвикали интереса им. Facebook е основана на 4 февруари 2004 г. от Марк Зукърбърг и трима негови съученици по време на обучението им в Харвардския университет. Социалната мрежа е една от водещите в света. Общата й месечна аудитория надхвърля 2 милиарда потребители.", "date": "2018.09.20", "title": "Фейсбук пуска приложение за запознанства"}
{"url": "https://www.24chasa.bg/novini/article/7065962", "text": "Има опасения, че над 200 души са се удавили при потъването на ферибот в езерото Виктория в Танзания днес, съобщи представител на местните власти, цитиран от Ройтерс. Той каза, че до момента е потвърдена смъртта на 42 човека. Спасителната операция е спряна до утре сутринта, предаде БТА. Причината за корабокрушението за момента не е установена. Такива злополуки обаче често се дължат на претоварване, отбелязва Франс прес. През 1996 г. близо 700 човека загинаха при потъването на ферибот в езерото Виктория.", "date": "2018.09.20", "title": "Ферибот потъна в езерото Виктория в Танзания, 42-ма са се удавили"}
{"url": "https://www.24chasa.bg/novini/article/7065965", "text": "Генералният секретар на ООН Антониу Гутериш заяви, че един от водещите му поводи за безпокойство са атаките срещу многостранния подход, предаде ДПА. \"Мултилатерализмът е подложен на атаки от много различни посоки именно когато ни е най-нужен\", каза Гутериш на пресконференция за приоритетите си за сесията на Общото събрание на ООН следващата седмица. Президентът на САЩ Доналд Тръмп е критикувал ООН и НАТО, а в речта си в ООН миналата година изтъкна принципа \"Америка на първо място\" във външната си политика, предаде БТА. На въпрос дали Тръмп е заплаха за мултилатерализма Гутериш отговори: \"Не искам да персонализирам нещата.\" \"Мисля, че сме изправени пред ситуация, в която в различни области и по различни причини е подкопано доверието на хората в техните политически ръководства, доверието на държавите една към друга, доверието на много хора в международните организации\", заяви той. Преговорите между двете Кореи няма да са успешни, ако не са съпътствани от успех в преговорите между САЩ и Северна Корея за денуклеаризиране на Корейския полуостров, заяви Гутериш, цитиран от Асошиейтед прес. Резултатите от срещата на върха между президента на Южна Корея Мун Дже-ин и лидера на КНДР Ким Чен-ун тази седмица \"са положителни\", но е важно да има напредък и между Вашингтон и Пхенян, каза той. Гутериш отбеляза, че държавният секретар на САЩ Майк Помпейо е готов да възобнови преговорите със Северна Корея, и заяви, че е впечатлен от смелостта и решителността на Тръмп и Ким. \"Надявам се това да доведе до искания от всички ни резултат - проверимата денуклеаризация на Корейския полуостров в контекст на регионален мир и стабилност\", заяви той.", "date": "2018.09.20", "title": "Гутериш: Атаките срещу мултилатерализма са водещ повод за безпокойство"}
{"url": "https://www.24chasa.bg/novini/article/7065776", "text": "Медийният закон, който цели да изсветли собствениците на медии у нас, ще бъде посрещнат добре в Европейския съвет, убеден е еврокомисарят по цифровизацията Мария Габриел. По време на дебат в парламента тя напомни, че Европейската комисия предприема целенасочени мерки за прозрачност на политическата реклама онлайн заради изборите за евродепутати през 2019 г. Медийната комисия в парламента се срещна със собственици на медии, неправителствени организации, журналисти, за да обсъди публично закона за задължително депозиране на печатни и други произведения. Почти сигурно е, че името му ще бъде променено на второ четене, за да обхване и останалите медии - радио, телевизия и интернет. Според новия закон доставчиците на медийни услуги са длъжни да декларират действителните собственици, лицето, което контролира съдържанието, както и данни за финансирането на медията. Глобите за неподадена декларация (минималната е 10 000 лв.) са прекалено високи и Министерството на културата едва ли е най-подходящата институция, която да следи за изпълнението на закона, посочиха повечето участници в дискусията. Министерството на културата също споделя тази тревога. “Единствената цел на закона е да бъде ясно кой кой е в медиите, как се разпространяват, кои са собственици на разпространителските мрежи и т.н., защото такива са обществените очаквания. Не си поставя за цел да регулира медийните отношения”, обясни депутатът Йордан Цонев, който е вносител на проекта с Велислава Кръстева, Хамид Хамид и Делян Пеевски. “Сайтовете се явяват нелоялна конкуренция на традиционните медии - радиа и телевизии, затова и те трябва да се подчиняват на ясен и прозрачен регламент”, смята Зина Трифонова, член на управителния съвет на БНТ. Тази тема обаче е част от Закона за радиото и телевизията и не беше обсъждана повече. Проектозаконът бе подкрепен от ГЕРБ в лицето на Данаил Кирилов, председател на правната комисия в НС. “Подкрепям го, въпреки че вносителите са от опозицията, защото е много важно кой говори през медиите, които трябва честно да приемат правната отговорност”, каза Кирилов. “Министерството на културата ще бъде единствено единен регистър и депозитар на информация. А и няма проблем глобите да бъдат намалени”, каза накрая Цонев.", "date": "2018.09.20", "title": "Законът на ДПС за собствеността на медиите целял само да изясни кой кой е в тях"}
{"url": "https://www.24chasa.bg/novini/article/7065769", "text": "Актьорът Иван Ласкин беше приет по спешност във Втора градска болница в четвъртък, потвърдиха негови близки. Той е в отделението по гастроентерология. Цял ден вчера вървеше слухът, че неговата любима Александра Сърчаджиева е дарила кръв и се търси спешно рядката кръвна група А отрицателна. От медицинското заведение отрекоха тази информация. Преди две седмици актьорът понесе голяма загуба - баща му Славчо почина след кратко боледуване. А това се отразило доста тежко на актьора, разказват близки до него. Ласкин не за първи път влиза по спешност в медицинско заведение. През февруари 2016 г. той бе приет в спешното отделение на Университетската болница в Плевен. Тогава не успял да се качи на сцената на плевенския драматичен театър и влиза в болницата, където минава прегледи и изследвания. Миналата есен, докато участваше в риалитито “Фермата”, също се наложи да влезе в болница. Причината тогава бе, че вдигнал кръвно. “24 часа” се опита да се свърже с актьора и с Александра Сърчаджиева, но и двамата не отговаряха на телефоните си до редакционното приключване на броя. ", "date": "2018.09.20", "title": "Иван Ласкин приет в болница дни след смъртта на баща му (Обзор)"}
{"url": "https://www.24chasa.bg/novini/article/7065914", "text": "Скандален клип отново разтърси социалните мрежи. Видео, на което се вижда как учителка превежда деца през жп прелез при спуснати бариери, породи множество негативни коментари във Фейсбук. Видеото е заснето съвсем случайно. Потребителят, качил го в социалните мрежи, е искал да снима теснолинейката, която минава през Велинград. В началото на клипа се вижда как бариерите се пускат, светлинният сигнал също работи. През това време група ученици се приближават до жп прелеза, водени от учителки.  Една от тях регулира преминаването, впоследствие колежката й спира останалите деца, явно забелязала приближаващия влак. \"Тотално селско безхаберие на учителката. Децата видяха че идва влак и се спряха...\", е коментарът на потребителя, качил видеото. За 8 часа клипът има над 2 хил. споделяния във фейсбук.", "date": "2018.09.20", "title": "Ученици минават през жп прелез при спуснати бариери и идващ влак (Видео)"}
{"url": "https://www.24chasa.bg/novini/article/7065927", "text": "Българите с имоти в Гърция ще плащат по-високи данъци, съобщи в. \"Монитор\". Това стана ясно, след като южната ни съседка обяви увеличение на данъка на 950 xил. дoмaкинcтвa c по oкoлo 200 eвpo, сочат данните на финансовото министерство в Атина. Mинимaлнaтa данъчна оценка нa имoтa обаче, зa кoятo ce нaлaгa дoпълнитeлният дaнък, пък щe бъдe вдигната oт 200 000 нa 250 000 eвpo. Експерти твърдят чe ocвeн скока нa тoзи налог, xиляди coбcтвeници на имоти, най-вече в курортните селища, тpябвa дa ce пoдгoтвят зa и за увеличение на дaнъкa въpxy дoxoдитe. Причината е, че налогът върху имотите ще вдигне oбщaтa cтoйнocт нa aктивитe, въpxy кoитo ce изчиcлявaт тези налози.", "date": "2018.09.20", "title": "С 200 евро скача данъкът за българи с имоти в Гърция"}
{"url": "https://www.24chasa.bg/novini/article/7065809", "text": "КРИСТИНА КРЪСТЕВА След 10 дни работа в оставка на досегашните министри, 3 часа пламенни дебати в парламента и 6 отделни гласувания днес рокадите в кабинета станаха факт. По обед Народното събрание освободи досегашните министри на транспорта Ивайло Московски, на регионалното развитие Николай Нанков и на вътрешните работи Валентин Радев и одобри на постовете им съответно Росен Желязков, Петя Аврамова и Младен Маринов. Това е втората промяна в правителството “Борисов 3” след тази в здравното министерство на 10 ноември м.г. Очаквано опозицията гласува против. Ако ни бяхте предложили проект за освобождаване на всички министри, веднага щяхме да го одобрим, обявиха от БСП. “Вие не правите алтернатива. Вие сте загубили връзката си с хората”, отвърна лидерът на депутатите от ГЕРБ Цветан Цветанов. Има ли друга партия в България, която като нас да се явява на избори с лозунг “Видими резултати”, попита той. А вашата “визия” е да съсипете това, което сме постигнали, продължи Цветанов към червените.Висока оценка и похвали за поемането на отговорност с оставките прозвучаха към отиващите си министри. “800 млн. лв. задължения в БДЖ, натрупани при вашето управление, са стопени на 110 млн.”, обърна се парламентарният лидер на ГЕРБ отново към БСП, отчитайки направеното от Московски. “Над 624 млн. лв. ще се дадат за инфраструктура на българското образование. Имаме и 1200 лева средна заплата. Има с 1100 полицаи повече и 600 мобилни охранителни екипа в отдалечените населени места. Приходите от пътна безопасност ще оставим в местната власт”, изреди още той. “От юли пенсиите ще се увеличат с близо 6%, има икономически растеж от 4% и с 2,6 милиарда лева повече приходи в хазната”, изреди още успехи той. За разлика от вас ние не правим десант, а винаги сме били сред хората. Цветанов иронизира БСП, че пратили външни да представят визията им за България - миналата седмица соцдепутати от друг регион застанали пред хора от Банско и казали: “Тук трябва да е целогодишен курорт.” А от залата им отговорили: “Ама Банско е отдавна целогодишен курорт!” Цветанов предложи на социалистите: “Ще възложим на депутатите си да показват на хората кои са вашите, защото не ги познават. Тома Томов е избран от Благоевград, но не е стъпвал там освен на спа туризъм.” Дебатите неусетно се завъртяха именно около този вид туризъм. Георги Свиленски от БСП духовито вметна, че цяла България го видяла в басейн на семинар на БСП и понеже е доказано чист, може да критикува ГЕРБ. Странна ситуация се получи, когато преди гласуването на новите министри шефът на правната комисия Данаил Кирилов отчете колко добри са били досегашните. а после обясни, че било заради “бравурните реакции” на БСП. Ама с толкова добри думи с този тон за всеки - все едно са умрели, не се сдържа от реплика Славчо Атанасов от ОП. Лидерът на “Атака” и на групата на патриотите Волен Сидеров пък направи уникална атестация на новия МВР шеф Младен Маринов. Обясни, че за разлика от другите депутати има лични впечатления - Маринов го задържал при уличните му изяви. Вежди Рашидов пък поиска оставката на Корнелия Ниноваи хората ѝ, защото като лидер на БСП не осигурявала силна опозиция и така застрашавала не само кондицията на управляващите, но и националната сигурност. След като новите министри бяха избрани, досегашният Нанков не отрече на въпрос на “24 часа”, че може да остане във ведомството като зам на новия титуляр.  “Най-големият враг на ГЕРБ е самият ГЕРБ”, каза лидерът на ДПС Мустафа Карадайъ. И напомни, че още след изборите от движението са призовали ГЕРБ да управлява сам, но вместо това партията дала власт на национализма и популизма. “Когато държава има вицепремиер като Валери Симеонов, всичко е възможно”, заяви зам.-шефът на парламентарната група на ДПС Йордан Цонев. Коментарът бе заради изявлението на премиера Бойко Борисов в Залцбург, че взетото в сряда решение на нашия МС в защита на унгарския премиер Виктор Орбан няма правна стойност. “Разбирате ли какъв е мащабът в главата на един човек, който цяло лято ходи и се хвали, че е затворил две заведения”, попита в залата зам.-шефът на депутатите от ДПС. И установи - за смяна е цялото правителство, макар че за момента на хоризонта няма алтернатива. Лидерът на парламентарната група на ГЕРБ Цветан Цветанов одобри пред журналисти варианта, при който освободеният регионален министър Николай Нанков остава заместник на новия Петя Аврамова.  Така ще продължи в ускорен темп внедряването на толсистемата и работата по Оперативна програма “Региони в растеж”, обоснова се заместникът на Бойко Борисов в ГЕРБ. И напомни, че решението ще е на премиера и на новия министър. “Убеден съм, че Петя Аврамова ще бъде подпомагана от Николай Нанков. Където и да заеме позиция, той ще може да отговори на очакванията”, допълни Цветанов. “24 часа” попита Нанков дали би останал в МРРБ като зам.-министър, какъвто бе в предния мандат на Борисов. Нито той, нито Аврамова отговори, но и не отхвърли варианта. “За мен ще бъде ценна подкрепата на министър Николай Нанков и в законодателната власт, и в екипа на регионалното министерство”, остави отворени и двата варианта новият министър Аврамова. Секторът е тежък, за ръководител се изискват и доста лични качества, Росен Желязков притежава всички необходими качества да се справи с предизвикателствата в сектора. Това заяви пред журналисти досегашният транспортен министър Ивайло Московски. Той не пожела да отговори с какво ще се занимава - дали ще се върне в парламента, където бе депутат в 42-ото НС, дали ще е посланик, или ще избере друго. Московски пожела успех на Желязков в БДЖ и въобще в цялата му дейност. По думите му концесиите са успешният модел за голяма част от транспортната инфраструктура. По отношение безопасността по пътищата Московски призна, че сериозно предизвикателство пред новия министър ще са координацията с другите ведомства. Росен Желязков има опит и от местната, и от централната изпълнителна власт. През 2005 г. Бойко Борисов го завари като секретар на Столичната община. Самият Московски не сподели дали ще се върне като депутат или ще замине дипломат, каквито слухове се носят. ДИМИТЪР МАРТИНОВ Със сълзи на очи Младен Маринов пое поста вътрешен министър и благодари на семейството си. “Искам да благодаря на семейството си, тъй като през цялото това време не съм бил най-добрият баща. Но... предполагам, че това съм го правил, за да могат и други семейства да се чувстват сигурни”, каза той, когато пое поста от Валентин Радев на церемония в МВР. “Имам притеснения по отношение на това, че приключвам професионалния си път и навлизам в политическо поприще, като за самия себе си трябва да намеря баланс. Защото знам, че министерството е стъпило на основно 2 колони – политическото и професионалното ръководство. Без нито една от тях не може да се изпълнява това, което законът призовава”, каза той. След това благодари на Радев, на зам.-министрите, на състава и дори на медиите, които ги карат да са “будни, енергични и да получаваме и критика”. Сред основните му приоритети като министър ще е образованието на бъдещите служители на реда. В акцентите на програмата му влиза и борбата с катастрофите по пътищата. След назначението на Маринов главният прокурор Сотир Цацаров бе запитан от журналисти за оценката, която МВР шефът получи от президента Румен Радев. Държавният глава заяви, че обществото няма доверие в преместването на Маринов от главен секретар като министър. “Оценката е политическа. Аз политически оценки не давам. Мога да го оценя като човек, с когото работя всеки ден - отличен професионалист”, заяви Цацаров.", "date": "2018.09.20", "title": "Трима нови министри, един от старите май остава зам. (Обзор)"}
{"url": "https://www.24chasa.bg/novini/article/7065804", "text": "16-годишен ученик пострада след сбиване в училищен двор. Инцидентът станал днес около 13.30 часа в двора на благоевградското Средно училище с изучаване на чужди езици „Свети Климент Охридски“, предаде  . Пострадалият ученик е закаран в болница с голяма рана на главата. След направен скенер е установено, че има мозъчно сътресение и е оставен под наблюдение в лечебното заведение. Младежът бил пребит след края на учебните занятия от три по-големи момчета, които не са от същото училище. Причините за сбиването не са ясни, а от полицията отказват да дадат повече информация на този етап.", "date": "2018.09.20", "title": "Ученик е с мозъчно сътресение след побой от по-големи момчета в училище в Благоевград"}
{"url": "https://www.24chasa.bg/novini/article/7065808", "text": "Половината от хората по света, които живеят в бедност, са под 18-годишна възраст, сочат данни на ООН, цитирани от ДПА. Около 1,3 милиарда души - почти една четвърт от населението в 104-те страни, включени в изследването, са определени като бедни. Близо 662 милиона от тях са деца. Данните отчитат здравеопазване, образование и жизнени стандарти. Хората, които живеят в бедност, нямат достъп до необходими неща като вода, хигиенни средства, електричество, подходящо хранене или начално образование, предаде БТА. Според многоизмерния индекс за бедността, съставен от Програмата за развитие на ООН и Оксфордската инициатива за изследване на бедността и човешкото развитие, огромното мнозинство от хората, смятани за бедни, или 1,1 милиард души, живеят в селски райони, където бедността е четири пъти по-голяма, отколкото в градските райони. Правителствени инициативи за развитие си поставят задачата да се справят с бедността по света. В Индия, например, 271 милиона души са се измъкнали от бедността между 2005-2006 и 2015-2016 г., заяви ръководителят на Програмата за развитие на ООН Ахим Щайнер. \"Нивото на бедността, особено при децата, е изумително, но същото важи за напредъка, който може да бъде постигнат в борбата с нея\", каза той. В страните, включени в изследването, което се съсредоточава предимно върху държави с ниски и средни доходи, живеят почти три четвърти от населението на света.", "date": "2018.09.20", "title": "ООН: Половината от бедните хора по света са деца"}
{"url": "https://www.24chasa.bg/novini/article/7065819", "text": "Испания се надява да постигне до октомври рамково споразумение с Великобритания за статута на Гибралтар след Брекзита, заяви испанският премиер Педро Санчес, цитиран от Ройтерс. Също като Великобритания, Испания ще се нуждае от преходен период, за да постигне споразумения по въпроси, засягащи законите за търговия с тютюн, опазването на околната среда и фискалните въпроси, отбеляза Санчес. \"До октомври трябва да имаме споразумение за Гибралтар\", подчерта той пред журналисти след края на срещата на върха на ЕС в Залцбург, предадее БТА. Гибралтар е разположен на южния бряг на Испания. На 29 март догодина територията ще напусне ЕС заедно с Великобритания. Гибралтар не е част от европейския митнически съюз, но компании се опасяват, че граничният контрол може да стане по-строг след Брекзита догодина. Това може да окаже пагубно въздействие върху процъфтяващата икономика на тази територия, която разчита на работници, преминаващи границата с Испания. От началото на годината Лондон и Мадрид водят преговори по въпроса. \"Имаме някои различия по полицейското и съдебно сътрудничество и свободното движение на хората\", заяви Санчес на срещата на върха на ЕС. Според него обаче британското и испанското правителство имат готовност за споразумение до средата на октомври. Британският подход към преговорите е много конструктивен, подчерта испанският премиер.", "date": "2018.09.20", "title": "Санчес: Надявам се с Великобритания да постигнем споразумение за Гибралтар"}
{"url": "https://www.24chasa.bg/novini/article/7065834", "text": "Посланикът на Германия в България Херберт Салбер не е ходил никога на Октоберфест в Мюнхен, но пие бира в България. “България е страна на виното. Но мога да ви направя комплимент - пия доста българска бира, защото е добра. И немска бира също. Тази седмица правим връзката с Октоберфест, който предстои да бъде открит в Мюнхен. Трябва да си призная, че аз никога не съм ходил на Октоберфест, но за сметка на това много пъти ми се е случвало да преживея това събитие в чужбина, както и днес тук”. Това заяви посланик Херберт Салбер при откриването на Бирения фест на “Метро България”. Фестивалът започва на 20 септември и ще продължи до 3 октомври. В магазин “Метро София” на бул. “Цариградско шосе” ще има 24 дегустации на 9 различни марки бири. Клиентите ще могат да опитат Paulaner, Weihenstephaner, Erdinger, Heineken, Starobrno, Hoegaarden, “Гларус”, “Хилс” и Jagerhof. Салбер определи бирените фестове като “фантастична традиция, свързана с една от най-силните страни на Германия - производството на добра бира”. Посланикът предположи, че след прдстоящото откриване на Октоберфест в Мюнхен градът “ще се пръска по шевовете”. Отбеляза и че по този повод цените на хотелите са много високи, а литър бира надвишава 10 евро. “Човек би се запитал защо въпреки това го правят хората. Правят го, защото ги привлича по някакъв магичен начин. Благодарен съм, че “Метро” ни дава възможност да усетим тази магическа привлекателност”, каза Салбер. И допълни, че доста често пазарува от магазините на веригата. Според него “Метро” е възможност да се допълнят мостовете между България и Германия. Обстановката около бирените регали в “Метро” наистина е автентична, а посетителите се чувстват като на Октоберфест. Под звуците на немски шлагери, изпълнени от Армин Ян Хофман, посетители опитват същите бири, които ще се предлагат и в Мюнхен. Събитието не е просто празник, а отдаване на чест на традицията да се произвeжда и консумира качествена бира, заяви главният изпълнителен директор на “Метро” за България Атила Йенисен. Той отбеляза все по-голямата значимост на бирата в структурата на експерименталната гастрономия. “Нашите клиенти като хотели, ресторанти и различни търговци имат нужда от по-интересни и богати предложения и решения. Освен че предлагаме нашите бизнес решения, искаме и да празнуваме с тях”, заяви Йенисен. Акцент на празника на пивото и в специалния бирен каталог на “Метро” ще бъдат двете фестивални бири Paulaner Oktoberfest и Weihenstephaner Festbeer. Първата марка например се произвежда само в Мюнхен. Paulaner е основана през 1634 г. и е една от шестте пивоварни, които имат право да предлагат бира за Октоберфест. Баварската пивоварна Bayerische Staatsbrauerei Weihenstephan е най-старата, съществуваща и до днес и датира от 1040 г. Тя има право да поставя баварския герб в своето лого. “Преди почти 19 години - от 1999 г., “Метро Кеш енд Кери” постави основите на модерната търговия в България. Оттогава ние не сме спрели да подкрепяме и развиваме нашите клиенти и партньори. Независимо че сме международна компания, базирана в Германия, сърцето ни бие тук напълно с ритъма на България. Не преставаме да подпомагаме развитието, отглеждането на различни продукти и техният пласмент тук”, обясни Матиас Вехтер, финансов директор на компанията. “Ние работим ежедневно с ХоРеКа клиентите ни, които уважаваме и развиваме, работим заедно с тях, за да можем да увеличаваме техния бизнес. “Затова трябва редовно да се радваме и празнуваме успехите си. Ето защо сме тук, за да можем всички да се насладим на традиционната бира, която естествено е свързана с Октоберфест”, завърши той. През следващите две седмици под мотото на Bierfest във всички магазини на МЕТРО България клиентите ще могат да се възползват от специално подбраните оферти на бирения каталог. Той включва над 70 бирени предложения, както и автентични немски вурстове и наденички. Само преди 2 месеца “Метро България” даде официален старт на обновения си бирен отдел. Към днешна дата бирената селекция продължава да се обогатява. В МЕТРО София асортиментът включва 147 различни марки, от които 29 български и 118 чуждестранни марки от общо 22 страни. Освен класическа бира “Метро България” предлага и множество британски, немски, белгийски и чешки нетрадиционни стилове и вкусове. Компанията отделя голямо внимание и на по-малките пивоварни. Идеята е да събере и представи най-богат и цялостен асортимент от различни стилове крафт бири с фокус върху българските производители.", "date": "2018.09.20", "title": "Посланикът на Германия не е ходил на  Октоберфест, но пие бира в България"}
{"url": "https://www.24chasa.bg/novini/article/7065832", "text": ", предаде Асошиейтед прес, като се позова на представители на властите. Стрелбата е станала в разпределителен център на аптекарската верига Райт ейд в североизточната част на Мериленд, предаде БТА. Шерифът на окръг Халфорд Джефри Галър съобщи, че заплахата е неутрализирана. Нападателят е бил прострелян и задържан в критично състояние. Полицията е била на място около пет минути след подадения сигнал за помощ.", "date": "2018.09.20", "title": "Нападателят в Мериленд е прострелян и задържан в критично състояние (Видео)"}
{"url": "https://www.24chasa.bg/novini/article/7065852", "text": "Германия и Франция са стартирали проект за борба с нелегалния трафик на огнестрелни оръжия в Западните Балкани в рамките на подготовката на тези страни за членство в Европейския съюз, предаде Асошиейтед прес. Международни официални представители проведоха среща по проекта днес в албанската столица Тирана, предаде БТА. Проектът цели да постави под контрол изчисляваните на между 4 и 6 милиона леки огнестрелни оръжия, намиращи се на територията на шестте страни от Западните Балкани. Някои от оръжията бяха използвани в терористични атаки като атентата в Париж през 2015 г., когато загинаха 130 души, а други се намират в ръцете на организираната престъпност. Германският официален представител Маркус Блайнрот заяви, че \"е дошло време за разоръжаване\". Албания, Македония, Черна гора, Сърбия, Косово и Босна и Херцеговина са на различни етапи от процеса на присъединяване към ЕС. Всяка от страните се опитва да се отърве от нелегалните оръжия с помощта на ЕС.", "date": "2018.09.20", "title": "Германия и Франция съюзници на Западните Балкани в борбата с нелегалния трафик на оръжия"}
{"url": "https://www.24chasa.bg/novini/article/7065787", "text": "Шефът на дирекцията по горите в София Милко Христов пращал камиони и тирове с дърва, сечени незаконно от държавния горски фонд край Своге, на свои роднини. За близките си с дърва се грижил и шефът на горското в Своге Петър Петров, разказа пред спецсъда прокурор Ангел Кънев. В четвъртък той поиска 2-мата горски шефове и други 2-ма - лесничей и синът му, който е надзирател, да бъдат оставени за постоянно зад решетките. Петият участник в групата е пуснат под гаранция. Според обвинението Христов е ръководил бандата за незаконна сеч и търговия с дърва от 2014 г. досега. Горският шеф разпореждал на подчинените си да прекратяват проверки срещу негови познати в дървения бизнес. А всеки служител, който не изпълнявал, бил заплашван с уволнение. Т. нар. силоваци в бандата били двамата лесничеи и надзирателят. Едно от престъпленията, за които са обвинени, е, че запалили колата на мъж, подал сигнал срещу тях. “Пратихме му добро писмо да мълчи”, похвалил се след палежа един от лесничеите на горските шефове. “С прокурора сме чели различни материали по делото”, каза адвокатката на Милко Христов - Розалина Апостолова. Съдът задържа лесничеят Петьо Петров, но пусна под домашен арест двамата горски шефове. На свобода срещу 3000 лв. е и надзирателят Денис Петров.", "date": "2018.09.20", "title": "Горски шеф пращал тирове с незаконни дърва за роднини"}
{"url": "https://www.24chasa.bg/novini/article/7065868", "text": "Френската съдийка, която е натоварена от ООН да събира доказателства за тежки престъпления в Сирия, обяви днес, че смята да започне поне две разследвания до края на годината, предаде Франс прес. През декември 2016 г. Общото събрание на ООН създаде \"Международен, безпристрастен и независим механизъм\" под ръководството на френската съдийка Катрин Марши-Юел за събиране на доказателства, които биха могли да се използват при съдебни преследвания на военни престъпления, предаде БТА. \"Предвиждаме да започнем поне две разследвания до края на годината. Не мога да ви дам подробности по съдържанието им. Нашият механизъм силно се различава от анкетната комисия, чиято работа е да представя публични доклади\", каза Марши-Юел на пресконференция в Женева. \"Ние сме квазипрокурорски орган, нямаме възможността да повдигаме обвинения, така че работата ни трябва да е поверителна\", обясни бившата международна съдийка в Косово, Камбоджа и Международния наказателен съд за бивша Югославия. \"В подхода си ще се ръководим от това да не наблягаме на определена страна в конфликта\", подчерта тя. Разследванията ще са предназначени \"за национални, регионални или международни юрисдикции, което естествено включва Международния наказателен съд - такива, които сега или в бъдеще ще са компетентни да съдят тези престъпления\", уточни Марши-Юел, като припомни, че Сирия е подписала, но не и ратифицирала договора за учредяване на Международния наказателен съд и че Съветът за сигурност на ООН е отказал да сезира МНС, защото е разделен по този въпрос. Механизмът обаче вече работи в подкрепа на усилията на някои съдебни власти, каза Марши-Юел и уточни, че вече има седем молби за съдействие.", "date": "2018.09.20", "title": "ООН смята да започне поне 2 разследвания за военни престъпления в Сирия до края на 2018 г."}
{"url": "https://www.24chasa.bg/novini/article/7065886", "text": "На 21 септември (петък), последният работен ден преди трите почивни дни около Деня на независимостта, от 16 ч. до 20 ч. се спира движението на камионите над 12 тона по автомагистралите и най-натоварените пътища, съобщават от Агенция „Пътна инфраструктура\".  Във връзка с очаквания интензивен трафик по основните пътни направления Агенция „Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, напомнят от АПИ.", "date": "2018.09.20", "title": "Спират от 16 ч в петък тировете за почивните дни"}
{"url": "https://www.24chasa.bg/novini/article/7065796", "text": "Областната дирекция на полицията в Хасково откри денонощна телефонна линия за 18-годишно момиче от Димитровград, което изчезна безследно миналата събота и бе обявено за национално издирване. За последно Силвия Петрова е била забелязана на камера на общинското видеонаблюдение в Димитровград. На линията 038640640 дежурни ще приемат сведения за девойката. Ученичката в природо-математическата гимназия е висока около 178 см. Тя е слаба, с дълга права тъмнокестенява коса и бяло продълговато лице. За последно е била облечена с тъмнозелено яке, жълта блуза, черен клин, червено-бели маратонки. ", "date": "2018.09.20", "title": "Денонощен телефон за изчезналата Силвия Петрова от Димитровград"}
{"url": "https://www.24chasa.bg/novini/article/7065883", "text": "Тревожна статистика у нас - за първите шест месеца на годината прокуратурата разследва 33 случая на трафик на хора. На този фон изследване на БАН показва, че този вид престъпност се превръща в семеен бизнес. Българските граждани продължават да бъдат една от водещите групи в Европа, които попадат в капана на трудова или сексуална експлоатация. Това стана ясно по време на конференция, посветена на българо-швейцарска програма за превенция, предаде  Учени изследват седем уязвими общности у нас след сигнали за трафик към Европа от службите в Гърция, Холандия, Франция и Швейцария. Продажба на бебета, детска просия и сексуална експлоатация - това са част от случаите открити в Пещера, Сливен, Долни Чифлик, както и в някои населени места в Северна България. \"Бедността в малките градове в България е толкова голяма, че хората понякога доброволно приемат експлоатация. Мрежите са много малки. Много често те са родово семейни. Не е типичната организирана престъпност, която може да видим в Румъния или Холандия\", смята социологът доц. Алексей Пампоров. Най-уязвими са момичетата между 15 и 23 години, които в повечето случаи стават жертви на сутеньори. Някои от тях попадат в капана след като сключват брак с обещание за по-добър живот в чужбина. В трафика понякога са замесени дори роднини. Обратният път към дома обикновено е почти невъзможен. \"Ако сутеньорът там се е регистрирал законно и не взима повече от 50% от доходите на проституиращото момиче, те не могат да направят нищо съгласно швейцарското, немското, френското законодателство, тъй като няма експлоатация\", обясни социологът. В България има пет приюта за подслон на жертви на трафика, както и транзитен център в София. Програма между България и Швейцария успява да помогне на близо 300 души. Според последния доклад на Европейската комисия регистрираните жертви на трафик на територията на Европейския съюз са малко над 15 хиляди.", "date": "2018.09.20", "title": "БАН: Трафикът на хора е вече и семеен бизнес"}
{"url": "https://www.24chasa.bg/novini/article/7065903", "text": "Френският президент Еманюел Макрон заяви, че изборите за Европейски парламент през май догодина ще са \"битката, която трябва да водят всички демократи, всички прогресисти в Европа\", предаде Франс прес. Без да споменава имена, Макрон осъди \"хората, които казват: аз обичам Европа, когато ми дава пари, когато позволява на народа ми да благоденства, когато позволява на работниците ми да изкарват повече пари в съседни страни, обаче не искам у нас един-единствен мигрант, един-единствен бежанец\", предаде БТА. \"Страните, които не искат повече Фронтекс (европейската гранична агенция) или солидарност, ще излязат от Шенген\", каза френският президент след неофициалната среща на върха на ЕС в Залцбург. \"Страните, които не искат повече Европа, повече няма да се докоснат до структурните фондове и напролет трябва наистина да проведем този разговор\", заяви Макрон. Редица източноевропейски страни, по-специално Унгария, са против миграционната политика на Брюксел, която унгарският премиер Виктор Орбан критикува като промигрантска, отбелязва Франс прес. Неотдавна Макрон и Орбан си размениха остри реплики. Френският президент пое ролята на \"главен противник на националистите\", а унгарският премиер го обвини, че е водач на \"промигрантските партии\". По думите на Макрон \"кризата, която Европа преживява през последните 10 години, е екзистенциална криза, това е способността да се разбере дали все още може да надделее политическият проект на бащите основатели за впрягане на националните интереси за постигане на нещо по-голямо\". \"Това е историческа борба, това не са обичайни избори\", заключи той по повод изборите за ЕП догодина.", "date": "2018.09.20", "title": "Макрон: Изборите за Европарламент ще са битка, която всички демократи трябва да водят"}
{"url": "https://www.24chasa.bg/novini/article/7065775", "text": "Снимка от първия учебен ден в свищовското училище СУ „Николай Катранов” ядоса хората в социалните мрежи – в надпис, закачен на ученическата дъска, името на държавата ни беше изписано „Балгария”. Мотото „Бъдещето на България е в класната ми стая” сглобила лично учителката на II Б клас в училището. Снежана Блажева е учител с 35-годишен стаж. Тя поръчала изработката на надписа в книжарница ден преди 15 септември, предаде bTV.  „Въобще не допуснах, че може да има грешка в думата България”, обясни възпитателката. Гафът останал незабелязан, докато снимката не започнала да обикаля социалните мрежи. Въпреки притесненията на учителката, че всички ще я помислят за неграмотна, родителите не я винят. Кметът и училищното ръководство също подкрепят педагога. „Това е техническа грешка, допусната от фирмата, която е изработила надписа”, смята директорът на школото Генади Иванов. „Не съм го направила умишлено. Случило се е, станало е”, каза служителката в книжарницата Мария Топалова. Г-жа Блажева е категорична, че въпреки стреса няма да се откаже от учителската професия.", "date": "2018.09.20", "title": "Бъдещето на „Балгария” – девиз на свищовско училище"}
{"url": "https://www.24chasa.bg/novini/article/7065753", "text": "Учени изследват с дълбоководни роботи едни от последните останали неизучени терени на Земята - океанското дъно, търсейки ценни минерали, които са много важни за производството на смартфони, съобщи Ройтерс, цитирана от БТА.  Роботите слизат на 2500 м дълбочина във водите между Норвегия и Гренландия. Проектът се изпълнява от екип на университета на Берген с участието на чуждестранни учени. \"Океанското дъно на Земята в по-голямата му част е неизследвано\" - каза Тибо Барейр от екипа. - Съвсем спокойно можем да кажем, че знаем много повече за повърхността на Марс и Луната, които са картографирани от спътници, отколкото за собствената си планета. Международният екип използва автономни роботи и пилотирани подводни апарати, спускани от кораб, за да изследва океанските дълбини, където има залежи от цинк, злато, мед. Учените се надяват да разберат защо в някои зони има минерали, а в други не, какво е количеството им и какви щети минното дело би причинило на околната среда.", "date": "2018.09.20", "title": "Дълбоководни роботи изследват океанското дъно за минерали"}
{"url": "https://www.24chasa.bg/novini/article/7065755", "text": "Британският премиер Тереза Мей призова държавните и правителствените ръководители на страните членки на Европейския съюз да ускорят създаването на нов механизъм за налагане на санкции за употреба на химическо оръжие, предаде ТАСС. Агенцията се позова на неназован източник от Съвета на ЕС в кулоарите на неформалната среща на върха на съюза в Залцбург, предаде БТА. \"Премиерът Мей информира лидерите за хода на разследването по делото \"Скрипал\", благодари им за подкрепата и призова да се ускори създаването на механизъм за налагане на санкции за употреба на химическо оръжие\", каза той пред ТАСС.", "date": "2018.09.20", "title": "Мей иска ЕС да създаде по-скоро механизъм за санкции при ползване на химическо оръжие"}
{"url": "https://www.24chasa.bg/novini/article/7065773", "text": "65 сирийски мигранти са преминали през медицински прегледи, след като днес са стигнали до бреговете на о-в Кипър с лодка, съобщи кипърската полиция, цитирана от Асошиейтед прес. Сред мигрантите има 24 деца и 18 жени. Лодката е била забелязана от кипърската брегова охрана в морето югоизточно от Кипър. Патрулни лодки са ескортирали днес лодката с мигрантите, предаде БТА. Смята се, че мигрантите са потеглили от Ливан към Кипър. Днешният случай стана на фона на призива на президента на Кипър Никос Анастасиадис, отправен днес в Австрия към другите европейски лидери за оказване на помощ на Кипър за справяне с наплива на мигранти, отбелязва АП.", "date": "2018.09.20", "title": "65 сирийски мигранти пристигнаха на о-в Кипър"}
{"url": "https://www.24chasa.bg/novini/article/7065569", "text": "Не съм се разколебал. Ако няма критики, няма да е реално, не може без критики. Това заяви Младен Маринов пред bTV в деня на встъпване в длъжността министър на вътрешните работи.  Президентът има право да дава коментари по всички политически въпроси. Аз мисля, че резултатите, които имаме, са факт. Не мога и не бива да коментирам защо президентът смята така за мен. Премиерът е решил, Народното събрание е гласувало. Ще положа всички усилия да работя в добър диалог с всички институции, за да има резултат нашата дейност. От мен може да се очаква диалог и съвместна работа. Така коментира Маринов  Аз мисля, че заедно с колегите изпълнявахме добре задълженията си. Тенденциите са добри, разбира се имаме какво да свършим още. Искам да стъпя на приемственост. Мога да кажа, че министерството има добра административна реформа. Проблемът е в кадровия състав. Към момента са назначени 1700 полицаи, напуснали са близо 600, което означава, че 1200 са на терен. Това са служители в главна дирекция \"Жандармерия\", заяви новият вътрешен министър.  Той даде и пример за село Мечка, известно с битовите престъпления. Преди няколко дни имаше грабеж на възрастни хора, малко по-късно служителите заловиха престъпниците. Предстои полицаите да бъдат обезпечени с техника, така че натам ще бъдат насочени усилията, каза още Маринов.  Докато аз съм бил главен секретар, съм се отнасял така с колегите си, че да може всеки да коментира, да критикува, за да се стигне до правилното решение, каза още министърът на вътрешните работи. ", "date": "2018.09.20", "title": "Маринов за критиките на Радев: Не бива да коментирам отношението на президента"}
{"url": "https://www.24chasa.bg/novini/article/7065567", "text": "Имущество за 262 450 397 лева по 145 искания е запорирала комисията \"Антикорупция\". Това съобщи Антоанета Георгиева-Цонкова  която е член на Комисията за противодействие на корупцията и отнемане на незаконно придобитото имущество (КПКОНПИ), както е цялото име на институцията. Тези искания са били внесени в окръжните съдилища, които са ги уважили. Освен това са били спечелени и 19 дела за отнемане на имущество, като по тях от началото на годината е конфискувано в полза на държавата имане на стойност 10 839 060 лева.  Данните бяха изнесени пред парламентарната комисия за противодействие на корупцията, която изслуша отчет на членовете на КПКОНПИ. По закон те трябва да докладват за свършеното пред депутатите на всеки 3 месеца. Само 2 сигнала за корупционни практики са били подадени от инспекторати към министерства. Това съобщи шефът на Комисията Пламен Георгиев в отговор на депутатски въпрос. За сметка на това обаче, гражданите и народните представители са били доста активни. Самият шеф на парламентарната комисия за противодействие на корупцията Борис Янчев съобщи, че са изпратени 18 сигнала от депутатите до КПКОНПИ.  По данни, изнесени от председателя на \"Антикорупция\" Антон Славчев, сигналите от граждани, по които те са работили, са били 450. 330 от тях са проверени и за тях е уведомена спецпрокуратурата. Отделно \"Антикорупция\" е извършвала проверки и по 250 постановления на спецпрокуратурата. Пламен Георгиев подробно разказа на народните представители и за идеята да се въведе антикорупционно образование в училищата и висшите учебни заведения. От тази година 30 студенти ще се обучават в магистърска програма за антикорупция, а на ученици от 5 и 8 клас ще се раздават листовки. Обучение за нетърпимост към корупцията ще бъде въведено пилотно и в детски градини в Перник като там ще се прибягва до песнички, стихчета и забавни игри, които да създадат у децата нетърпимост към даването и искането на подкупи.", "date": "2018.09.20", "title": "Комисията \"Антикорупция\" е запорирала имущество за над 262 млн. лева от началото на годината"}
{"url": "https://www.24chasa.bg/novini/article/7065586", "text": "Експерти от РИОСВ са констатирали наличие на силна неприятна миризма и големи количества неорганизирани емисии при внезапна проверка на \"Топлофикация\" - Перник, съобщи пресцентърът на областната администрация. Резултатите са били докладвани на спешна среща, свикана от областния управител Ирена Соколова по повод множество сигнали от граждани за замърсяване на атмосферния въздух и неприятни миризми от ТЕЦ \"Република\". Експертите са установили и нерегламентирано изгаряне на отпадъци в инсталация за сушене на въглища, предаде БТА.  След срещата междуведомствена група от представители на Регионалната здравна инспекция, РИОСВ, община Перник, Регионалната дирекция за строителен контрол и дирекция \"Инспекция по труда\" са посетили на място \"Топлофикация\", където отново са установили наличие на преработен битов отпадък на площадка, на която дружеството обичайно складира въглища. Директорът на дружеството Любомир Спасов е опровергал твърденията, че то изгаря вредни за човешкото здраве отпадъци. Областният управител Ирена Соколова е изискала спешни доклади в срок до 26 септември от контролните институции. Заедно с кмета на община Перник ще сезират министрите на енергетиката, на икономиката, на околната среда и водите, уточнява пресцентърът.", "date": "2018.09.20", "title": "Силни миризми и големи емисии при внезапна проверка на \"Топлофикация\" - Перник"}
{"url": "https://www.24chasa.bg/novini/article/7065593", "text": "Председателят на Европейския съвет Доналд Туск заяви днес, че основни части от британското предложение за Брекзита няма да проработят, предадоха Асошиейтед прес и Франс прес, цитирани от БТА.  \"Предложената рамка за икономическо сътрудничество няма да проработи, защото това би подкопало основите на вътрешния пазар\" на Европейския съюз, каза Туск след края на неофициалната среща на върха на ЕС в Залцбург. Лондон и Брюксел се надяват, че на срещата на върха на ЕС през октомври ще постигнат споразумение за раздялата си, както и декларация, определяща рамките на бъдещите им отношения, особено в икономическата област. Британският премиер Тереза Мей иска да запази търговията на стоки в общия пазар на ЕС след Брекзита, но не и търговията на услуги. Съюзът е заявявал, че не може да се правят такива подбирания за общия пазар. ЕС няма да подпише споразумение за Брекзита, ако няма договореност за ирландската граница, каза още Туск, цитиран от ТАСС. Председателят на Европейския съвет обяви, че на срещата на върха в Залцбург не е постигнато споразумение по миграцията, но има съгласие по главната цел - да се намали мигрантският поток в Европа. За 17 и 18 ноември е планирана извънредна среща на върха на ЕС за Брекзита, съобщи още Туск, цитиран от ДПА. В същото време той направи уговорката, че срещата ще се състои само ако през октомври има решения за ирландската граница и бъдещите икономически отношения. Лидерите на ЕС \"ясно заявяват, че е нужна решимост от двете страни, за да приключат преговорите ни през октомври\", каза председателят на Европейския съвет. Туск заяви, че срещата на върха на ЕС другия месец ще е моментът на истината за тези преговори, предаде Ройтерс. \"През октомври очакваме максимален напредък и резултати в преговорите по Брекзита\", каза той.", "date": "2018.09.20", "title": "Туск: Някои части от британското предложение за Брекзита няма да проработят"}
{"url": "https://www.24chasa.bg/novini/article/7065592", "text": "Над 2 млрд. евро са приходите от международен туризъм у нас за първите седем месеца от настоящата година. Ръстът е с 8,1 процента в сравнение със същия период на 2017 г., сочат последните данни на БНБ, съобщиха от Министерството на туризма. През двата летни месеца юни и юли постъпленията от чуждестранни туристи възлизат на 1,2 млрд. евро, което е ръст от 6,4 на сто, съпоставено със същите месеци на миналата година. Само за юли приходите от международните туристически пътувания надхвърлят 730 млн. евро, като се увеличават с 5,3 процента спрямо съответния месец на предходната година. Данните за приходите от чуждестранни посещения са поредното доказателство, че туризмът в България се развива изключително успешно. Те показват, че съвместните усилия на туристическата администрация, бранша и местните власти позиционират страната ни сред дестинациите, предпочитани от туристите за почивка и екскурзия, е коментирала министър Николина Ангелкова, цитирана в съобщението.", "date": "2018.09.20", "title": "С 8,1% повече приходи от международен туризъм в България за първите 6 месеца на годината"}
{"url": "https://www.24chasa.bg/novini/article/7065594", "text": "\"Реализираният износ на продукти, свързани с отбраната, през 2017 г. е на стойност 1,219 млрд. евро, което означава, че има ръст от над 200 млн., спрямо предходната година. Тези данни показват, че въпреки трудностите тази индустрия може да се справя и да отбелязва високи резултати. Оценяваме изключително високо значението на вашата дейност за икономическото развитие на страната ни и за осигуряването на потребностите на въоръжените сили, както и взаимодействието си със Сдружение \"Българска отбранителна индустрия\", като доказан и отговорен партньор на правителството\". Това заяви заместник-министърът на икономиката Лъчезар Борисов на откриването на националната конференция \"Отбранителната индустрия - лидер на иновациите в България\", съобщиха от икономическото ведомство. Лъчезар Борисов е посочил, че през 2017 г. Междуведомствената комисия за експортен контрол и неразпространение на оръжията за масово унищожение е издала 640 разрешения/удостоверения за износ и трансфер на продукти, свързани с отбраната от територията на България. По време на конференцията икономическият заместник-министър е изтъкнал, че фирмите от Сдружение \"Българска отбранителна индустрия\" осигуряват заетост за повече от 30 000 работници и служители в страната в 27 предприятия, с общ оборот за 2017 г. над 854 539 млн. евро. \"Това показва, че секторът на отбранителната индустрия в България е ключов и по отношение на заетостта\", е допълнил той. Лъчезар Борисов е заявил, че екипът на Министерството на икономиката има опита и убеждението, че за постигането на желаните резултати по поставените за обсъждане тук актуални и значими въпроси са необходими обединените усилия и на изпълнителната власт, и на бизнеса. По неговите думи в този контекст държавата и бизнеса трябва да работят в ефективно сътрудничество и с ЕК, трябва да продължат да се търсят най-ефективните средства за насърчаване на иновациите в сектора и осигуряването на средства за изследвания.", "date": "2018.09.20", "title": "България е изнесла продукти, свързани с отбраната, за 1,219 млрд. евро през 2017 г."}
{"url": "https://www.24chasa.bg/novini/article/7065618", "text": "Мъж уби трима души след \"ужасяваща стрелба\" в Абърдийн, американския щат Мериленд, съобщиха местните власти, цитирани от Фокс нюз. Двама полицаи са ранени и откарани с хеликоптер в болница. Те поели изстрели съответно в ръката и в рамото и няма опасност за живота им. Група от 9-има полицаи изпълнявали заповед за обиск в комплекс за дистрибуция в района, съобщи говорителка на окръжната полиция на пресконференция. Когато никой не отворил вратата, офицерите я разбили. Веднага срещу тях бил открит огън. Шерифът на окръг Харфорд потвърди информацията за стрелба в Абърдийн, започнала малко след 9 часа сутринта местно време. ФБР съобщава за \"ситуация с активен стрелец\". \"Следим отблизо ужасяващата стрелба в Абърдийн. Нашите молитви са с всички засегнати. Щатът е готов да предложи всякаква помощ\", каза губернаторът на Мериленд Лари Хоган. Засега не се съобщава за заподозрени или задържани във връзка с инцидента. Все още не е изяснено и дали изстрелите са произведени срещу конкретна фирма в района, където има множество складове, или е била на открито. Абърдийн се намира на 50 км североизточно от най-големия град в щата Мериленд Балтимор.", "date": "2018.09.20", "title": "3-ма убити след ужасяваща стрелба в Мериленд"}
{"url": "https://www.24chasa.bg/novini/article/7065617", "text": "Турският Съвет за конкуренцията съобщи днес, че е глобил Гугъл с 93 милиона турски лири (15 милиона долара) заради нарушаване на закона за конкуренцията с продажбите на компанията на мобилен софтуер, предаде Ройтерс, цитирана от БТА.  В изявление на Съвета за конкуренцията се казва, че на компаниите Google LLC, Google International и Google Reklamcilik е бил даден срок от шест месеца, за да направят необходимите промени, за да спрат нарушенията.", "date": "2018.09.20", "title": "Турция е глобила Гугъл с 93 милиона турски лири"}
{"url": "https://www.24chasa.bg/novini/article/7065620", "text": "В Япония бе възстановен за първи път скелет на динозавър, живял на земята преди 72 милиона години, пише в. \"Дейли мейл\", цитиран от БТА.  Костите на динозавъра, наречен Мюкаварю, са били открити в морски наноси, датиращи от периода на горната креда. Сглобеният от тях скелет е дълъг около осем метра и е на хадрозавър. Това е тревопасен динозавър, живял в Евразия, Северна и Южна Америка и Антарктика преди между 100 и 66 милиона години. Динозавърските останки са били намерени в Хобецу на остров Хокайдо. В пълната възстановка на хадрозавъра са включени 50 процента от откритите кости. За хадрозаврите се знае, че са били дълги между 3 до 20 метра. Те са можели да тичат на задните си крака, използвайки опашката си за баланс. Но се смята, че те са можели и да ходят на четирите си крака, когато е трябвало да пият вода или да пасат. Този вид динозаври са имали уста, наподобяваща на патешка човка, а в нея са имали стотици зъби, с които са дъвчели растения.", "date": "2018.09.20", "title": "В Япония възстановиха скелет на динозавър, живял преди 72 милиона години"}
{"url": "https://www.24chasa.bg/novini/article/7065624", "text": "Европейската комисия е напълно готова за всякакви сценарии и последствия от провал на преговорите за Брекзит, но се стреми да избегне подобно нещо. Това заяви днес председателят на Европейската комисия Жан-Клод Юнкер, цитиран от Ройтерс и ТАСС. \"Времето е подходящо за споразумение. Ние обаче сме подготвени, в случай че не бъде постигната сделка. Така че не се притеснявайте\", каза Юнкер след края на срещата на върха на ЕС в Залцбург, предаде БТА. Австрийският канцлер Себастиян Курц, чиято страна е ротационен председател на съюза до края на годината, даде да се разбере, че държавите членки с всички сили искат да избегнат \"твърд Брекзит\" (т. е. без постигане на споразумение). \"Ето защо не виждам основание сега да обсъждаме сценарий за липсата на споразумение. Надявам се, че ще постигнем споразумение, това е по-реалистичният сценарий\", каза Курц. Австрийският канцлер отбеляза, че европейските лидери са се договорили преговорите за Брекзит да завършат следващия месец.", "date": "2018.09.20", "title": "Юнкер: ЕК е готова и в случай на провал на преговорите за Брекзит"}
{"url": "https://www.24chasa.bg/novini/article/7065630", "text": "Британската министър-председателка Тереза Мей каза, че планът й за Брекзит е \"единственото сериозно и заслужаващо доверие\" предложение на масата, предаде Асошиейтед прес. Мей заяви това малко след като председателят на Европейския съвет Доналд Туск каза, че планът й няма да проработи, отбелязва агенцията. Според нея т. нар. план \"Чекърс\" ще осигури безпрепятствено движение на стоки през границите и ще гарантира да не се стигне до връщане на \"твърда\" граница между Ирландия и Северна Ирландия, предаде БТА. Планът призовава Великобритания да остане в единния пазар на ЕС за стоки, но не и за услуги. Според ЕС това е равнозначно на подбиране на ползите от членството и е неприемливо. Великобритания скоро ще направи нови предложения за уреждане на проблема с ирландската граница, каза Мей. Тя заяви пред репортери, че \"има важни въпроси, които е необходимо да се решат\", но изрази увереност, че \"съществува готовност за постигане на сделка\". \"Аз давам ясно да се разбере и последователно съм казвала, че трябва да гарантираме, че няма да бъде направено нищо, което на практика отделя Северна Ирландия от останалата част на Обединеното кралство\", заяви Мей. По думите й Великобритания е готова да напусне ЕС без споразумение за условията на нейното излизане, ако няма предложение, което да е приемливо за нея, посочва Ройтерс. Ирландският министър-председател Лио Варадкар заяви, че Мей му е казала, че ще направи нови предложения за ирландската граница след Брекзит, но не е представило нищо в писмен вид. Той заяви пред репортери след срещата на лидерите от ЕС в австрийския град Залцбург, че другите държави са му дали пълната си подкрепа в преговорите за Брекзит. \"Всички лидери от ЕС . . . ми дадоха пълната си подкрепа, заставяйки зад Ирландия, като казаха, че споразумение, което не работи за Ирландия, не работи за ЕС\", заяви Варадкар. По думите му \"няма да има споразумение за излизане без ирландски протокол\".", "date": "2018.09.20", "title": "Тереза Мей: Планът ми за Брекзит е единственото сериозно предложение"}
{"url": "https://www.24chasa.bg/novini/article/7065635", "text": "Сашо Дончев, собственик на \"Овергаз\" и председател на управителния съвет на Българската стопанска камара (БСК), чийто мандат на поста изтича след година, напуска работодателската организация. Това става ясно от негово писмо до членовете на БСК, предаде  . Като причина той посочва \"ниската и дори нулева ефективност\" от дейността на камарата, припомняйки, че още от есента на миналата година е заявил, че не намира смисъл за себе си и ползи за организацията от работата си като член и председател на УС на БСК. \"Във връзка с ангажиментите, които имахме по време на българското председателство на Европейския съвет, бях помолен да изчакам с реализацията на това мое решение. Неочакваната кончина на Божидар доведе до ситуация, в която аз останах единственият овластен представител на БСК, което направи невъзможно да предприема действия в тази посока. Днес този проблем вече е преодолян и за да остана верен на своята етична и философска система, считам, че съм длъжен незабавно да напусна БСК\", пише Дончев. Причина за това е и изборът на Радосвет Радев, собственик на \"Дарик радио\", за нов изпълнителен директор на мястото на дългогодишния лидер на БСК Божидар Данев, става ясно от писмото. \"Не крия, че направеният от УС избор за изпълнителен председател, неговите публични изяви и предложеният безсмислен дневен ред на днешното заседание на УС са допълнителен мотив да не забавям повече изпълнението на своето решение. За мен е очевидно, че приетото с мнозинство решение на предишното заседание (изборът на Радев - бел. ред.) ще доведе до продължаване на конформизма в поведението на БСК спрямо публичната администрация в ущърб на интересите на предприемачите в България и в полза на политически назначените бизнесмени. Моят път е друг и аз се надявам да си намеря добра компания по него\", заявява досегашният председател на УС на работодателската организация.", "date": "2018.09.20", "title": "Сашо Дончев напуска БСК, намира я безполезна, не харесва и Радосвет Радев"}
{"url": "https://www.24chasa.bg/novini/article/7065638", "text": "По случай 110 –ата годишнина от обявяване на Независимостта на България по разпореждане на министъра на отбраната Красимир Каракачанов на 22 септември (събота) в седемнадесет български града ще бъдат показани военна техника, образци оръжие и екипировка. Инициативата е първа от поредицата изяви под наслов „Това сме ние“, с които Министерството на отбраната цели да популяризира военната служба. В София от 9.00 ч. до 12. 00 ч. пред парадния вход на Министерство на отбраната (ул. „Дякон Игнатий“ № 3) всички гости на празника ще могат да разгледат основни образци военна техника на Въоръжените сили - бронирана машина „Хамър”, бойни бронирани колесни машини „Командо”, „Гардиан“ и „Пустинна котка“. Всички интересуващи се от военната служба ще могат да получат информация за свободните места в армията, както и за условията за участие в курсове за начална и специална военна подготовка. Гостите на инициативата ще могат да чуят и изпълненията на Представителния духов оркестър на Сухопътните войски. Денят на Независимостта ще бъде отбелязан със същата инициатива и в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.", "date": "2018.09.20", "title": "В Деня на Независимостта Българската армия представя техника в 17 града"}
{"url": "https://www.24chasa.bg/novini/article/7065647", "text": "Приятелска футболна среща между представителните отбори на сухопътните войски на Република България и Република Сърбия ще се състои от 10.00 ч. на 21 септември 2018 г. на градския стадион на футболен клуб „Сливнишки герой“ в гр. Сливница., съобщиха от пресцентъра на Министерство на отбраната. Футболната среща е по линия на двустранното сътрудничество и е договорена между командирите на сухопътните войски на двете страни генерал-майор Михаил Попов и генерал-подполковник Милослав Симович.", "date": "2018.09.20", "title": "Българските сухопътни войски се изправят в приятелски футболен мач срещу Сърбия"}
{"url": "https://www.24chasa.bg/novini/article/7065663", "text": "Френският президент Еманюел Макрон заяви, че предложеният от Великобритания план за Брекзита е неприемлив в сегашната си форма и че очаква следващия месец Лондон да представи нови предложения по нерешените проблеми, предадоха Франс прес и Ройтерс, цитирани от БТА.  \"Днес е часът на истината за Брекзита\", подчерта Макрон. \"Трябва да използваме следващите седмици за постигане на напредък\", призова той. Планът от Чекърс \"беше добра и смела стъпка от страна на (британската) премиерка\" Тереза Мей, заяви Макрон пред журналисти след края на срещата на върха на ЕС в Залцбург. \"Днес обаче всички се съгласихме, че предложенията в сегашната им форма са неприемливи, особено в икономическата си част\", добави той. Причината е, че британското предложение не отчита целостта на единния пазар на ЕС, обясни Макрон, цитиран от ТАСС. \"Длъжни сме да защитаваме единния пазар и въпроса за границата с Ирландия\", добави той. Френският президент заема твърда позиция за запазване на единството на ЕС в преговорите за излизането на Великобритания от блока. Според него Брекзитът е показал на други страни, че напускането на ЕС има негативни последици, отбелязва Ройтерс. \"Тези, които обясняват, че лесно можем да живеем без Европа, че всичко ще бъде наред и че това ще донесе много пари, са лъжци\", заяви Макрон. \"Това е още по-вярно, защото те напуснаха на следващия ден, за да не им се налага да се справят с това\", добави френският президент, визирайки водещите поддръжници на Брекзита. \"Никога няма да приемем споразумение, което вреди на Европейския съюз и неговата цялост\", подчерта Макрон в отговор на въпрос на журналисти дали Брюксел предпочита Великобритания да напусне без споразумение или с \"лоша сделка\", отбелязва ТАСС. Френският президент заяви също, че границите на ЕС трябва да бъдат подсилени, за да може да се води по-ефективна борба с нелегалния трафик на мигранти. Освен това трябва да се води засилен диалог със страните, от които произхождат мигрантите, подчерта той. Макрон приветства факта, че дискусиите за миграцията в Залцбург са били много по-спокойни и открити, отколкото на срещата на върха на ЕС през юни, където европейците се показаха силно разединени, предаде Франс прес. Френският президент уточни, че е обсъдил всички въпроси с унгарския премиер Виктор Орбан, с цел да се постигне компромис. \"Нещата се движат\", но напредъкът би могъл да бъде по-бърз, независимо дали по отношение на границите на ЕС или по въпроса за връщането на мигранти, чиято молба за убежище е била отказана, подчерта Макрон.", "date": "2018.09.20", "title": "За Макрон са неприемливи британските предложения за миграцията"}
{"url": "https://www.24chasa.bg/novini/article/7065661", "text": "Европейският съюз би трябвало да оформи бъдещи миграционни споразумения със страни от Северна Африка по модела на споразумението си с Турция, заяви германският канцлер Ангела Меркел, предаде ДПА. На неформалната среща на върха в Залцбург лидерите на ЕС се споразумяха да продължат диалога с Египет, както и със страни като Тунис и Мароко, за да пресекат нелегалната миграция през Средиземно море, добави Меркел, предаде БТА. В крайна сметка ние ще имаме нужда от споразумения и договори, които са структурирани като споразумението между ЕС и Турция, каза Меркел, като добави, че всяка страна ще изисква специфично решение. В съответствие със споразумение от 2016 г. Анкара се съгласи да спира преминаването на бежанци през нейната територия към Западна Европа в замяна на финансова помощ от ЕС за бежанците, намиращи се в Турция.", "date": "2018.09.20", "title": "Меркел: ЕС трябва да оформи споразумения, като това с Турция, със страни от Африка"}
{"url": "https://www.24chasa.bg/novini/article/7065255", "text": "Полицията в Югоизточна Англия арестува две 15-годишни момчета по подозрение в \"подготовка на терористични действия\". Според властите двамата са симпатизанти на \"крайната десница\", предаде ДПА. Момчетата били арестувани от отдела на полицията за борба с тероризма в домовете си в пристанищния град Рамсгейт, а после били отведени в полицейски участък за разпит, съобщи полицията в графство Кент. Представител на отдела за борба с тероризма заяви, че арестите са били \"предварително планирани и извършени по разузнавателни сведения\", и допълни, че няма непосредствена заплаха за обществеността, информира БТА. \"Ангажирани сме с това да противодействаме на всякакви идеологии, които представляват заплаха за обществената сигурност\", заяви той. \"Разглеждаме заплахата от крайната десница по абсолютно същия начин, както и всяка друга заплаха\", добави представителят. В изявлението на полицията не бяха дадени повече подробности за арестите.", "date": "2018.09.20", "title": "Арестуваха двама 15-годишни за предполагаем заговор за атентат в Англия"}
{"url": "https://www.24chasa.bg/novini/article/7065275", "text": "Заместник-министърът на отбраната Анатолий Величков участва днес, 20 септември, в откриването на националната конференция с международно участие „Отбранителната индустрия – лидер на иновациите в България“. Тя е организирана от Сдружение „Българска отбранителна индустрия“, под съвместния патронаж на министъра на отбраната и министъра на икономиката. Това съобщиха от пресцентъра на Министерството на отбраната. Политиката на Министерството на отбраната при реализиране на проектите за модернизация на Въоръжените сили е насочена към създаване на условия на прозрачност, конкурентоспособност и на възможности за лидерство на българската индустрия в тази част от процесите, за които тя има способности, посочи заместник-министър Величков в изказването си. „Ние премахнахме създаването на условията за монопол при осигуряване на логистичната поддръжка на изделията. Беше премахната и средата за развитие на посредничеството между доставчици на отбранителни продукти и Министерството на отбраната. Провеждаме тази политика твърдо и неотклонно, защото сме убедени, че посредничеството между Министерството на отбраната и основни доставчици не е най-добрата търговска практика. Работим за създаването на условия за българската отбранителна индустрия, българските производители да бъдат активни участници и да съумеят да се включат в проектите, които бяха одобрени от Народното събрание за модернизиране на Въоръжените сили“, каза той. Пред участниците във форума заместник-министърът на отбраната даде подробни разяснения за процедурата за реализацията на проекта за придобиване на основна бойна техника за изграждане на батальонни бойни групи от състава на механизирана бригада, който предизвиква по-голям интерес от страна на българската индустрия, с оглед на нейните способности. „Водеща роля в този проект е придобиването на нови отбранителни способности на Сухопътните войски, които да отговарят на стандартите на НАТО“, каза заместник-министър Величков. Сред основните критерии, по които ще бъдат оценявани кандидатите обаче, той открои един важен критерий – индустриалното сътрудничество, който по думите му отваря широко вратите за участие на българската индустрия в изпълнението на проекта. Друг важен критерий, който също ще даде възможност за участие на българската отбранителна индустрия в логистичната поддържка на новата техника е лицензионният трансфер, т.е. предоставянето на лицензионни права на Министерството на отбраната за модернизиране, доразвиване и надграждане на бойната платформа, посочи заместник-министърът на отбраната. Ръководството на Министерството на отбраната има воля да бъдат реализирани и други проекти, свързани с развиване на способностите на Българската армия, които могат да представляват интерес за българската отбранителна индустрия, съобщи заместник-министър Величков. Той посочи като пример намеренията за модернизиране на съществуващите на въоръжение в Сухопътните войски бойни бронирани машини (БМП-21) и системите за реактивен залпов огън, както и модернизирането на авиониката на самолетите Су-25, които са на въоръжение във ВВС.", "date": "2018.09.20", "title": "Подобряват условията за българската отбранителна индустрия"}
{"url": "https://www.24chasa.bg/novini/article/7065339", "text": "Европейският съюз и Сърбия се споразумяха екипи на европейската гранична агенция да работят заедно със сръбската полиция, за да помогнат за охраната на границите на Сърбия срещу мигранти, предаде Асошиейтед прес. Сърбия се намира в центъра на т.нар. Балкански маршрут на мигрантите, опитващи се да достигнат по-богатите държави от ЕС, бягайки от войните и бедността в собствените си страни, предаде БТА. Европейският комисар за миграцията Димитрис Аврамопулос и сръбският вътрешен министър Небойша Стефанович подписаха споразумение днес, предвиждащо служители на европейската гранична агенция Фронтекс да работят съвместно със сръбската полиция. Споразумението позволява на европейската гранична агенция Фронтекс да помага на Сърбия \"в случай на внезапна промяна в миграционните потоци\", според съобщение на ЕС, цитирано от ДПА. Споразумението се нуждае от ратификация в сръбския парламент, за да влезе в сила. ЕС сключи подобни споразумения с Албания и Македония тази година, припомня ДПА. Брюксел води също преговори с Босна и Херцеговина, както и с Черна гора. Стъпка по стъпка ние защитаваме по-добре външните граници на ЕС и ние правим това и като си сътрудничим по-тясно със страни партньори, намиращи се в пряко съседство с нас и по далеч, каза Аврамопулос. Преди три години близо един милион мигранти достигнаха до Западна Европа, използвайки маршрута през Балканите, припомня ДПА. Въпреки че маршрутът бе затворен от началото на 2016 г. благодарение на координирани мерки за затваряне на границите, хиляди мигранти все още успяват да минат по него. Близо 4000 души са блокирани сега в Сърбия, а 3000 - в съседна Босна. Те се опитват да достигнат до Западна Европа с помощта на трафиканти на мигранти.", "date": "2018.09.20", "title": "Фронтекс ще помага на Сърбия да контролира мигрантите"}
{"url": "https://www.24chasa.bg/novini/article/7065310", "text": "Производството на нелегални цигари се е превърнало в огромна паралелна икономика, която успешно конкурира считания до скоро за най-печеливш бизнес с наркотици. Това заяви главният прокурор Сотир Цацаров пред депутати от Комисията за контрол над приходните агенции, контрабандата и сивата икономика. Цацаров и новият вътрешен министър Младен Маринов разказаха пред депутатите от комисията подробности за това как са работили фабриките, как са били оборудвани вътре и как се е осигурявало производството и разпространението на нелегални цигари, за да им предложат да криминализират производството на цигари без бандерол.  Главният прокурор заяви, че според него единствено това би гарантирало успех срещу този нелегален бизнес, от който хазната губи около 500 млн. лв. на година. Той поиска производството на машини и консумативи, в които се изработват цигари, да минат на регистрационен или лицензионен режим.  Помолен от журналисти да коментира оценката на президента за новия вътрешен министър, Цацаров заяви: \"Оценката е политическа. Аз политически оценки не давам. Мога да го оценя като човек, с когото работя всеки ден - отличен професионалист\". Попитан за екстрадицията на ексбанкера Цветан Василев, главният прокурор заяви, че според него толкова дълго дело за екстрадиция не е имало и се усъмни, че причините за това могат да бъдат и политически. ", "date": "2018.09.20", "title": "Цацаров: Цигареният бизнес е по-печеливш от наркотиците"}
{"url": "https://www.24chasa.bg/novini/article/7065376", "text": "Положението с мигрантите в Гърция далеч не е удовлетворително, заяви германският външен министър Хайко Маас преди посещение днес в Атина, предаде АФП. Коментарът му бе направен, след като хиляди бежанци, идващи от Турция, продължават да пристигат в Гърция, където са блокирани при мизерни условия, предава БТА. Ние трябва да помислим как по-добре да прилагаме споразумението ЕС-Турция, сключено през март 2016 г., за да пресечем голямата миграционна вълна от Близкия изток към Европа, заяви Маас в интервю за в. \"Катимерини\". Той се обяви също в подкрепа на \"предложенията за засилване на Фронтекс\", представени наскоро от Европейската комисия. Посещението на Маас, който се очаква да разговаря с гръцкия си колега Никос Кодзиас, се осъществява на фона на подновяване на напрежението с мигрантите на гръцките острови в Егейско море, където над 20 000 души са блокирани при тежки условия, специално на Лесбос и Самос. Във връзка с влошаване на ситуацията в лагера Мория на остров Лесбос, където близо 9000 души живеят в лагера, който е с капацитет за 3000 души, правителството се ангажира да ускори прехвърлянето към континенталната част на страната на тези от бежанците, за които е преценено, че биха могли да получат убежище. Но то подчерта обаче, че е притиснато в порочен кръг, като се имат предвид продължаващите пристигания на бежанци, които \"почти са се удвоили това лято\" в сравнение с предишната година, според министъра за миграцията Димитрис Вицас.", "date": "2018.09.20", "title": "Маас: Неудовлетворителна е ситуацията с \nмигрантите в Гърция"}
{"url": "https://www.24chasa.bg/novini/article/7065278", "text": "Жена на 46 години и 12-годишно момиче бяха тежко ранени в период от 24 часа при нападения на акули в популярен сред туристите район в североизточната част на Австралия, предаде Франс прес, като се позовава на местните власти. Момичето беше отведено в болница с хеликоптер. Тя беше ухапана по крака, докато се къпела в района на Сид харбър, в архипелага Уитсънди айлъндс, в щата Куинсленд. Състоянието й се оценява като тежко. Преди ден жертва на подобно нападение стана и 46-годишна жена, ухапана по левия крак. Състоянието й остава критично, предава БТА. Според специалистите броят на нападенията от акули нараства поради засилващата се популярност на водните спортове и факта, че някои видове риби се приближават до плажовете. Смъртните случаи обаче са рядкост. Уитсънди айлъндс са една от най-популярните туристически дестинации в Австралия поради райските си плажове и тюркоазени води, отбелязва АФП.", "date": "2018.09.20", "title": "Акули нападнаха жена и дете в рамките на 24 часа в Австралия"}
{"url": "https://www.24chasa.bg/novini/article/7065380", "text": "Лидерът на КНДР Ким Чен Ун е подарил на президента на Южна Корея Мун Дже Ин 2 тона деликатесни гъби, съобщава южнокорейската информационна агенция „Ренхап“, позовавайки се на източник от администрацията да южнокерйския сържавен глава, предаде  . „Докато президентът и жена му бяха в Северна Корея, два тона гъби мацутаке пристигнаха със самолет в Сеул“, е казал източникът. Мун Дже Ин се е разпоредил гъбите да бъдат предадени на членове на разделени семейства, които не са имали възможност да се видят със своите севернокорейски роднини. На обяда между лидерите на двете Кореи е била сервирана студена супа от елда и юфка с корени, допълва южнокорейската агенция.", "date": "2018.09.20", "title": "Ким Чен Ун подарил на южнокорейския президент 2 тона гъби"}
{"url": "https://www.24chasa.bg/novini/article/7065386", "text": "Фонд на фондовете финансира градско развитие с 353,3 млн. лв. в 39 общини. Това се случи след подписването на оперативни споразумения с избраните два финансови посредника. Фондът за градско развитие ще кредитира проекти, подобряващи градската среда. Заемите са насочени към общини и общински предприятия. От финансиране могат да се възползват и частни компании, физически лица и публично-частни партньорства. \"От финансирането могат да се възползват широк кръг от лица, а проектите за туризъм и културно наследство могат да обхванат цялата страна\", заяви изпълнителният директор на Фонда на фондовете Светослава Георгиева. Програмата е финансирана по ОП “Региони в растеж”. Посредниците са Обединение “Фонд на устойчивите градове” за регионите Юг и София. То включва Обединена българска банка, “Фонд ФЛАГ”, Фонд за устойчиво градско развитие и “Българска консултантска организация”. За регион Север посредник ще бъде “Регионален фонд за градско развитие”, в който са “Сосиете Женерал”, “Елана инвестмънт”, “Елана холдинг” и “Болкан адвайзър”. Посредниците ще трябва да осигурят и допълнителен ресурс, който ще бъде малко над 40% от финансирането. Така общата сума става близо 600 млн. лв.", "date": "2018.09.20", "title": "Фонд на фондовете финансира градско развитие с 353,3 млн. лв."}
{"url": "https://www.24chasa.bg/novini/article/7065396", "text": "Днес - 20 септември, от 22 ч. до 24 ч., ще бъде ограничено движението в посока Варна в участъка от 30-ти до 35-ти км на АМ „Хемус“ поради профилактика на вентилационната система в тунел „Витиня“. Предвидените дейности ще бъдат изпълнени през нощта, когато трафикът е по-слаб. Пътуващите за Варна ще се насочват по обходен маршрут от пътна връзка „Витинска река“ при км 30+450 на АМ „Хемус“, след това ще продължават по път I-1 Ботевград - София и включването в АМ „Хемус“ ще става при пътната връзка при км 35+480. От 0 ч. до 2 ч. на 21 септември за профилактика на вентилаторите ще бъде ограничено движението в посока София. Трафикът ще бъде насочен по същия обходен маршрут. Отклоняването на движението ще става при км 35+480 на АМ „Хемус“, след това ще се продължава по пътя Ботевград - София и при пътна връзка „Витинска река“ при км 30+450 шофьорите ще се връщат на АМ „Хемус“. Необходимо е шофьорите да карат внимателно и със съобразена скорост, стриктно спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.09.20", "title": "АПИ: През нощта шофьорите да карат внимателно в тунел \"Витиня\" на \"Хемус\""}
{"url": "https://www.24chasa.bg/novini/article/7065394", "text": "Сътрудничеството между България и Азербайджан в областта на образованието и културата трябва да се развива със същите темпове както икономическото и политическото, заяви председателят на Народното събрание Цвета Караянчева в публична лекция пред преподаватели и студенти от Бакинския славянски университет. Председателят на българския парламент отбеляза огромния принос на университета и на неговия ректор проф. Нурлана Алиева за това българският език и култура да намират все по-широка аудитория и популярност в Азербайджан. Това съобщиха от пресцентъра на Народното събрание. Общи са желанието и стремежът на България и Азербайджан да превърнем географските преимущества на нашите две страни, да бъдем на кръстопътя между Азия и Европа, във възможности за задълбочаване на двустранните връзки в областта на търговията, енергетиката, транспорта, подчерта Цвета Караянчева. Тя добави, че това ще допринесе за икономическото развитие и просперитета на двете страни. Председателят на Народното събрание подчерта, че българските политици ще се стремят да работят за създаване на необходимите условия нашите два народа и младите хора да се сближават все повече, да опознават културата, традициите, природата, забележителностите, с които България и Азербайджан могат да се гордеят. Председателят на Народното събрание Цвета Караянчева беше посрещната в Бакинския славянски университет с българска народна песен и хоро. Цвета Караянчева беше приветствана от ректора на Бакинския славянски университет проф. Нурлана Алиева. На срещите в университета председателят на Народното събрание подчерта , че има активно сътрудничество и множество установени директни контакти между български и азербайджански висши училища. Цвета Караянчева изрази увереност, че съгласуваният меморандум за разбирателство в областта на образованието между министерствата на образованието на България и Азербайджан ще допринесе за интензифициране на сътрудничеството в тази област. Ректорът на Бакинския славянски университет проф. Нурлана Алиева посочи, че от създаването си през далечната 1946 г. до днес, ръководеното от нея висше училище, непрекъснато обогатява и разширява обема от изучавани дисциплини. Част от това е и взетото през 1996 г. решение в университета да се въведе изучаването на други славянски езици, подчерта тя и добави, че днес в Бакинския славянски университет функционират седем факултета и 25 катедри, като освен славянски езици (руски, български, чешки, полски, украински), студентите имат възможност да изучават и други езици (английски, немски, френски, турски, гръцки), а също така и азербайджански език и литература, международни отношения, журналистика и др. Българската парламентарна делегация, която е на посещение в Азербайджан по повод тържественото отбелязване на 100-годишнината на парламента на Азербайджан, посети и Центъра за български език и култура към Бакинския славянски университет. Той е открит през 2004 г. и работи за развитие на културните връзки между Азербайджан и България, за сближаване на младите хора от двете страни и за усъвършенстване на учебния процес по българистика.", "date": "2018.09.20", "title": "Караянчева: Искаме с Азербайджан да бъдем на кръстопътя между Азия и Европа"}
{"url": "https://www.24chasa.bg/novini/article/7065407", "text": "Министърът на външните работи на Гърция Никос Кодзиас заяви днес, че е сигурен, че предварителното споразумение за името на съседна Р Македония ще бъде ратифицирано въпреки противопоставянето на опозиционните партии в двете страни, предаде Асошиейтед прес. Кодзиас посочи, че се надява и вярва, че македонците ще подкрепят промяната на името на \"Северна Македония\" на референдума на 30 септември, предаде БТА. Ако бъде ратифицирано споразумението, ще бъде сложен край на продължаващия десетилетия спор между Атина и Скопие и ще бъде улеснено приемането на Македония в НАТО и ЕС, отбелязва АП. Кодзиас заяви днес още, че след като веднъж македонският парламент внесе промени в конституцията за прилагане на промяната, гръцките депутати също ще ратифицират споразумението, дори въпреки това, че повечето опозиционни партии го отхвърлят. Гръцкият външен министър посочи, че финализирането на процеса вероятно ще бъде отложено с месец за края на януари. Кодзиас говори след разговори в Атина с германския външен министър Хайко Маас.", "date": "2018.09.20", "title": "Кодзиас: Сигурен съм, че споразумението за името на Македония ще бъде ратифицирано"}
{"url": "https://www.24chasa.bg/novini/article/7064773", "text": "В поздравителния си адрес до първата Световна конференция за изкуствен интелект в Шанхай, китайският председател Си Дзинпин заяви, че през последните години технологията за изкуствен интелект се развива интензивно в целия свят и се превръща в нова движеща сила за световната икономика, променяйки живота на обикновените хора. Това означава, че всички страни споделят задачата да уредят новите въпроси, свързани с правата, сигурността, заетостта, етичността и управлението на изкуствения интелект. Китай желае да работи заедно с другите държави, за да споделят опита, да защитят сигурността и да насърчат общото развитие в тази област, като създадат заедно общност на споделената съдба на човечеството, предава  . Според синята книга публикувана на конференцията, до първата половина на тази година, по брой на предприятията занимаващи се с изкуствен интелект, Китай заема второто място в света. В синята книга се посочва още, че посредством мащабното използване на новите технологии, ще се създаде по-голяма движеща сила за световната икономика. Китайският премиер Ли Къцян присъства на летния форум Давос и представи три идеи за новия растеж на световната икономика: запазване на икономическата глобализация, засилване на инклузивността на икономиката и насърчаване на интеграцията на развитието и иновациите. Със старта на четвъртата индустриална революция, Китай постигна богати резултати в областите на изчисленията в облак, изкуствения интелект, блокчейн и други нови технологии. Същевременно има добре развити нови индустрии като онлайн пазаруването, мобилното плащане и икономиката на споделяне, които дават добра основа за икономическата трансформация. Китай ще продължава да защитава интелектуалната собственост и да предприема по-строги мерки, за да създаде добра среда за иновациите от цял свят.", "date": "2018.09.20", "title": "Две големи събития в Китай се фокусират върху технологичните иновации"}
{"url": "https://www.24chasa.bg/novini/article/7065406", "text": "Русия затваря международните води и въздушното пространство близо до Сирия, Ливан и Кипър до следващата сряда, защото провежда военноморски учения, съобщи агенция Интерфакс, цитирана от ДПА.  Русия ще проведе ракетни изпитания в тези райони на Източното Средиземноморие, се казва в издадено от нея международно уведомление до летците. Според израелски медии затварянето на водите и въздушното пространство е свързано със свалянето на руски военен самолет от сирийските въоръжени сили по-рано тази седмица, предаде БТА.  Руската армия обвини Израел за случая, като каза, че израелски изтребител, извършващ мисия за бомбардиране, се е прикрил зад руски разузнавателен самолет, за да се предпази от сирийската противовъздушна отбрана. Израел твърдо отрече да е отговорен за свалянето на самолета, при което загинаха 15 руски военни. Руският президент Владимир Путин омаловажи обвиненията на армията и приписа случая на \"трагични обстоятелства\".", "date": "2018.09.20", "title": "Русия затваря водите и въздушното пространство край Сирия"}
{"url": "https://www.24chasa.bg/novini/article/7065405", "text": "Подсъдим, обявен за издирване и задържан с Европейска заповед за арест, отново застана пред Окръжния съд в Добрич. 32-годишният Велин М. е обвинен за това, че през октомври 2013 г. в село Карапелит, при условията на продължавано престъпление, без надлежно разрешително е държал с цел разпространение високорисково наркотично вещество - марихуана, на обща стойност 451.74 лева. Делото срещу подсъдимия започна през 2015г., като в продължение на две години съдът направи нужното да издири и разпита множество свидетели, някои от които работят в чужбина. През септември миналата година, когато съдебното следствие вървеше към финал, мъжът спря да се явява на съдебните заседания и се укри. Съдът го обяви последователно за местно, общодържавно и повторно щателно издирване, след което спрямо него беше издадена Европейска заповед за арест. В резултата на проведеното търсене местонахождението на подсъдимия беше установено в Германия, където, оказа се, българският гражданин е бил задържан във връзка с разследване за трафик на хора. Впоследствие добричлията беше екстрадиран от Германия и приведен в затвора във Варна, което даде възможност процесът срещу него да продължи. Проведено беше съдебно заседание, в което обаче изненадващо адвокатът на подсъдимия се отказа от поетата защита, като обоснова решението си със съществено разминаване между неговата професионална преценка и линията на защита, която подсъдимият желае да бъде осъществена. Съдът прецени, че следва да даде възможност на 32-годишния мъж да организира отново адвокатската си защита, която е задължителна предвид факта, че той е задържан под стража, и насрочи следващото заседание по делото за 6 октомвриа. Междувременно до германските власти ще бъде изпратено запитване дали воденото там разследването спрямо българския гражданин е приключило и следва ли той да им бъде предаден отново след края на делото в Окръжния съд в Добрич.", "date": "2018.09.20", "title": "Върнаха от Германия подсъдим в Добричкия окръжен съд"}
{"url": "https://www.24chasa.bg/novini/article/7065431", "text": "Парното и топлата вода в столицата трябва да поскъпнат с 8 на сто от октомври. Това става ясно от публикуваните разчети на Комисия по енергийно и водно регулиране /КЕВР/, предава  .  Увеличението се налага заради предстоящия скок на природния газ с близо 14 процента, който топлофикациите използват за гориво. От новия отоплителен сезон цените на топлоенергията в Пловдив ще се увеличат с 9 на сто, тези в Бургас и Плевен - с 5 процента, а във Варна поскъпването ще е с 2 на сто. Предстои обществено обсъждане на цените на топлоенергията.", "date": "2018.09.20", "title": "КЕВР: Парното и топлата вода в София трябва да поскъпнат с 8% от октомври"}
{"url": "https://www.24chasa.bg/novini/article/7065421", "text": "Осигуряването и поддръжката на адекватна инфраструктура и съпътстващите я услуги, било то в областта на водоснабдяването и канализацията или по отношение на пътищата, са енергоемки и изискващи висока степен на мобилизация дейности. Това налага да ползваме всички възможности за привличане на финансов ресурс и експертиза. Постигането на ефективност в тези два отрасъла е неизменно свързано с перспективите за развитие на публично-частното партньорство у нас. Това заяви заместник-министърът на регионалното развитие и благоустройството Малина Крумова, която днес даде старта на втория ден от Международната практическа конференция на тема „Възможности и перспективи за развитие на публично-частното партньорство“. Форумът се организира от Министерството на регионалното развитие и благоустройството и се провежда на 19 и 20 септември в град София. В събитието участват представители на Business Advisory Board (BAB) към Икономическата комисия за Европа на ООН. Целта на конференцията е да се представи международният опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България. В изказването си пред участниците заместник-министър Крумова отбеляза предимствата на публично-частното партньорство, което по своята същност е дългосрочно сътрудничество, създавано с цел постигане на ускорено, по-качествено и ефективно предоставяне на публични услуги чрез оптимално разпределение на ресурси, рискове и възнаграждение за страните. В основата на публично-частното партньорство стои привличането на частен капитал за обществени ползи, което ускорява процеса на инвестиране и постигане на желаните цели. То е свързано с дългосрочно планиране, пренасяне на рисковите фактори към по-подготвени партньори и възможност за директно използване на уменията и експертизата на частния сектор, обясни заместник-министърът. „В същото време, публично-частното партньорство не осигурява автоматично по-добра ефективност“, изтъкна Крумова и допълни, че ефективността изисква придобиването на умения, опит и добро управление на финансите. „Не всяка форма на ПЧП е универсална и работи при всички условия, затова е важно да се провеждат подобни форуми, които да дават трибуна на международния опит в областта и възможност да бъдат разбрани начините тези процеси да бъдат управлявани по-добре“, каза още регионалният заместник-министър. Постигането на по-качествени услуги за обществото във ВиК отрасъла и пътната инфраструктура, където има сериозен финансов недостиг, изисква съществени капиталови вложения в следващите години, които могат да се осъществят чрез публично-частното партньорство, категорична бе Крумова. Във втория ден на събитието се включиха още и представители на Националното сдружение на общините в Република България, Столична община, Българска асоциация по водите, университети в страната и други заинтересовани организации и страни.", "date": "2018.09.20", "title": "Малина Крумова: По-качествените услуги във ВиК и пътищата изискват повече финанси"}
{"url": "https://www.24chasa.bg/novini/article/7064955", "text": "Правителството в Белград е предприело стъпки да подобри капацитетите си в борбата срещу тероризма, се оценява в най-новия доклад на Държавния департамент за тероризма за 2017 г., който бе представен във Вашингтон, съобщи Танюг, цитирана от БТА.  В частта на доклада, която се отнася за Сърбия, се посочва, че в страната през 2017 г. не е имало терористични нападения, а нивото на дейности във връзка с набиране на бойци за Ислямска държава е било ниско. В доклада се оценява, че най-големи заплахи от тероризъм в Сърбия продължават да бъдат потенциалното движение на пари и оръжие през територията на Сърбия, завръщането на чуждестранни терористични бойци и радикализацията, съобщава Гласът на Америка. В доклада се посочва, че правителството в Белград е предприело действия, за да подобри способностите си в борбата против тероризма с приемане на Национална стратегия за предотвратяване и отговор на тероризма в периода от 2017 до 2021 година, но и с продължаване на сътрудничеството с международни партньори със специален фокус върху изпълнението на закона и усилия в областта на кибер престъпността. Посочва се, че като членка на Глобалната коалиция срещу Ислямска държава Сърбия е обещала дарения в медицинско оборудване през май, но липсата на опит в ролята на дарител и вътрешни препятствия са отложили изпращането на тази помощ и съдейки по всичко това ще ограничи допълнително финансовите и материални дарения за коалицията. В доклада се напомня, че Сърбия продължава да се възползва от обучение на американското правителство в изграждането на свои капацитети в борбата срещу тероризма. Когато става дума за правосъдието, спазването на законите и сигурността на границите в доклада се изтъква, че е необходимо Сърбия да подобри капацитетите за изпълнение на законите, но напредъкът на страната в тази област е постоянен. В доклада на Държавния департамент са обработени и данни за територията на Косово, Македония и Босна и Херцеговина. За Косово, което също е член на Глобалната коалиция за борба с Ислямска държава, се посочва, че и през 2017 г. е продължило да се бори с нарастващата заплаха от тероризъм като се напомня, че 403 лица от тази територия са пътували в Сирия и Ирак, за да се борят в редиците на \"Ислямска държава\" или Фронта Ал Нусра и 74 от тях са загинали. По данни на Държавния департамент 133 от тях са се завърнали, а 196 остават в конфликтните зони. В частта за Босна и Херцеговина се изтъква, че страната продължава да увеличава антитерористичните си капацитети през 2017 г., но пропуските в законите и леките наказания остават най-големите предизвикателства. По-ефикасното вътрешно сътрудничество в Босна и Херцеговина се подрива от междуагенционни и лични конфликти, а екстремистката идеология и регионалните национални екстремистки групи продължават да бъдат потенциален източник на тероризъм. Що се отнася до дерадикализацията, не е постигнат голям напредък, се оценява в доклада. За Република Македония се казва, че е сътрудничила със САЩ в борбата с тероризма и също така е членка на Глобалната коалиция за борба с Ислямска държава. Македонските власти оцениха, че членове и симпатизанти на Ислямска държава присъстват в тази страна, а министерството на вътрешните работи и разузнавателната агенция оценяват, че най-малко 150 македонски граждани са пътували, за да се присъединят към терористични групи в Сирия и Ирак, се изтъква в доклада. От тях 30 са убити, 40 още са в тези зони, а 80 са се завърнали в Р Македония.", "date": "2018.09.20", "title": "Излезе във Вашингтон доклад на Държавния департамент за тероризма на Балканите"}
{"url": "https://www.24chasa.bg/novini/article/7064953", "text": "Глобално затопляне, свързано с повишаване на температурите с 2 градуса Целзий, ще е достатъчно, за да се стопи част от огромната ледена покривка в Източна Антарктида, сочат резултатите от изследване, цитирани от Франс прес. Това ще доведе до покачване на глобалното морско ниво с няколко метра. Експерти досега се интересуваха най-вече от западната част на континента, която е засегната от сегашното топене. Но ледената покривка в Източна Антарктида, където е складирана около половината от сладката вода на планетата, включва подводна част, която е много уязвима към затоплянето. Учени изследвали морски седименти, образувани при последното топене в района на земя Уилкс преди около 125 000 години. Било установено, че повишаване на температурите с 2 градуса Целзий ще е достатъчно, за да се възобнови топенето там, информира БТА. \"За пръв път виждаме начина, по който в миналото тази част на ледената покривка се е променила под въздействието на умерено затопляне - заяви ръководителят на изследването Дейвид Уилсън от Лондонския имперски колеж. - Значимостта на промените ще зависи от затоплянето, но увеличаване на температурите с 2 градуса Целзий ще е достатъчно, за да има промяна.\" Парижкото споразумение за климата от 2015 г. цели климатичното затопляне да бъде ограничено до увеличаване на температурите с 2 градуса Целзий, като се има предвид, че те вече са се повишили с 1 градус Целзий. Според учените, ако живачният стълб няколко века показва увеличаване на температурите с 2 градуса Целзий, ледът на земя Уилкс ще изчезне, довеждайки до повишаване на глобалното морско ниво с около 4 метра. Ако парниковите емисии съхранят сегашното си ниво, температурите ще се повишат с 3 градуса Целзий и дори с 4-5 градуса Целзий. Екипът изследвал проби от седименти от различни междуледникови периоди, връщайки се 450 000 години назад във времето. Резултатте от изследването са публикувани в сп. \"Нейчър\".", "date": "2018.09.20", "title": "Дори умерено затопляне ще застраши ледената покривка в Източна Антарктида"}
{"url": "https://www.24chasa.bg/novini/article/7064977", "text": "\"Предложението за санкции срещу Унгария е без мотиви, а с общи приказки не е редно дори да се влиза в такава процедура, камо ли да се налага. България ще излезе с официална позиция за санкциите, които Брюксел иска да наложи на Унгария. Членовете на кабинета са обединени около единна позиция, но предстои изготвянето на официалното становище.\" Това каза при посещението си във Варна вицепремиерът Валери Симеонов. По думите му в ЕС членуват независими държави и не бива има се налагат становища, особено, когато става дума за санкции. Той смята, че България трябва да оотстоява собствените си позиции и интереси. „Не е добре в очите на обществото, когато институциите водят война помежду си. Властите не би трябвало да демонстрират разминавания и противоречия, защото това саботира политическата стабилност, която е най-голямото ни постижение. Всичко може да се съсипе от дребнави пререкания, които нищо не носят. Аз лично съм против конфронтацията между отделните институции и не трябва една институция да пречи на друга, било по формална, или личностна причина”. Така вицепремиерът коментира оставките на тримата министри и разменените реплики между прецидента и министър председателя. Симеонов бе категоричен, че личните отношение между двамата първи мъже в държавата рефлектират върху вземането на решения и изпълнението на задълженията и попита какво спечели България от това, че подалите оставки трима министри, в продължение на 10 дни не са освободени. Валери Симеонов бе категоричен и в отговора си на въпрос дали опозицията има капацитет за предсрочни избори. \"Ако това беше така, вотът отдавна щеше да е факт\", каза вицепремиерът.", "date": "2018.09.20", "title": "Валери Симеонов: Предложението за санкции срещу Унгария е без мотиви"}
{"url": "https://www.24chasa.bg/novini/article/7064989", "text": "Шейсет и девет годишен мъж от Гълъбово е станал поредна жертва на телефонни измамници, съобщават от пресцентъра на ОД на МВР. Възрастният мъж предал на непознато за него лице сумата от 10 000 лева след получено телефонно обаждане. По телефона се обадил непознат, който се представил за роднина и поискал от него да плати капаро за климатици, доставени от Германия. Образувано е досъдебно производство.", "date": "2018.09.20", "title": "69-годишен мъж даде 10 000 лв. на ало измамници в Пловдивско"}
{"url": "https://www.24chasa.bg/novini/article/7065002", "text": "Обсъжданията за финансовите решения на споровете за миграцията в Европейския съюз трябва все пак да се съсредоточат върху хората, а не върху парите, каза днес люксембургският премиер Ксавие Бетел, цитиран от ДПА. Лидерите от ЕС обсъдиха на неформална среща в Залцбург възможността за финансов принос от страните членки, които отказват да приемат кандидати за убежище от главните държави на пристигане на мигранти в Южна Европа. \"Ние не сме на пазара. Не говорим за килими, а за хора\", заяви Бетел пред репортери във втория ден от срещата, предава БТА.  \"Ако започнем (да говорим) колко струват мигрантите, това е срам за всички ни\", каза той. Италианският министър-председател Джузепе Конте също даде да се разбере, че не разглежда икономическите форми на солидарност като начин за решаване на миграционния въпрос. Според него икономическите приноси са само \"остатъчна възможност\". \"От значение е това, че има широко участие в механизма за преразпределение\", заяви той. Италия е част от страните в ЕС, които са против имиграцията, но нейното правителство иска преразпределение на кандидатите за убежище, а други твърдолинейни правителства като това на Австрия и други страни от Централна Европа са против механизъм за разселване на мигранти. Австрийският канцлер Себастиан Курц каза, че миграционният въпрос може да бъде решен само чрез съсредоточаване върху защитата на сухоземните и морските граници на ЕС. Той приветства подкрепата на европейските лидери за план за задълбочаване на сътрудничеството с Египет в момент, когато се полагат усилия за създаване на центрове в Северна Африка за спасени в Средиземно море мигранти. \"Това е огромна възможност, която би трябвало да използваме\", заяви Курц. \"Египет е готов да задълбочи диалога си с нас\", каза Курц и приветства това като \"нов важен етап\" в борбата с имиграцията в Европа, предаде Франс прес. Той поясни, че освен с Египет европейските лидери са се съгласили да започнат преговори и с други северноафрикански страни, за да се борят с миграционния поток оттам към Европа. След пика на миграционната криза през 2015 г. ЕС сключи с Турция и с Либия споразумения, допринесли за значително намаляване на пристиганията на мигранти на континента през Средиземно море. Но европейците искат да разширят тези партньорства към всички северноафрикански страни. Те подкрепят идеята за среща на върха с Арабската лига, базирана в Кайро, която Европейският съвет се надява да организира през февруари догодина. Страна основателка на Арабската лига, Египет играе роля на модел в борбата с незаконното потегляне на мигранти към Европа, подчерта днес Курц. \"Египет е единствената страна от Северна Африка, която успя от 2016 г. да попречи на мигрантите да тръгнат от нейните брегове по море за Европа\", отбеляза той и приветства ефикасността на Кайро.", "date": "2018.09.20", "title": "Премиерът на Люксембург: ЕС не може да урежда миграцията като продажба на килими"}
{"url": "https://www.24chasa.bg/novini/article/7065014", "text": "Вицепремиерът и министър на отбраната Красимир Каракачанов почете загиналите 3200 български войници при битката на връх Каймакчалан през Първата световна война, по-рано днес. Днес сме тук, на Каймакчалан, защото никога няма да забравим български чеда, които загинаха за Майка България. Получи се една хубава традиция. В дните, когато са се водили големите и страшни сражения на връх Каймакчалан, ние да идваме тук и да от даваме почит на онези над 3200 български войници, офицери, подофицери, които загинаха на бойното поле. На този връх и в околните местности Българската армия води сражения в продължение на 40 дни. Загиват 3200 български войници. Срещу няколко дивизии воюва един български полк и три дружини. Показват чудеса от храброст, но и оставят костите си на този гол връх, защитавайки своята кауза. Ние отдаваме почит на тези хора, защото те го заслужават. Те дойдоха тук, за да воюват за България. Ако говорим за преди 100-102 години, днес ние сме тук благодарение и на това, че с нашите приятели в НАТО и ЕС – Гърция, имаме добър диалог и все по-близки отношения. За което искам да благодаря и на нашите домакини, на министъра на Националната отбрана на Гърция, на гръцкото МВнР. Ние сме тук, за да уважим паметта на български войници, които са преди всичко хора и християни. А като хора и християни, загинали за една кауза, те заслужават да запалим свещ, да се помолим за техните души. Заслужават и един ден техните гробове да бъдат възстановени. Мисля че в новите времена, в които живеем, тази традиция, започнала преди 2 години и продължена днес, ще продължи и в бъдещето, така че един ден заедно да изградим един скромен паметник на онези войници, които загинаха на този връх. Защото над всички тях е Бог. Присъстваха народни представители, общественици, историци, представители на медиите, Георги Дракалиев от ВМРО - Бургас и др. Много емоционално и силно събитие. Заупокойната молитва отслужи отец Атанасий, протосингел на Западен и Средно европейски митрополит Антоний.", "date": "2018.09.20", "title": "Каракачанов почете загиналите при битката на Каймакчалан (Снимки)"}
{"url": "https://www.24chasa.bg/novini/article/7065022", "text": "34 млн.лв. е ръстът на приходите от обороти по Северното Черноморие през трите месеца на активния туристически сезон. Това съобщи във Варна вицепремиерът Валери Симеонов. По неговите думи сезонът е бил успешен и той похвали институциите в морската столица да отличната им работа. Симеонов цитира отчетите на МВР, НАП, РЗИ и другите институции, които работеха активно по Черноморието. По данни на полицията с 20-25% по-малко са регистрираните грабежи, а с близо 50% повече са разкритите престъпления. На половина са спаднали икономическите престъпления срещу интелектуалната собственост. Със съдействието на полицията се проверяват доходите на стопаните на 302 луксозни автомобила, допълни Симеоново. 64 заведения са били запечатани след проверките на приходната агенция по Северното Черноморие, а 10 са приключилите административни дела. От началото на годината НАП Варна е внесла в държавната хазна със 135 млн.лв. повече приходи от 2017 г., допълни вицепремиерът. Мобилните митнически групи са конфискували 7 тона нелегален алкохол. При акция \"тишина\" са проверени 98 обекта по Крайбрежната алея във Варна и в курортите край града. При тях са констатирани 148 нарушения, при които са дадени предписания. \"Проверките на Алея първа във Варна не постигнаха траен ефект. В 50% от случаите нарушенията се повтарят\", обясни Симеонов. Въпреки това вицепреимерът отчете, че шумовото замърсяване на територията на Варна и Добрич е ограничено спрямо миналата година. 6 заведения са били затворени това лято за неспазване на хигиенните изисквания, а 300 това негодна за консумиране храна е бира конфискувана. От Инспекцията по труда в града са констатирали нарушения, свързани с неспазването на смени и графици, но това било обяснимо и разбираемо според Симеонов, предвид огромната липса на работна ръка и необходимостта ангажираните в туризма да работят извънредно.", "date": "2018.09.20", "title": "Валери Симеонов отчете 34 млн. лв. ръст на приходите от туризъм по Северното Черноморие"}
{"url": "https://www.24chasa.bg/novini/article/7065021", "text": "Контролните органи на ИА \"Главна инспекция по труда\" са извършили в рамките на активния туристически сезон - юни-август 2018 г., 1615 проверки в 1543 предприятия с 37 564 работещи в тях. Приоритетните направления при проверките по време на кампанията бяха съобразени с идентифицираните проблеми в прилагането на трудовото законодателство в обектите със сезонен характер, съобщават от агенцията. Резултатите от контролната дейност през годините показват, че в тях най-честите нарушения са свързани със законосъобразното наемане на работа, включително на непълнолетни лица и чужденци, работното време и заплащането на труда и основни изисквания по осигуряване на здравословни и безопасни условия на труд. При проверките през трите месеца интензивен летен сезон са констатирани 6654 нарушения, като за 624 от тях са съставени актове за установяване на административни нарушения. Запазва се тенденцията най-голям брой нарушения да са свързани с работното време -1070 броя, и заплащането на труда -750 броя. Благодарение на засиления контрол е овладян проблемът с полагането на труд без трудови договори, но все още сезонните обекти са сред най-рисковите за този вид нарушения. Установени са 164 нарушения за допускане на лица до работа без сключени писмени трудови договори. Нарушенията, свързани с работа на чужденци, без разрешен достъп до пазара на труда, са 45. В 25 случая е установено работа на непълнолетни лица без разрешение от Инспекцията по труда. От изискванията, свързани с безопасността на труда, най-често се нарушават разпоредбите, регламентиращи задължителните и периодични инструктажи. Запазва се тенденцията да се увеличават наетите на работа непълнолетни лица в условията на стабилизиране на пазара на труда и недостиг на работна сила. От началото на годината до края на август Инспекцията по труда е издала 7232 разрешения за наемане на лица, ненавършили 18 години и 188 разрешения за наемане на лица, ненавършили 16 г. Отказите са съответно 100 и 11. Дадените разрешения са с около 1000 повече отколкото за същия период през 2017 г. Практиката показва, че заетите в сезонната заетост, с цел да получат по-големи възнаграждения, често се отказват сами от правата си, като се съгласяват съзнателно да работят повече и да не използват отпуск. Те се обръщат към Инспекцията по труда едва когато не получат договореното възнаграждение. Други сигнали, които постъпват, са за неосигурена задължителна междудневна и седмична почивка. От ИА ГИТ напомнят, че работодателят няма право да допуска работници и служители до работните им места без сключен и регистриран в НАП писмен трудов договор.", "date": "2018.09.20", "title": "Над 1600 проверки са извършили инспекторите по труда в летните курорти"}
{"url": "https://www.24chasa.bg/novini/article/7065050", "text": "Турция няма да допусне да бъдат нарушени правата на Северен Кипър за добив на петрол в Средиземноморието и реализирането на проекти, неотчитащи интересите на кипърските турци. Това заяви днес турският министър на енергетиката и природните ресурси Фатих Дьонмез, цитиран от ТАСС. Няма да допуснем да бъде реализиран нито един проект в Източното Средиземноморие, който без съгласието на Турция да се поднася като факт. Няма да допуснем там да се формира система, при която Севернокипърската турска република (СКТР, призната само от Анкара - бел. ред.) да не получи справедлив дял, каза Дьонмез, предава БТА. Министърът на енергетиката критикува действията на кипърските гръцки власти, свързани с търсенето и добива на въглеводороди в шелфа на острова, в разработването на който според Анкара Никозия в редица случаи нарушава суверенните права на СКТР. Ако в шелфа има петрол, ние ще го открием. Ще извършим още повече проучвания. Корабът \"Фатих\" скоро ще започне сондажи в района и планираме да купим още един такъв кораб, посочи Дьонмез. Той добави, че през последните 16 години Турция е похарчила 10 милиарда долара в търсене на петрол. През юли турският външен министър Мевлют Чавушоглу заяви, че Анкара няма да даде на никого правата на кипърските турци върху въглеводородите, намиращи се в шелфа на изключителната икономическа зона на СКТР. Република Кипър започна през 2011 г. да извършва сондажи в шелфа в Източното Средиземноморие въпреки възраженията на Турция.", "date": "2018.09.20", "title": "Турция: Няма да допуснем да се нарушат правата на Кипър за добив на петрол в Средиземноморието"}
{"url": "https://www.24chasa.bg/novini/article/7065070", "text": "Лидерката на френската крайна десница Марин Льо Пен изрази днес недоволството си от съдебно решение да й бъде направена психиатрична експертиза за това, че през декември 2015 г. е разпространила в Туитър снимки, показващи сцени на насилие, извършено от терористичната организация \"Ислямска държава\", предаде Франс прес, цитирана от БТА. \"Мислех си, че имам право на всичко, но не е така! За това, че разкритикувах ужасите на Даеш /\"Ислямска държава\"/ в Туитър, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Туитър. Според решението на съда целта на психиатричната експертиза е да бъде установено дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен. Марин Льо Пен публикува в Туитър на 16 декември 2015 г. снимки, показващи извършени актове на насилие от \"Ислямска държава\" в отговор на направено от журналиста Жан-Жак Бурден сравнение между ИД и Националния фронт на Льо Пен. Снимките показваха смазан с танк сирийски войник, изгорен жив йордански пилот и убития американски журналист Джеймс Фоли с отрязана глава, поставена на гърба. В публикацията си със снимките Льо Пен написа тогава \"Ето това е Даеш!\" Снимките, публикувани месец след атентатите в Париж, при които загинаха 130 души, предизвикаха обществено възмущение, а прокуратурата на Нантер започна разследване за \"разпространението на съдържащи насилие изображения\", припомня Франс прес.", "date": "2018.09.20", "title": "Марин Льо Пен ще бъде подложена на психиатрична експертиза"}
{"url": "https://www.24chasa.bg/novini/article/7065081", "text": "Иван Ласкин е бил приет във Втора градска болница, потвърдиха пред \"24 часа\" негови близки. Той е в отделението по гастроентерология, както написаха няколко сайта малко по-рано. От Втора градска болница отказаха всякаква информация. Но слухът, че се търси рядка кръв, за да му бъде направено кръвопреливане, е фалшив. \"24 часа\" се опита да се свърже с актьора и с неговата любима жена Александра Сърчаджиева, но и двамата не отговарят на телефоните си. Според различни сайтове актьорът е с чернодробна недостатъчност.", "date": "2018.09.20", "title": "Иван Ласкин приет във Втора градска болница"}
{"url": "https://www.24chasa.bg/novini/article/7065030", "text": "България има интерес от увеличаване на газовите доставки от Азербайджан, заяви председателят на Народното събрание Цвета Караянчева в разговор с министър-председателя на Азербайджан Новруз Мамедов. Делегация, водена от председателя на българския парламент, е на посещение в Азербайджан по повод тържественото отбелязване на 100-годишнината на парламента на Азербайджан. В състава на делегацията са председателят на Групата за приятелство България – Азербайджан Хамид Хамид и заместник-председателят на групата Димитър Георгиев. Това съобщиха от пресцентъра на Народното събрание.  Стратегическото географско положение на България създава предпоставки за диверсификация на източниците и маршрутите на газовите и нефтените доставки, подчерта Цвета Караянчева. Тя уточни, че усилията на страната ни са насочени към това, чрез реализацията на газовия хъб „Балкан“ България да се превърне в газоразпределителен център за Европа. Разглеждаме доставките на газ от Южния газов коридор като неразделна част за реализирането на тази стратегическа цел, посочи Цвета Караянчева и добави, че реализацията на газовата връзка България-Гърция е ключов елемент за получаването на вече договорените 1 млрд. куб. м. азербайджански газ до България. От своя страна премиерът Мамедов заяви, че след реализацията на договорените количества, Азербайджан е готов да води разговори за реализирането на нови количества газ. Нова възможност за сътрудничество в енергетиката би могло да бъде и участието на Азербайджан в газификацията на България за битови цели – тема, обсъждана по време на работното посещение на българския премиер Бойко Борисов в Баку през януари 2018 г., подчерта председателят на Народното събрание. Тя допълни, че всички необходими подробности вече са предоставени на азерската компания СОКАР. Караянчева и Мамедов изразиха задоволство от ефективността на разкритата на 16 януари 2018 г. директна авиолиния Баку – София. Двамата бяха категорични, че линията вече оказва положително влияние върху нарастването на пътуванията между двете страни с цел бизнес и туризъм и перспективите в тази посока са повече от положителни. Председателят на българския парламент посочи, че има неоползотворен потенциал и широки възможности за развитие на сътрудничеството между България и Азербайджан в търговско-икономическата област. Настоящият стокообмен не отговаря на потенциала на двете страни и затова разглеждаме работата на Междуправителствената българо-азербайджанска комисия за търговско-икономическо и научно-техническо сътрудничество като важен инструмент за активизиране на връзките между двете страни, подчерта Цвета Караянчева.", "date": "2018.09.20", "title": "Караянчева: България иска увеличаване на газовите доставки от Азербайджан (Снимки)"}
{"url": "https://www.24chasa.bg/novini/article/7065083", "text": "Председателят на Комисията по вътрешна сигурност и обществен ред Цветан Цветанов се срещна днес в Народното събрание с политици и депутати от ХДС от провинция Саксония-Анхалт. Немската делегация в състав Детлеф Гюрт, Карстен Борхер, Йенс Колзе, Крис Шуленбург и Йенс Дидрихс посети България по покана на Фондация „Конрад Аденауер“ - България. Това съобщиха от пресцентъра на ПП ГЕРБ. „Фактът, че тази седмица за втори път имам възможността да посрещна в България наши германски партньори е много силен знак за все по-интензивното ни сътрудничество“, изтъкна Цветан Цветанов пред своите гости. Той сподели, че е радостен да бъде домакин в българския парламент на представители на ХДС, като подчерта, че отношенията с ХДС винаги са били особено топли. По думите на Цветан Цветанов Германия има ключова роля в развитието на европейския проект. Той благодари на ръководителя на офиса на Фондация „Конрад Аденауер“ в София Торстен Гайслер за активната му работа по организацията на това посещение. Гостите от Германия имаха възможността да наблюдават част от дебатите в пленарна зала преди гласуването на трите министерски оставки и избирането на новите министри. Председателят на Комисията по вътрешна сигурност и обществен ред Цветан Цветанов ги приветства лично от парламентарната трибуна. Представителите на ХДС от провинция Саксония-Анхалт изразиха своята огромна благодарност за възможността да наблюдават дебата в пленарна зала и по-късно взимането на толкова важни решения като избора на новите министри.", "date": "2018.09.20", "title": "Цветан Цветанов разведе представители на Бундестага из парламента (Снимки)"}
{"url": "https://www.24chasa.bg/novini/article/7065084", "text": "Служител от Областната дирекция по безопасност на храните /ОДБХ/ в Ямбол е задържан при вземане на подкуп, съобщиха от Областната дирекция на МВР. Задържаният е главен инспектор в ОДБХ и като длъжностно лице е поискал и приел подкуп от собственик на търговски обект в Елхово в размер на 300 лева. На 62-годишния мъж е повдигнато обвинение и му е наложена мярка за неотклонение \"парична гаранция\" в размер на 1000 лева. Работата по разследването на случая продължава.", "date": "2018.09.20", "title": "Хванаха служител от дирекцията по безопасност на храните в Ямбол, взел подкуп"}
{"url": "https://www.24chasa.bg/novini/article/7064312", "text": "Китай изстреля успешно в сряда навигационните сателити-близнаци Бейдоу-3 с една единствена ракета носител, предава  . Ракетата Чанджън-3Б изведе в космоса сателитите от космодрума в Сичан в 10:07 ч местно време. Това е 285-та мисия на ракетите от серията Чанджън. Двата сателита са 37-ят и 38-ят поред на навигационната система Бейдоу. След серия от тестове и оценки, те ще работят заедно с други 12 Бейдоу-3 сателита в орбита. Апаратите ще предоставят навигационни услуги и предупреждения за опасности за потребителите по света. Мрежа, свързваща 18 сателита на системата бейдоу-3, ще бъде установена до края на годината, тя ще обслужва страните в обхвата на инициативата „Един пояс, един път\". Сателитите и ракетата са разработени от Китайската академия за космически технологии и Китайската академия за ракетни технологии респективно. Системата Бейдоу официално стартира през 2000 г, а през 2012 г започва да предоставя услуги за Азиатско-тихоокеанския регион.", "date": "2018.09.20", "title": "Китай изстреля сателитите-близнаци Бейдоу-3"}
{"url": "https://www.24chasa.bg/novini/article/7065092", "text": "Сирийската ПВО, свалила на 17 септември самолета Ил-20, не е разполагала с руската система за разпознаване \"свой-чужд\", тъй като Москва не я предоставя на други страни. Това съобщи днес пред журналисти говорителят на руското отбранително ведомство Игор Конашенков, предаде ТАСС. \"Всички разсъждения на псевдоексперти върху причините за гибелта на самолета Ил-20 уж заради несработване на системата \"свой-чужд\" са просто дилетантски фантазии\", каза той. \"Системата за държавно разпознаване \"свой-чужд\" е строго индивидуална за всяка държава и никога не се монтира дори на въоръжения и военна техника от модели, изнасяни от Русия в рамките на военнотехническото сътрудничество. Всичко това важи изцяло и за доставените в Сирийската арабска република системи за ПВО родно производство\", съобщи Конашенков, цитиран от БТА.  \"Никакви прецеденти тази система да е предоставяна на друга държава заедно с руските идентификационни кодове не е имало никога и по принцип не може да има\", подчерта говорителят.", "date": "2018.09.20", "title": "Сирийската отбрана, свалила самолета Ил-20, не е разполагала с руската система за разпознаване"}
{"url": "https://www.24chasa.bg/novini/article/7065111", "text": "Румънец ще бъде съден, след като бил заловен от полицията да шофира по пътя Русе-Бяла в нетрезво състояние. Това съобщиха от областната дирекция на МВР в крайдунавския град. Случаят е от вчера. Към 11,45 часа полицейски патрул забелязва, че товарен автомобил извършва изпреварване в забранен участък. След маневрата полицаите спрели превозното средство. Установяват, че возилото \"Форд Транзит\" е с румънски регистрационен номер и е собственост на фирма от Букурещ. Управлявано е от 41-годишен румънец. При проверката за алкохол дрегерът отчел над 1,2 промила. На шофьора му е съставен акт за нарушение. По случая е образувано и бързо производство за престъпление по чл.343б, ал.1 от Наказателния кодекс, който предвижда от една до три години затвор и глоба от 200 до 1000 лева.", "date": "2018.09.20", "title": "Съдят румънец в Русе за шофиране в нетрезво състояние"}
{"url": "https://www.24chasa.bg/novini/article/7065118", "text": "Ефективно наказание „лишаване от свобода“ за срок от 3 години и глоба от 500 лева наложи Окръжният съд в Добрич на 27- годишния Сергей Д. от село Победа, след като го призна за виновен в извършване на три престъпления - кражба, грабеж и ползване на чужда банкова карта. Осъденият ще изтърпи присъдата си при първоначален строг режим. Мъжът е извършил деянията в Добрич, в периода от 6 до 8 ноември 2017 г. Потърпевши били четирима души, като общата стойност на отнетото от тях имущество - пари, мобилни телефони, лични вещи и др., възлиза на 5268.51 лева. По делото е установено, че на 6 ноември 2017 г. подсъдимият извършил кражби, като счупил стъкла на два паркирани автомобила и задигнал намиращите се вътре мъжки чанти, в които открил пари, лични вещи и дебитна карта. Той изхвърлил вещите, но прибрал парите и картата, с която още същия ден изтеглил 420 лева. На следващия ден изхарчил придобитата сума в игрална зала в Добрич и тъй като нямал с какво да се върне в дома си, решил да се огледа за „подходяща жена, на която да издърпа чантата“. Около 19 ч. той осъществил замисленото. На 8 ноември мъжът извършил трета кражба от кола. Потърпевша била жена, която се качила в автомобила си, стартирала двигателя, но секунди преди да потегли подсъдимият отворил дясната предна врата и задигнал дамска й чанта, която била оставена на седалката. Наказателното производство срещу 27-годишния премина по реда на съкратеното съдебно следствие, като първоначално наложеното му наказание беше намалено с една трета. Съдът приложи процедурата, след като мъжът призна изцяло вината си и изложените в обвинителния акт факти и обстоятелства. Пред съда той заяви, че съжалява за стореното. Мъжът беше осъден да плати обезщетение за причинените имуществени вреди на двама от пострадалите, които пожелаха да бъдат конституирани като граждански ищци в рамките на настоящото наказателно производство. Той ще плати и направените разноски по делото. Постановената присъдата може да бъде обжалвана в 15-дневен срок пред Апелативен съд - Варна.", "date": "2018.09.20", "title": "3 години в затвора с първоначален строг режим за крадец в Добричко"}
{"url": "https://www.24chasa.bg/novini/article/7065129", "text": "Холандската служба за спешна помощ каза, че десетки болни пътници на круизен кораб, закотвен в Ротердам, са задържани на борда за лечение, предаде Асошиейтед прес, цитирана от БТА.  Корабът \"АИДА перла\" пристигна в Ротердам тази сутрин. Германският оператор на кораба \"Аида крузис\", заяви, че екипажът е засилил мерките за хигиена \"след като сред пътниците се е разпространила стомашно-чревна инфекция\". Местната служба за спешна помощ съобщи, че 70 пътници са се почувствали зле и са получили лечение на борда на кораба. По-късно тази сутрин, според съобщение на здравната служба, половината от получилите неразположение пътници са се възстановили и са успели да вземат участие в екскурзии в пристанищния град. Засега няма информация за броя на пътниците на кораба.", "date": "2018.09.20", "title": "Десетки пътници се разболели на круизен кораб в Ротердам"}
{"url": "https://www.24chasa.bg/novini/article/7065172", "text": "Шейсет и пет годишен мъж е задържан при полицейска операция срещу наркоразпространението в Силистра, съобщиха от Областната дирекция на МВР. Той е с криминално минало. У него са намерени 16 хартиени свитъка с кафяво прахообразно вещество, идентифицирано с полеви наркотест като хероин. По-късно у дома му в силистренското село Калипетрово са открити още 15 пакетчета със същия наркотик. Образувано е досъдебно производство.", "date": "2018.09.20", "title": "Задържаха 65-годишен дилър в Силистра"}
{"url": "https://www.24chasa.bg/novini/article/7065199", "text": "Европейският съд по правата на човека постанови, че ексхумацията на тленните останки на жертвите от катастрофата на самолета на полските военновъздушни сили край Смоленск е нарушила правата на две жени. Жените преди това бяха внесли жалба, че полската прокуратура е наредила ексхумацията на тленните останки на съпрузите им, без да иска съгласие, предаде Ройтерс, цитирана от БТА.  Сред 96-мата загинали при авиокатастрофата през 2010 г. в Русия беше Лех Качински, тогавашният президент на Полша, чийто брат близнак Ярослав е начело на управляващата в Полша партия \"Право и справедливост\". Европейският съд по правата на човека прие единодушно решение, че \"е нарушен чл. 8 (правото на зачитане на личния и семеен живот) от Европейската конвенция за защита правата на човека и основните свободи\", се казва в мотивите на съда. По времето, когато в Полша управляваше центристката партия \"Гражданска платформа\", властите приеха, че катастрофата е нещастен случай. Комисия обаче, оглавявана от изтъкнат политик от ПиС, допусна, че е възможно на борда да е имало експлозия. Въпросът поляризира силно полското общество. ПиС беше обвинена, че по време на предизборната си кампания през 2015 г. е експлоатирала въпроса за катастрофата. Политическата сила обаче заяви, че просто е искала да стигне до дъното на трагедията. Полската прокуратура разпореди ексхумацията на телата, включително на това на Лех Качински, за да провери дали гибелта на пътувалите в самолета е била причинена от експлозия или от разбиване в земята. Според иска на съпругите на двамата загинали не им е била предоставена възможност да обжалват решението, преди телата да бъдат ексхумирани без искане на съгласие. Полският министър на правосъдието Збигнев Жобро, който е едновременно и главен прокурор, защити решението на прокуратурата и го определи като \"правилно и необходимо\".", "date": "2018.09.20", "title": "Полша е нарушила права с нареждането да бъдат ексхумирани тленните останки"}
{"url": "https://www.24chasa.bg/novini/article/7065189", "text": "Възпитателката от основно училище \"Отец Паисий\" в старозагорското село Калояновец Весела Тодорова подаде оставка в сряда, защото се почувствала унижена и незащитена, след като същия ден около обяд била нападната в училището от родителите на второкласник. По думите й, ромите я блъскали и удряли пред други ученици, включило се и детето, което решило, че щом мама и татко го правят, може да нападне и то учителката си. Бащата на ученика от втори клас Андрей Антон Минков потвърди днес пред \"24 часа\", че е дошъл в училище и дори се извинил на директора Христо Белчев за случилото се, но отрича да са докосвали учителката. Той самият подал сигнал на \"горещия телефон\" в община Стара Загора, според който Тодорова постоянно биела и малтретирала детето му. Весела Тодорова работи като възпитател в селското училище от ноември м.г. по заместване. Тя преподава английски език и има около 20 години учителски стаж. Днес жената разказа пред \"24 часа\", че когато в сряда отишла да вземе второкласниците за занималнята, класната им Маркова я предупредила, че Андрей й бил бесен, защото предния ден не го пуснала да излезе, за да пие вода. Била прегърнала момченцето и едва го удържала. Малко по-късно, по думите на Тодорова, в класната стая при учениците нахлули родителите на Андрей, явно извикани по телефона, и започнала словесна и физическа разправа с учителката. \"Заплашваха ме, че ще ме убият, ще ме обясят и какво ли не. Върху мен се нахвърли и синът им. Всичко това стана пред очите на децата и на други външни хора. Аз бях стъписана. После бе обвиниха, че съм била извадила и нож в клас\". Това, за ножа, го разказват навсякъде из Калояновец. Директорът на училището Христо Белчев твърди, че не е виждал никакъв нож, не бил видял и физическа разправа между родителите и учителката. Според него, свадата станала пред входа на учлищната сграда, а не вътре. Видял само, че детето било депресирано и плачело. \"Бащата наистина дойде с някакви намерения, но като чух виковете излязох и не позволих разправията да продължи. Заради инцидента извикахме полиция чрез телефон 112\", разказва на свой ред директорът. Той няма претенции към работата на Тодорова като възпитател, но веднага подписал молбата й да напусне работа. Пред дошлите полицаи всички участници в конфликта писали обяснения. Учителката след това подала жалба срещу бащата в полицията в Стара Загора. А той - срещу нея. \"Не помня да съм отказвала на Андрей да иде да пие вода. Възможно е обаче да не съм го чула, те всички деца гоорят накуп. Но винаги съм им казвала, че господ им е дал ръчички и те трябва да вдигнат ръка, ако решат да поискат нещо в клас. А молба за напускане подадах, защото няма как да се явя вече пред тези деца като техен учител. Мисля, че съм жертва на системата ни в образованието. Директорът веднага ме попита какво съм била направила. Той не ме защити, а взе страната на ученика, защото учениците му носят пари за делегирания бюджет, а учител все ще си намери\", категорична беше Весела Тодорова, която сериозно се замисляла занапред да си търси работа извън системата на образованието. Основното училище в Калояновец е средищно, в него сега учат 113 деца от това и съседните села. Днес на място дойде и директорът на Регионалната управление по образованието в Стара Загора Татяна Димитрова, която веднага получила сигнал за инцидента от директора. Тя каза, че ще назначи комисия, която да провери случая, но ще изчака и думата на полицията. \"Ще се срещна и с Весела Тодорова, която познавам от времето, когато беше директор на закритата вече Гимназия по строителство в Казанлък\", допълни Димитрова пред \"24 часа\". И добави: \"Най-важното е, че в училището вече няма напрежение, учебните занятия вървят нормално. Но ще свикаме извънредна родитело-учителска среща заради случилото се\". Второкласникът Андрей и брат му, който учи в трети клас, днес не бяха на училище. Повикан за среща с Татяна Димитрова, баща им Антон Минков обясни, че децата му са добре. \"Ще идват на училище, нали трябва да ги интегрираме в обществото\", така той отговори на въпроса на \"24 часа\" дали неговите деца ще продължават да посещават училището в Калояновец.", "date": "2018.09.20", "title": "Учителка подаде оставка, ромско семейство я нападнало в училище (Снимки)"}
{"url": "https://www.24chasa.bg/novini/article/7065240", "text": "Восъчна фигура на Кан Тервел – конник, фигури на знатна двойка прабългари, съвременници на Кан Тервел, прабългарска юрта, макет на двореца на Кан Тервел в Плиска, холограма, пресъздаваща въздигането на Кан Тервел в кесар на Римската империя (Византия) ще могат да се видят в новата зала „Кан Тервел” на Общинския музей в град Тервел. В залата могат да се видят изложба от 18 пана, банери за различни артефакти, свързани със следата на Кан Тервел в българската и европейската история, издания, посветени на Кан Тервел, юбилейни монета и марка, посветени на 1300 годишнината от победата на Кан Тервел над арабите при Константинопол, спомени за създаването на паметника на Кан Тервел в града, родословно дърво на рода Дуло. За гостите на залата е подготвен запис на беседа за всичко, което те ще видят в залата. В деня на откриването – 22 септември от 14 ч., ще ги очакват уредникът Боряна Петрова и историкът Стойка Жекова.За децата и техните придружители са подготвени и забавни преживявания – поставяне на печата на Кан Тервел от червен восък върху договора между България и Византия от 716 година и възможност за снимки с реквизит от филмирането на холограмата – облекла и корони на Кан Тервел и император Юстиниан II. Обновени са площада и паметника на Кан Тервел, създаден е изцяло нов общински музей – с нова концепция, с много интерактивни решения, малки зали-експозиции – „Местни занаяти“, „Духовно наследство“, „Памет за войните“, галерия и със специална зала „Кан Тервел“ – съобщават от община Тервел В празничния ден – 22 септември, в 10 ч. ще бъде открито изложение „Средновековният български бит“ с демонстрация на традиционни жилища, облекло, оръжия, кухня, занаяти и др. То ще бъде разположено в градинката пред читалището. В 19,30 ч. на открита сцена на площад с паметник на Кан Тервел ще започне тържествен юбилеен концерт с участието на Представителен духов оркестър на военноморските сили на Република България и огнено шоу. Ще се проведе и събор-надпяване „Добруджански събор-Тервел“ се провежда през всяка четна година на 22 септември в град Тервел.. Любителите на фолклора ще имат възможност да участват и да бъдат зрители на традиционния добруджански събор, организиран на две сцени – открита лятна сцена в центъра и сцена при общината 22 септември - денят, в който е обявена независимостта на страната ни е натоварен със символика – за държавност, за нация, за народ - затова от общината са избарали този ден за честванията.", "date": "2018.09.20", "title": "Восъчна фигура и холограма на кан Тервел в обновения общински музей"}
{"url": "https://www.24chasa.bg/novini/article/7065218", "text": "Лидерите на страните членки на ЕС са решили днес, че ще има извънредна среща на върха, посветена на Брекзит през ноември, предаде Ройтерс, като се позова на дипломатически източници. Срещата на върха ще бъде на 17 и 18 ноември. На нея ЕС и Великобритания се надяват, че ще могат да постигнат споразумение за Брекзит, предава БТА.  По-рано днес се появиха информации, че британският премиер Тереза Мей е казала на ирландския премиер Лио Варадкар, че според нея сделката за Брекзит няма да може да бъде договорена навреме за срещата на върха на ЕС през октомври, припомня Ройтерс.", "date": "2018.09.20", "title": "Извънредна среща на върха за Брекзит \nще има на 17 и 18 ноември"}
{"url": "https://www.24chasa.bg/novini/article/7065252", "text": "Движението по път II-73 Смядово - Веселиново в местността \"Цонкова барака\", в област Шумен, се осъществява в една лента поради ПТП. Шофьорите да се движат с повишено внимание и съобразена скорост, като спазват указанията на \"Пътна полиция.                                                                                                                                                                                                                                                                                                                       ", "date": "2018.09.20", "title": "Катастрофа на пътя Смядово - Веселиново, движението е затрудено"}
{"url": "https://www.24chasa.bg/novini/article/7065247", "text": "Посредници на потенциален европейски инвеститор от авиационния сектор пристигнаха в България за оглед на летище Русе. Делегацията, която е на посещение в Русе по покана и инициатива на евродепутата от ГЕРБ/ЕНП Андрей Новаков и в сътрудничество с народния представител Пламен Нунев, бе посрещната от кмета на общината Пламен Стоилов. Това съобщиха от пресцентъра на ПП ГЕРБ. Основна цел на двудневното посещение в Русе бе да се проучи възможността гражданското летище в града да бъде възобновено, като се превърне в пътнически и карго център за региона. Част от програмата включваше оглед на летището, пътническия терминал, полосата за излитане и кацане, пътеките за рулиране, площадките за престой и прилежащата инфраструктура. Една от обсъдените възможности по време на посещението са нужните инвестиции в летище Русе, които ще позволят то да обслужва вътрешни полети до София и международни товарни полети. Според представените на инвеститорите анализи, почти 1000 души пътуват между Русе и София ежедневно. Предварителните разчети показват, че ще са необходими малко над 28 млн. евро. Преимущество на летището е географското му положение, което е предпоставка за изграждането на мултимодален транспортен център за товарен транспорт между летището, пристанището, сухопътен и железопътен транспорт. През Русе минават два европейски транспортни коридора - 7 и 9.", "date": "2018.09.20", "title": "Новаков с потенциални инвеститори на оглед на летище Русе"}
{"url": "https://www.24chasa.bg/novini/article/7065272", "text": "27 000 лева са средствата, които общината в Добрич осигури от бюджета за допълнителни средства към заплатите на педагогическия и непедагогически персонал в детските градини за първия учебен ден. По 100 лева ще получат 195 учители, а по 50 лева сa осигурени за 150 работещи от помощния персонал в забавачниците. В детските градини се обхванати над 2150 деца. За първи път над 487 деца на 3-годишна възраст прекрачиха прага на детската градина в първа група. Всички 14 детски заведения в Добрич посрещнаха своите възпитаници в обновени и освежени сгради и занимални – съобщават от общината.", "date": "2018.09.20", "title": "Допълнителни средства за учителите в детските градини в Добрич"}
{"url": "https://www.24chasa.bg/novini/article/7065264", "text": "44-годишен се удави в микроязовир в землището на село Черноочене. Трупът на мъжа е изплувал от водоема в четвъртък към 8 часа и местните хора потърсили помощ на спешния телефон 112. Тялото е извадено от спасителен екип на пожарната служба в Кърджали. Криминалисти са извършили оглед на трупа, но не са открили следи от насилствена смърт. От направената по-късно аутопсия е установено, че причина за смъртта е удавяне. Мъжът живеел в една от махалите на Черноочене и бил с психични отклонения. В сряда дрехите му били открити край микроязовира от негови съселяни. Те подали сигнал, след който на място били изпратене водолази, които започнали претърсване на водоема. Според местните хора вероятно мъжът е влязъл в микроязовира, за да се окъпе, но е потънал и се е удавил.", "date": "2018.09.20", "title": "44-годишен се удави в микроязовир край Черноочене"}
{"url": "https://www.24chasa.bg/novini/article/7065444", "text": "Лидерът на френската дясна партия \"Републиканците\" Лоран Вокие заяви, че мястото на Виктор Орбан е в Европейската народна партия, предаде Франс прес. \"Говоря си и с Меркел, и с Орбан. Мястото му е в Европейската народна партия. Той бе избран демократично. Всички наши смели критици трябва да си припомнят това\", каза Вокие пред в. \"Фигаро\", предава БТА. Някои членове на Европейската народна партия разкритикуваха унгарския премиер и партията му \"Фидес\", като дори бяха отправени заплахи тя да бъде изключена от ЕНП. Европейският парламент прие миналата седмица резолюция за задействане на процедурата по член 7 от Договора за Европейския съюз, което след време може да доведе до налагането на санкции на Унгария. \"Не съм евродепутат\", отговори Вокие на въпроса на \"Фигаро\" дали би гласувал за резолюцията. \"Грешим, че тласкаме Орбан да напусне Европа и Европейската народна партия. Трябва да престанем да се противопоставяме едни на други и с \"карикатурното и изкуствено противопоставяне между Макрон и Орбан, което не отговаря на действителността\", отбеляза още Вокие, цитиран от Франс прес.", "date": "2018.09.20", "title": "Френски депутат: Мястото на Виктор Орбан е в Европейската народна партия"}
{"url": "https://www.24chasa.bg/novini/article/7065464", "text": "Руското министерство на външните работи заяви днес, че Израел трябва да предостави на Русия повече информация за свалянето на неин военен самолет край бреговете на Сирия по-рано тази седмица, предаде Ройтерс, като се позова на агенция Интерфакс. При свалянето на самолета близо до Латакия в понеделник загинаха 15 руски военни. Русия каза, че Сирия е свалила самолета, след като израелски изтребители са нанесли удари в района, и обвини Израел, че създава опасни условия, като не дава достатъчно предварително уведомление, припомня БТА.  Израел изпрати началника на щаба на своите военновъздушни сили, за да запознае Москва със случая.", "date": "2018.09.20", "title": "Русия поиска повече информация от Израел за свалянето на военния самолет до Латакия"}
{"url": "https://www.24chasa.bg/novini/article/7065468", "text": "С решение на Специализирания наказателен съд е било запорирано цялото имущество, което се води на семейство Ветко и Маринела Арабаджиеви, обяви пред журналисти заместник-главният прокурор Иван Гешев, предаде  .  Запор ще бъде искан и за имуществото на собственика на \"Винпром Каронбат\", добави и главният прокурор Сотир Цацаров. Заместникът му обясни, че разследването на случая „Арабаджиеви“ продължава на пълни обороти с разпит на свидетели и още експертизи. Продължава и издирването на двамата.", "date": "2018.09.20", "title": "Запорираха цялото имущество на семейство Арабаджиеви"}
{"url": "https://www.24chasa.bg/novini/article/7065469", "text": "По указание на вицепремиера и министър на външните работи Екатерина Захариева, българският посланик в Белград Радко Влайков е изразил остър протест в Министерството на външните работи на Република Сърбия. Повод за него е възмущението на българската страна от поругаването на военния паметник-костница „Ледена стена” край Ниш. В мемориала почиват костите на 2 015 български войници, загинали за освобождението на Югославия в завършващата фаза на Втората световна война. Това съобщиха от пресцентъра на Министерството на външните работи. В нотата, връчена от българския дипломат, се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове. По време на разговора в Министерството на външните работи на Република Сърбия, посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич. Българският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение. От страна на Министерството на външните работи на Сърбия е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.", "date": "2018.09.20", "title": "Посланикът ни в Сърбия с остра реакция заради осквернен български паметник край Ниш"}
{"url": "https://www.24chasa.bg/novini/article/7065478", "text": "САЩ предложиха ползването на Международната космическа станция (МКС) да бъде удължено до 2028-2030 г., предаде ТАСС. Това заяви космонавтът и заместник-директор на Института по медико-биологични проблеми на Руската академия на науките Олег Котов, цитиран от БТА.  \"НАСА не е искала и не желае станцията да бъде потопена - каза той. - Американското космическо ведомство инициира удължаване на ползването й до 2028-2030 г. Поставени са две задачи - да се уговори правителството да отдели средства, така че ползването на МКС да бъде продължено и да се извърши техническа експертиза за удължаване на безопасното използване на ресурсите й.\" Понастоящем участниците в проекта МКС - САЩ, Русия, Япония, Канада и страните-членки на Европейската космическа агенция - Белгия, Германия, Дания, Испания, Италия, Холандия, Норвегия, Франция, Швейцария, Швеция, са се договорили ползването на станцията да бъде продължено до 2024 г. Решение срокът да бъде удължен до 2028 г. може да бъде взето през 2020 г.", "date": "2018.09.20", "title": "НАСА иска ползването на Международната космическа станция да продължи до 2028-2030 г."}
{"url": "https://www.24chasa.bg/novini/article/7065494", "text": "В последния доклад на Комисията относно горските пожари е показана необходимостта от справяне с изменението на климата, \"за да завещаем на следващите поколения една по-чиста планета\", както изтъкна председателят Жан-Клод Юнкер в последната си реч за състоянието на Съюза, и призова за по-строги мерки за предотвратяване на пожарите, предаде БТА.  Днес Европейската комисия публикува своя годишен доклад за горските пожари в Европа, Близкия изток и Северна Африка за 2017 г. В него се посочва, че през миналата година в горски пожари са унищожени над 1,2 милиона хектара гори и земи в Европа - повече от общата площ на Кипър. Те отнеха също живота на 127 граждани и огнеборци и причиниха икономически щети, оценявани на 10 милиарда евро. Кармену Вела, комисар по въпросите на околната среда, заяви: Екстремните метеорологични условия - дълготрайните суши и горещини - усилват горските пожари и затрудняват гасенето им. Повече от 90 % от всички горски пожари са предизвикани от човешка дейност, поради което ЕС работи съвместно с държавите членки за превенцията и прави необходимото гражданите и лицата, вземащи решения, да са по-осведомени за рисковете от горски пожари. Трябва също да инвестираме много повече в управлението на горите, за да се гарантират най-добрите практики в целия ЕС. Лятото на 2018 г. отново ни показа колко много работа предстои да бъде свършена по превенцията, а Европа трябва да остане начело в борбата срещу изменението на климата. Тибор Наврачич, комисар по въпросите на образованието, културата, младежта и спорта, отговарящ за Съвместния изследователски център (СИЦ), заяви: Учените от СИЦ непрекъснато наблюдават горските пожари в Европа чрез Европейската информационна система за горските пожари. Данните от последните няколко години показват, че броят и силата на пожарите се увеличават. Гордея се, че благодарение на събирането и анализирането на тези данни СИЦ ни помага да разберем по-добре промените, а властите в държавите членки могат да подобрят готовността за предотвратяване на пожарите и борбата с тях. Европа е изправена пред повече и по-сериозни пожари. В последния доклад е показана явна тенденция към удължаване на сезоните на пожари в сравнение с предходните години, като пожарите сега избухват дълго след сухите и горещи летни месеци (юли-септември). През 2017 г. най-критичните месеци са били юни и октомври, когато смъртоносни пожари се разпростряха из Португалия и Северна Испания. Средиземноморският регион остава най-засегнатата зона. Необичайно сухото лято в Централна и Северна Европа обаче наскоро благоприятства големи пожари в страни като Швеция, Германия и Полша, в които това обикновено се случва много рядко. И накрая, през 2017 г. над 25 % от общата изгоряла площ се е намирала в мрежата \"Натура 2000\", поради което са необходими повече усилия на държавите от ЕС за възстановяването и управлението на защитените местообитания и техните екосистемни услуги, включително с оглед на предотвратяването на горските пожари. Горските пожари могат да бъдат избегнати Както през изминалите години, през 2017 г. повечето горски пожари са били причинени от човешка дейност. Неустойчивите практики за управление на горите, влошаването на състоянието на екосистемите, както и засаждането на много запалими горски дървесни видове улесняват възникването на пожари и благоприятстват разпространението им. Пожарната безопасност е от възлово значение за борбата с горските пожари. Адекватното управление на горите и практиките за земеползване могат да намалят рисковете от пожари и да повишат устойчивостта на горите срещу тях. Освен това в доклада се показва, че повишаването на осведомеността и обучението на местните общности, създателите на политики и заинтересованите страни ще повиши тяхната подготвеност. IP/18/5805 Държавите членки и институциите на ЕС следва да продължават да работят ръка за ръка, като предоставят насоки за това как да се действа при горски пожари и как да повишим устойчивостта си въз основа на националния опит и най-добрите практики. Контекст Годишен доклад за горските пожари през 2017 г. Докладът - Горски пожари в Европа, Близкия изток и Северна Африка през 2017 г.У , изготвен от Съвместния изследователски център (СИЦ) - ведомствения научен и експертен център на Европейската комисия, съдържа подробен анализ на горските пожари през 2017 г., включително доклади за отделните страни. Докладът съчетава данни от Европейската информационна система за горските пожари (EFFIS), управлявана от СИЦ, както и статистическите данни и информацията, предоставени от държавите - членки на ЕС, и съседните държави. Подкрепа от ЕС през летния сезон на горски пожари през 2018 г. През 2018 г. Механизмът на ЕС за гражданска защита беше активиран 5 пъти, за да се реагира на горските пожари в Европа. Значителна подкрепа бе предоставена на нуждаещите се страни, а именно на Швеция и Гърция. През това лято бяха мобилизирани общо 15 самолета, 6 хеликоптера и над 400 пожарникари и екипажи. Европейският съюз финансира транспортни разходи от 1,6 милиона евро за мобилизирането на подкрепа за засегнатите държави. Освен това по искане на държавите членки бяха изготвени повече от 139 сателитни карти на горски пожари в рамките на програмата \"Коперник\". Освен това в Португалия се проведе мисия за превенция и подготовка, предназначена да укрепи капацитета на страната да се справя с горските пожари. Укрепване на капацитета за реагиране на ЕС в областта на гражданската защита Комисията предложи да бъде укрепен европейският капацитет за гражданска защита чрез rescEU, така че при появата на едновременни бедствия държавите членки да бъдат по-добре подготвени. rescEU се основава на два основни стълба: превенция и готовност, както и по-голям капацитет за реагиране, включително създаване на европейски резервен капацитет, който да действа като предпазна мрежа, когато националните капацитети са претоварени. Предложението за rescEU е централна част от програмата на председателя Юнкер \"Европа, която закриля\". За повече информация Горски пожари в Европа, Близкия изток и Северна Африка през 2017 г. Лица за контакти с медиите: Nathalie VANDYSTADT (+32 2 296 70 83) Enrico BRIVIO (+32 2 295 61 72) Joseph WALDSTEIN (+ 32 2 29 56184) Stoycheva Daniela (+32 2 295 36 64) Въпроси на граждани: Europe Direct на телефон 00 800 67 89 10 11 или на електронния адрес на информационната служба", "date": "2018.09.20", "title": "ЕК публикува годишния си доклад за горските \nпожари в Европа, Близкия изток \nи Северна Африка"}
{"url": "https://www.24chasa.bg/novini/article/7065488", "text": "Президентът Румен Радев удостои на церемония в Гербовата зала на „Дондуков“ 2 посланика на Полша у нас Кшищоф Краевски с орден „Стара планина“ първа степен. Висшето държавно отличие се връчва за заслугите на дипломата за задълбочаването и развитието на двустранните отношения между България и Полша. Това съобщиха от прессекретариата на президента. Президентът Радев отбеляза, че връченият най-висш държавен орден е израз на благодарност за дейността на посланик Краевски и на значението, което страната ни отдава на сътрудничеството с Република Полша. „Още от първите дни на назначаването на посланик Краевски в България през 2014 г. ние започнахме да работим заедно, тогава аз като командир на българските Военновъздушни сили“, каза Румен Радев. Президентът допълни, че в резултат на конструктивната работа с полския дипломат са били постигнати високи резултати във военни учения, пребазирания на полските ВВС у нас, съвместна охрана на българското небе за продължителен период от време. „Тогава беше постигнато изключително ниво на сътрудничество и приятелски отношения не само между българските и полските летци и авиационни специалисти, но и между представителите на другите видове въоръжени сили“, заяви в речта си държавният глава. Президентът Радев изрази задоволството си от активните двустранни връзки на най-високо политическо ниво, а така също и в областта на туризма, образованието, науката, културата. „Самият факт, че броят на полските туристи расте всяка година и вече е над четиристотин хиляди души, е достатъчно показателен“, заяви по време на церемонията президентът и допълни, че Полша е на първо място в Европейския съюз по брой студенти, които изучават български език в седемте водещи полски университета. От своя страна посланик Краевски започна речта си като рецитира на перфектен български език стихотворението на Ран Босилек „Я кажи ми, облаче ле бяло“. „Това стихотворение на българския поет ми беше известно още когато пристигнах тук като генерален консул на Полша, и въпреки че през последните двадесет години съм го чувал многократно, разбирам неговата същност едва днес, когато си тръгвам от България“, заяви полският дипломат по време на тържествената церемония Кшищоф Краевски заяви, че за него е голяма чест да получи висшето държавно отличие и посочи, че с края на мандата му като посланик у нас приключва един много важен етап от неговия живот. „Ще се сбогувам със страната, която се превърна в мой втори дом“, каза Кшищоф Краевски и допълни, че времето на престоя му у нас се е характеризирал с много висока динамика на двустранните отношения на високо ниво. „По време на мандата ми Полша доказа, че е приятел на България като последователно подкрепяхме кандидатурата на България за членство в Шенгенското пространство, като сме и близки партньори в ЕС и НАТО“, заяви още посланикът. Дипломатът завърши приветствието си като поднесе специални благодарности на своята съпруга и дъщеря за любовта и подкрепата им, която е получавал винаги от тях.", "date": "2018.09.20", "title": "Полският посланик у нас: Сбогувам се със страната, която се превърна в мой втори дом"}
{"url": "https://www.24chasa.bg/novini/article/7065529", "text": "Необходимо е постигането до октомври на съществен прогрес в преговорите за Брекзит. Това заяви германският канцлер Ангела Меркел, цитирана от Ройтерс и ТАСС. \"Днес стана ясно, че до октомври трябва да постигнем съществен напредък, ако искаме през ноември да доведем всичко до край\", заяви Меркел след края на срещата на върха на Европейския съюз в Залцбург. Тя обобщи, че страните са постигнали голям напредък в преговорите и са извървели дълъг път, но има много още работа за вършене по въпроса за бъдещите търговски отношения между ЕС и Великобритания. Меркел каза, че европейските лидери са се съгласили, че не може да бъдат правени компромиси във връзка с единния европейски пазар, предаде ДПА. Великобритания няма да може да бъде част от този пазар след излизането си от блока, подчерта германският канцлер. В същото време Меркел обаче отбеляза, че \"е възможно чрез много креативни начини да постигнем практични и близки търговски връзки с Великобритания\". Що се отнася до миграционния въпрос, който също бе разгледан на срещата на върха в Залцбург, Меркел каза, че болшинството от участниците са подкрепили инициативата на председателя на Европейската комисия Жан-Клод Юнкер, който предложи разширяване на пълномощията на европейската агенция за охрана на външните граници Фронтекс, предаде ТАСС. \"Положителен отзвук получиха предложенията на Юнкер за увеличаване на щата на сътрудниците на Фронтекс и за възможност за разширяване на мандата й\", заяви германският канцлер. Меркел призова Европа трябва да засили сътрудничество си със страните от Северна Африка в областта на противодействието на незаконната миграция.", "date": "2018.09.20", "title": "Меркел: До октомври трябва да се напредне в преговорите за Брекзит"}
{"url": "https://www.24chasa.bg/novini/article/7065515", "text": "Вече бившият вътрешен министър Валентин Радев се обърна към колегите си от МВР в социалните мрежи. Той сподели публикация във Фейсбук, в която изразява своята благодарност към тях. Ето целия текст: \"Уважаеми служители на Министерството на вътрешните работи, За мен беше чест да служа с Вас през последната една година и няколко месеца! През цялото това време Вие винаги сте били във фокуса на моята работа. Стремях се политическото и професионалното ръководство да осъзнаят, че най-големият капитал за нас сте Вие, хората от полицейските управления, от областните дирекции, от главните дирекции и всички структури на МВР. Благодаря Ви за проявения професионализъм в работата за постигане на най-висшата ни обща цел - защитата на обществото и законността! Благодаря Ви за всеотдайността, за вярата и амбицията, за убедеността в каузата на тази трудна и отговорна професия, за това, че ми повярвахте! Много от Вас получиха заслужена признателност и благодарност от обществото за това, което направиха, спечелиха доверието на хората. Убеден съм, че и в бъдеще с Вашия труд ще защитавате авторитета на Министерството на вътрешните работи и този на полицая. Благодаря на всеки един от Вас и Ви пожелавам здраве, сили, професионални и лични успехи!\". ", "date": "2018.09.20", "title": "Валентин Радев към МВР: За мен беше чест да служа с вас"}
{"url": "https://www.24chasa.bg/novini/article/7065546", "text": "Президентът на САЩ Доналд Тръмп е предложил на испанския министър на външните работи Жозеп Борел издигането на стена през Сахара, за да се спре незаконната миграция, предаде Франс прес, цитирайки публикуван в испански медии видеоклип на Борел. \"Затварянето на пристанищата не е решение и издигането на стена през Сахара, както ми предложи неотдавна президентът Тръмп, също не е решение\", заявява Борел на публичен обяд, организиран във вторник в Мадрид. Бившият председател на Европейския парламент уточнява, че американският президент му е предложил \"да издигнат стена през Сахара\". \"Знаете ли колко е голяма Сахара\", отговорил Борел, който обаче не съобщава кога или във връзка с какво Тръмп е направил предложението си, предаде БТА.  Сахара е дълга е около 4800 км. Пустинята заема почти цялата северна част на Африка, припомня Франс прес. Стената, която Тръмп иска да издигне по мексиканската граница, за да спре влизането на незаконни мигранти, е с дължина 3200 км и по някои оценки може да струва до 20 милиарда долара (17 милиарда евро), отбелязва агенцията. Изявленията на Борел бяха публикувани в момент, когато в Залцбург се провежда среща на върха на ЕС, посветена на въпроса за миграцията. След няколко дни новият испански премиер Педро Санчес ще посети САЩ, за да участва в годишната сесия на Общото събрание на ООН. В момента Испания е основен вход за нелегалните имигранти в Европа по данни на Международната организация по миграцията. От началото на годината в страната са пристигнали над 38 000 мигранти. Испанските анклави Сеута и Мелиля на африканския континент са защитени с шестметрови стени, които обаче не обезкуражават мигранти да се опитват ги преминат.", "date": "2018.09.20", "title": "Тръмп предложил на Испания стена през Сахара, за да се спре миграцията към Европа"}
{"url": "https://www.24chasa.bg/novini/article/7065556", "text": "\"Terminal 3, благодаря, че ме осведомихте за срещата ми с „изявени представители на българската общност в Обединеното кралство – интелектуалци, журналисти, неправителствени организации, бизнесмени и професионалисти”. Това посочва съпругата на президента Румен Радев - Десислава, в публикация в своя Фейсбук по повод информация, свързана с  . Ето и целия текст:  \"Terminal 3, благодаря, че ме осведомихте за срещата ми с „изявени представители на българската общност в Обединеното кралство – интелектуалци, журналисти, неправителствени организации, бизнесмени и професионалисти”. Бях силно впечатлена и от темата – „развитието на духовните връзки между България и Обединеното кралство”. Бях силно впечатлена и от темата – „развитието на духовните връзки между България и Обединеното кралство”. За кратко изпаднах в умиление какъв капацитет съм. Даже започнах да си говоря на \"Вие\". Но се сетих, че живея в България. Затова и не ме учуди, че „новината” с готовност и някак добронамерено бе споделена от редица други „информационни” сайтове. Утре очаквам да я прочета в пресата. А с повече късмет току виж попаднала и в национален ефир. Да, „Мисия Лондон” е чудесна книга с много хубава екранизация. Жилеща сатира, присмехулство и тънко чувство за хумор... Макар да харесвам Алек Попов повече със „Сестри Палавееви”, във втората част на която се сдобих с много любим герой – бай Ангел, в когото припознах доста хора. Но това са подробности. Думата ми е за Мисия Лондон. В днешни дни. Един служител на Мисията, сигурно от престараване, решил да драсне покана от мое име до когото сметне за добре и с тема, която му звучи достатъчно респектиращо и в същото време дипломатично, без да си направи труда да пита или поне информира нито администрацията на президента, нито мен – „канещата”. Длъжна съм да споделя следното: когато придружавам президента в чужбина наистина правя срещи с българи - представители единствено на българските училища там или на организации, съхраняващи и популяризиращи българските традиции и култура. Срещите са неформални. Нося учебни помагала, книги, съдействам с каквото мога. На такива срещи присъстват не повече от двадесет човека. Правим ги непосредствено преди срещата на президента с българската общност. Така е било, така и ще бъде занапред. Всякакви други трактовки са неистина или умишлен опит чрез мен да се злепостави държавният глава. И за финал - вече бях вкарана в идентичен сценарий още през месец януари, тази година, при посещението на президента в Брюксел. „Мисия Брюксел” също е добро заглавие за книга. Но, за жалост на мнозина, без „истерично самовлюбената жена на български държавник”(по Л.Дилов-син)\". Терминал 3 вчера Селянска по повод покана, разпратена от посолството в Лондон до българи там за среща с президентшата, на която щяло да се разисква развитието на духовните връзки между България и Обединеното кралство.", "date": "2018.09.20", "title": "Деси Радева: Някой в Лондон е драснал покани от мое име, за които не знам"}
{"url": "https://www.24chasa.bg/novini/article/7065564", "text": "Ефективността на едно лекарство не се определя от неговата цена. Ефективността на едно лекарство се доказва. И когато аз твърдя, че трябва да се избира най ефикасното лекарство, то трябва да бъде доказано за по-добър ефект. Това каза шефът на здравната каса Дечо Дечев пред bTV.  Оказа се, че моделът на монопол в здравната каса, който има в момента, не е най правилният избор, по който трябва да се развива системата. Генералните решения са да има и други играчи на пазара, както и да повече продукти, каза Дечев.  Има определени рискове - първото нещо парите в системата няма да станат повече. Второ - парите ще станат оп-малко, защото националната каса по закон няма право да печели, докато другите фондовете имат право на печалбата. На трето и много важно - съществува реален риск от това хората, които финансират системата, но не ползват нейните услуги, ако част от тях излезнат и отидат в други фондове, на практика болните хора, които са към НЗОК ще останат на гърба на държавата. За мен това са негативите на първия модел. Позитивът е средствата да се ползват по по-добър начин, каза още Дечев.  Ефективността на едно лекарство не се определя от неговата цена. Ефективността на едно лекарство се доказва. И когато аз твърдя, че трябва да се избира най ефикасното лекарство, то трябва да бъде доказано за по-добър ефект. ", "date": "2018.09.20", "title": "Дечо Дечев: Ефективността на едно лекарство не се определя от неговата цена"}
{"url": "https://www.24chasa.bg/novini/article/7065671", "text": "Президентът на САЩ Доналд Тръмп подписа указ, целящ затягане на режима на санкции срещу Русия, предаде ТАСС. Указът и придружаващото го писмо до Конгреса на САЩ не предвиждат въвеждането на допълнителни санкции, предаде БТА. \"Подписаният от мен указ ще засили прилагането на тези санкции чрез даването на допълнителни пълномощия на министъра на финансите Стивън Мнучин, за да може да предприема определени действия по отношение на тези санкции\", се казва в посланието на Тръмп до председателите на Камарата на представителите и Сената. Министерствата и органите на федералното правителство освен това са получили разпореждания да предприемат всички необходими мерки в рамките на правомощията си, за да гарантират пълното прилагане на санкциите, уточнява президентът на САЩ.", "date": "2018.09.20", "title": "Тръмп подписа указ за затягане на режима на санкциите срещу Русия"}
{"url": "https://www.24chasa.bg/novini/article/7063611", "text": "“Евгений Онегин” на Пушкин, “Дядо Горио” на Балзак и “Пътешествията на Гъливер” на Джонатан Суифт са част от произведенията, които ще изучават през тази учебна година деветокласниците. Те са от випуск, който и нови учебници, обясниха от министерството на образованието. Специфичното и за двата компонента - български език и литература, е, че продължава обвързаността с учебната програма за 8-и клас. И двете програми са част от програмите, които са осмислени за първия гимназиален етап, обясни експертът по литература Александър Трингов. По литература характерен за 8-и, 9-и и 10-и клас. След Античността, Средновековието и Ренесанса в 9-и клас се включват Просвещението, романтизмът и модерността със знакови произведения или части от творби. Разглежда се и българската литература в контекста на Българското възраждане. Още в началото на учебната година 9-класниците ще се запознаят със значението на Просвещението, както и отличителните му светогледни идеи. Първата творба в програмата е “Пътешествията на Гъливер”. Учениците според жанровите и културноисторическите характеристики на произведението. “Дон Жуан” и “Евгений Онегин” са творбите по темата романтизъм. Характерните черти на реализма пък ще различават в романа “Дядо Горио”, както и в “Мадам Бовари” на Флобер. За символизма са подбрани творбите “Сплин” на Бодлер и “Есенна песен” на Пол Верлен. Няколко са творбите, които представят Българското възраждане - “История славянобългарска” на Паисий Хилендарски и “Изворът на Белоногата” на Пенчо Славейков, както и Ботевото творчество. Учителят по преценка може да подбере и други произведения. В часовете за развиване на комуникативните компетентности се предвиждат няколко часа върху изученото в 8-и клас есе по морален проблем, както и върху резюме на съдържанието на изучен повествователен текст. Според препоръчителното разпределение на часовете в компонента “литература” за нови знания са 44%, за упражнения - 33%, за преговор - 6%, за обобщение - 6%, за контрол и оценка - 11%. В частта “български език” продължава придобиването на компетентности относно особеностите на стиловете - обясни Александър Трингов. От темите, които са за развиване на комуникативните компетентности, са заложени тези, които пряко кореспондират с необходимите умения за живота - писане на резюме, заявление, делово писмо и CV. 9-класниците трябва да умеят да подбират необходимите факти съобразно целта на създаване на автобиографията, както и да се съобразят с изискванията на графичното и структурното оформяне. Естествено, във всеки жанр трябва да използват изучените книжовни езикови правила. Сред новите понятия, които ще придобият 9-класниците, са перифраза, номинативна верига, научна статия, постановление, правилник, историзми, неологизми вулгаризми, евфемизми, пароними. 38% от часовете са предвидени за нови знания. За упражнения ще отидат 39%, за преговор - 6%, за обобщение - 6%, а за контрол и оценка - 11%. Периодът, който изучават 9-класниците в общообразователната подготовка по история и цивилизации, е от навечерието на Първата световна война до началото на XXI век. Едновременно с представянето на значимите политически, стопански, социални и културни процеси на Балканите, в Европа и в света, съществено място е отделено на превратностите на българското историческо развитие през XX век и на мястото на България в съвременния свят. Според авторите на програмата по история така се утвърждава съзнанието за гражданска и национална идентичност и се формира уважение към демократичните ценности на обществото. Сред понятията, с които ще се запознаят учениците, са болшевизъм, националсоциализъм, авторитаризъм, диктатура, пацифизъм, изолационизъм, студена война, желязна завеса и нежна революция. 9-класниците трябва да се научат да разпознават основни стилове и представители в джаза, поп и рок музиката. Сред задачите им в програмата по музика са също да откриват български ритми и мелодии в глобалния музикален поток и да знаят за приноса на български музиканти за развитието на тенденцията Word Music. Учениците, които завършват 9-и клас, вече със сигурност ще знаят за големите български композитови Панчо Владигеров, Петко Стайнов, Димитър Ненов, Любомир Пипков, Марин Големинов, Филип Кутев и Красимир Кюркчийски.", "date": "2018.09.20", "title": "Пишат CV и резюме в 9-и клас"}
{"url": "https://www.24chasa.bg/novini/article/7065686", "text": "Турски съд днес нареди днес да бъде освободен от затвора депутатът от основната опозиционна Народнорепубликанска партия (НРП) Енис Бербероглу, предоха световните агенции, като се позовават на турски медии. Касационният съд нареди освобождаването му, като изтъкна, че той се ползва с парламентарен имунитет, тъй като е бил преизбран на изборите през юни, което означава, че ще изтърпи присъдата си след изтичане на депутатския му мандат, информират турската телевизия НТВ и Франс прес, цитирани от БТА.  Бербероглу бе осъден на пет години и десет месеца затвор за огласяване на държавни тайни. Делото срещу депутата бе заведено във връзка със случай, свързан със спрени през 2014 г. камиони на разузнавателната служба МИТ. Обвиненията срещу него се отнасят по-конкретно до предоставянето на опозиционния в. \"Джумхуриет\" на видеозапис, който изглежда, че показва доставки на оръжие от турското разузнаване за Сирия.", "date": "2018.09.20", "title": "Турски съд освободи депутат от основната опозиционна партия"}
{"url": "https://www.24chasa.bg/novini/article/7065692", "text": "Полша потвърди на неформалната среща на лидерите от ЕС в австрийския град Залцбург позицията си срещу механизма за миграционните квоти, заяви нейният министър-председател Матеуш Моравецки, цитиран от ТАСС. По думите му Полша настоява всички решения в тази област да бъдат доброволни, предаде БТА. Моравецки каза, че взетите на срещата решения устройват Полша. \"Те са основани на това, че приемането на бежанци ще бъде доброволно\", заяви той след срещата. \"На Полша не може да бъде налагана никаква схема, свързана с приемането на бежанци\", каза Моравецки. \"Това е твърда позиция на Полша, която поддържаме заедно с нашите партньори от Вишеградската група - Чехия, Словакия и Унгария\", заяви той.", "date": "2018.09.20", "title": "Полша потвърди на срещата на върха на ЕС позицията си срещу миграционните квоти"}
{"url": "https://www.24chasa.bg/novini/article/7065699", "text": "„Германия е важен стратегически и търговски партньор на България“, заяви днес министър Лиляна Павлова по време на приветствието си към Германо-българската индустриално-търговска камара (ГБИТК) за нейния 25-годишен юбилей. „Това е най-голямата търговска камара в България, която представлява над 550 компании“, посочи още министър Павлова пред президента на ГБИТК г-н Тим Курт, немския посланик у нас Н. Пр. Херберт Салбер, заместник-главния управител на Асоциацията на германските външнотърговски камари д-р Фолкер Трайер и управителя на Германската държавна агенция за икономическо развитие „Germany Trade and Invest“ д-р Робърт Херман, както и пред гостите в емблематичната зала „Джон Атанасов“ в София Тех Парк по повод събитието: „25 години германска икономика в България – Икономика 4.0“. „В годините, когато се налагаше, ГБИТК беше медиаторът, който подпомагаше и партнираше на немските инвеститори в България. Това даде ефект, затова и инвестициите постоянно се увеличават. Доказват го числата - за първото шестмесечие на годината инвестициите от Германия у нас възлизат на над 130 милиона евро“, подчерта в приветствието си министърът за Българското председателство на Съвета на ЕС Лиляна Павлова, съобщиха от пресцентъра на Министерство за Българското председателство на Съвета на ЕС 2018. Тя изказа благодарност към ГБИТК за силното партньорство по време на нашето първо ротационно председателство на Съвета на ЕС. „Благодаря и на „Аурубис“ в България, тъй като заедно проведохме много събития, а така можахме да дадем своя принос за развитието на европейската индустриална стратегия. Вярвам, че работихме за целите си да създадем една по-конкурентна икономика, която създава работни места“, посочи министър Павлова. Тя припомни, че сред основните приоритети на Българското председателство беше „Дигиталната икономика“. „Това е тема, по която работихме с много от вас и заедно ще продължим да развиваме и разширяваме. Защото дигиталната трансформация е реалност, тя вече не е въпрос на избор. Животът ни е пречупен по един различен начин през нея, затова и образованието като цяло, и начинът, по който функционира администрацията и бизнесът, трябва да бъде променен. Така Европа ще е по-конкурентоспособна, а не догонваща останалите икономики“, заяви още министър Павлова. Пред аудиторията тя подчерта, че държавата, институциите и бизнесът могат да работят заедно. А така - да се развият нови възможности, да се увеличат германо-българските партньорства, да се разширят инвестициите в ИТ сектора. „По този начин ще върнем у нас младите образовани българи от чужбина, за да работят и да се развиват именно в сектора на новите технологии“, добави министър Павлова. В края на приветствието си тя заяви: „Днес правим равносметка на изминалите 25 години съвместна работа, но и днес очертаваме възможностите как да насърчим развитието и перспективите, по които да работим оттук нататък“.", "date": "2018.09.20", "title": "Министър Павлова: Германия е важен стратегически партньор за България"}
{"url": "https://www.24chasa.bg/novini/article/7065711", "text": "Министърът на туризма Николина Ангелкова разговаря в работен порядък с посланика на Турция в България Хасан Улусой, съобщиха от пресцентъра на ведомството. Двамата са набелязали напредък по организацията за създаване на работна група с експерти на двете държави, чиято цел е да набележи мерки за стимулиране на двустранните инвестиции в областта на туризма и сътрудничество при обучение на кадри за бранша. В дейността на работната група ще бъде и съвместното популяризиране на двете съседни държави пред далечни пазари. Създаването на съвместния орган за сътрудничество беше договорено по време на срещата на високо ниво на министрите с ресор туризъм в София през февруари, в рамките на българското председателство на Съвета на ЕС. Министър Ангелкова и посланик Улусой са обсъдили и подготовката на второто издание на \"Международния конгрес на световните цивилизации и древните маршрути\" /International Congress on World Civilizations and Ancient Routes/, което ще се състои в средата на ноември в София. Събитието се организира съвместно от Министерството на туризма и Световната организация по туризъм и ще е с участието на CNN. Турският дипломат е изказал благодарност от името на министъра на туризма Мехмет Ерсой за поканата да се включи в международния форум. Турция е водещ пазар за входящ туризъм у нас и се радвам, че имаме много ползотворно сътрудничество, е коментирала министър Ангелкова. Двамата са обсъдили и възможности да се организират събития, на които да бъде обсъден потенциалът на круизния туризъм. Турция е в топ 10 на пазарите за входящ туризъм за България. В периода януари-юли 2018 г. тя е на 4-о място, като близо 380 хил. турски граждани са посетили страната ни, като ръстът е 7 процента спрямо същия период на 2017 година. През миналата година туристическите посещения от Турция у нас са повече от 636 хил. и се наблюдава увеличение от 12,5 процента спрямо предходната година.", "date": "2018.09.20", "title": "Ангелкова към посланика на Турция у нас: Радвам се на ползотворно ни сътрудничество"}
{"url": "https://www.24chasa.bg/novini/article/7065722", "text": "Камион, лек автомобил, джип и автовоз се нанизаха един зад друг в катастрофа преди минути. Инцидентът стана на пътя преди Благоевград, посока София. Катастрофата образува километрични опашки.                                                                                                                                                                                                                                                                                                                        ", "date": "2018.09.20", "title": "Камион, лек автомобил, джип и автовоз се нанизаха един зад друг в катастрофа (Снимки)"}
{"url": "https://www.24chasa.bg/novini/article/7065777", "text": "Две момчета на 16 и 17 г. са обвинени за погрома в Роженския манастир във вторник вечерта. Другите двама обвиняеми са адвокат и още един мъж. На четиримата е повдигнато обвинение за грабеж на мобилния телефон на архимандрит Теофил и на 16 записващи камери. При обиск в дома на единия възрастен мъж е намерен газов пистолет, преработен в боен. Заради това му е повдигнато и второ обвинение за незаконно държане на оръжие. Прокуратурата е задържала за 72 часа четиримата съучастници и утре ще внесе в съда искане за постоянна мярка задържане под стража.", "date": "2018.09.20", "title": "Двама младежи, адвокат и друг мъж за постоянно в ареста за погрома в Роженския манастир"}
