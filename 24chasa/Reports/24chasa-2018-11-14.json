{"url": "https://www.24chasa.bg/novini/article/7153499", "text": "Разпокъсани и силни валежи от дъжд в Кувейт доведоха днес до затваряне на пътища, а сили на армията бяха изпратени да помагат за справяне с извънредни ситуации в различни части на страната, предаде ДПА. На места бяха издигнати прегради, които да задържат водата или да я отклоняват от жилищните райони, съобщиха в изявление военните, предава БТА. Заради дъжда някои пътища са изцяло или частично затворени. Вътрешното министерство прикани хората да останат по домовете си, ако излизането им не е наложително. Представител на кувейтската метеорологична служба каза пред държавната информационна агенция КУНА, че тази нощ се очакват гръмотевици и проливен дъжд, а лошото време ще продължи до петък. Заради тази обстановка днес правителствените институции, училищата и университетите останаха затворени. По същата причина не работят банките и фондовата борса. Миналата седмица Кувейт беше сполетян от силни наводнения в резултат на поройни дъждове. Те нанесоха големи поражения и доведоха до оставката на министъра на благоустройството Хусам Абдула ар Руми.", "date": "2018.11.14", "title": "Разпокъсани и силни валежи затвориха пътища в Кувейт"}
{"url": "https://www.24chasa.bg/novini/article/7153413", "text": "Вътрешният министър Младен Маринов се е съобразил с всички изисквания на синдикатите в МВР за парите за извънреден труд и специфични дейности. Това става ясно от проектозаповед, публикувана за обществено обсъждане. Двойно и тройно се качват допълнителните пари за нощен труд и специфични дейности. Предвидени са твърди месечни бонуси за полицаите, които продължават обучението си след магистърската степен. Който стане “доктор”, ще взема по 60 лв. отгоре, а който е “доктор на науките” - 90 лв. над заплатата. Всеки отработен нощен час от 22 до 6 сутринта за всички цивилни и униформени полицаи ще се плаща по 0,50 лв., вместо досегашните 0,25. Това означава, че на нощна смяна ще вземат по 4 лв. отгоре вместо досегашните 2 лв. Имат право и на ободрителни напитки. Когато ченгетата са вкъщи, но на разположение и всеки момент може да ги повикат на работа, ще получават по 35 стотинки на час вместо досегашните 10. Двойна ще е надницата за работа по време на официални празници. За всички тези добавки настояваха синдикатите в МВР при Валентин Радев. Сега могат да се увеличат, защото правителството отпусна допълнително пари за МВР и новият проектобюджет го позволява. Полицаите ще вземат и повече допълнителни пари за специфични дейности. Криминалистите в София например ще имат право на до 342 лв. за агентура и издирване. Ченгетата от Пловдив, Варна и София - до 266 лв., а за всички останали дирекции като Перник например - до 190 лв. Подобно е съотношението и за патрулите, както и за разследващите полицаи. Най-много добавки към заплатите ще вземат в столичната дирекция, след това в главните дирекции и най-малко в провинцията. Ако участват в специализирани операции, баретите например ще получават до 760 лв. над заплатата си, в главните дирекции като ГДБОП - до 380, а в останалите - до 228. Най-ниската основна заплата в системата на МВР е 798 лв. Толкова взема полицай със средно образование от охранителния състав. Проста сметка показва, че дори с повишаването на добавките за нощен труд и наряди по празници няма да може да вземе 1000 лв., дори да работи само нощем и редовно да охранява протести, митинги и да участва операции. 1500 лв. става достижима заплата за оперативен работник в София с поне 5 г. стаж, който редовно участва в издирвания, има агентура, работи нощем. 1026 лв. е основната заплата на разузнавач от най-ниската 6-а степен без добавката за стаж и допълнителните пари за извънреден труд, издирване, агентура и участие в операции. Разследващите полицаи (познати още като дознатели, това са юристите в МВР) от София, които са най-натоварени ще вземат добавки до 800 лв. на месец, предвижда проектът на заповедта. Колегите им в страната обаче, които имат много по-малко случаи за разследване, ще могат да си докарат до 266 лв. Най-високата основна заплата за разузнавач от 1 степен е 1326 лв. Това са оперативните работници, които разкриват извършителите на престъпления. При максимално натоварване и няколко години стаж могат да вземат и над 2 хил. лв. на месец. Най-високата основна заплата в системата на МВР е на главния секретар - 2247 лв. ", "date": "2018.11.14", "title": "Полицаите в София с 2 пъти по-големи добавки от пернишките"}
{"url": "https://www.24chasa.bg/novini/article/7153437", "text": "Британският премиер Тереза Мей ще направи кратко изявление пред медиите по-късно днес, след като приключи срещата с министрите й, на която тя ще опита да спечели тяхната подкрепа за проектоспоразумението за Брекзит. Това съобщи източник от \"Даунинг стрийт\" 10, цитиран от Ройтерс. \"Премиерът ще даде кратко изявление след края на заседанието на кабинета\", каза източникът, с което опроверга първоначалната информация, че Мей няма да говори пред пресата. Той обаче допълни, че тази вечер няма да има пресконференция. Мей ще говори утре пред Камарата на общините. Предвидена за днес среща между румънския президент Клуас Йоханис и британския премиер Тереза Мей е била отменена по искане на британския премиер, съобщава Медиафакс, позовавайки се на съобщение на президентската администрация. Срещата трябваше да се състои в Лондон в 17.30 часа румънско време днес. В съобщението се отбелязва, че срещата е анулирана, \"тъй като правителственото заседание за приемане на текста на споразумението за оттегляне на Великобритания от Европейския съюз все още продължава\". По-късно тази вечер румънският президент ще участва в събитие, посветено на 70- годишнината на принц Чарлз в Бъкингамския дворец.", "date": "2018.11.14", "title": "Тереза Мей ще направи кратко изявление\nпред медиите за Брекзит"}
{"url": "https://www.24chasa.bg/novini/article/7153289", "text": "“Лично мое мнение е, че “БДЖ холдинг” трябва да се закрие и ръководството на министерството да поеме управлението на “БДЖ Пътнически превози” и на “БДЖ товарни превози”. След като дълговете към облигационери и кредитори са изплатени, холдинговата структура става излишна”, каза министърът на транспорта Росен Желязков пред депутатите от транспортната комисия в парламента. За тази идея обаче трябва да се търси съгласието на останалия основен кредитор - държавата, която даде 200 млн. лв. на БДЖ, за да покрие дълговете си, с намерението да си ги върне от концесията на летище София. Министърът сподели идеята си с депутатите, след като ги запозна със серията писма, доклади, документи с оспорвания и друга кореспонденция, разменяна от съвета на директорите, директора на холдинга Владимир Владимиров и шефа на “БДЖ Пътнически превози” Пламен Пешаров. Желязков заяви, че най-малкото очаква от холдинга доклад за състоянието на БДЖ. “Ами аз до мен нямам доклад”, заяви министърът. А разменяните документи в рамките на БДЖ, част от които стигнаха и до ДАНС, са основно за закъснели ремонти и за графика за движение на влаковете. Желязков поиска оставките на борда на директорите на холдинга. Той заяви, че ще каже кого освобождава, след като приключи одитът на министерството в БДЖ към края на месеца. Министърът заяви, че в рамките на ноември иска влаковете да влязат в график. Пред депутатите намекна, че ако БДЖ не може да обслужва графика си, на база на който получава държавната субсидия, може да се наложи той да бъде преразгледан. Според Желязков БДЖ няма да обжалва в съда отменената от КЗК поръчка за нови влакове, а ще я поправи и ще я обяви наново.", "date": "2018.11.14", "title": "Желязков с  идея да закрие  “БДЖ холдинг”"}
{"url": "https://www.24chasa.bg/novini/article/7153415", "text": "Водачите на протестите срещу скъпия бензин по места са хора, които очевидно нямат проблем с горивото и скъпотията. В Благоевград протестът се води от съименника на земеделския водач Александър Стамболийски. По занятие е шофьор на тир, станал спедитор, осъждан е за измама. В Бургас този, който стана вирус в мрежата с мерцедес кубче с руски номера, което блокира магистрала “Тракия” до Бургас, е Мартин Пенчев. Този Мартин е управител на фирмата “Хит Рентакар”, собственост на общинския съветник от БСП в Карнобат Господин Русев, племенник на Бенчо Бенчев. От своя страна Русев е съдружник с Антигона, жената на Димитър Желязков - Митьо Очите. “Хит Рентакар” е регистрирана на същия адрес - ул. “Лермонтов” 13, където се водят всички фирми на зърнения бос Бенчев. Той е укривателят на Митьо Очите при бягството му в Истанбул и общинският съветник от БСП, известен с ролс-ройса си. Във Велико Търново прекратяват недоволството срещу цените на горивата, тъй като се прикрепили криминални елементи, неподлежащи на контрол и отговорност. Протестиращ с мощен джип с руска регистрация в Бургас взриви социалните мрежи и отприщи коментари кой всъщност стои зад протестите, тръгнали първоначално срещу цените на горивата, но прераснали в недоволство от ниския стандарт на живот у нас. След упреците, че стачкува със скъп джип, помориецът Мартин Пенчев се закани в социалните мрежи, че на 18 номеври ще отиде на протестите с червено жигули. “Ние нямаме началници, които да ни казват срещу кого да гласуваме. Не апелираме към смяна на властта, а която и да е власт да има респект от народа. Кой с каква кола и с какви дрехи ще протестира, е личен избор”, казва Мартин Пенчев във видеообръщение в социалните мрежи. Той е един от модераторите във фейсбук страницата “Шофьори Бургас”, където основно се изявява и чрез която се организират протестите. Кой е всъщност Мартин Пенчев и кой стои зад него? Официално младият помориец се води управител на фирма - “Хит Рентакар”, чийто собственик е Господин Русев, показа справка в Търговския регистър.   Русев е втори мандат общински съветник от БСП в Карнобат, червен активист и съдружник на съпругата на несебърския бос Митьо Очите - Антигона Янулис, установи проверка на “24 часа”. Двамата са партньори във фирмата за коли под наем “Мит Рентакар”, регистрирана през март 2017 г. в Бургас. Месец по-късно - на 4 април 2017 г., е регистрирана другата фирма за коли под наем “Хит Рентакар”, в която Русев е собственик, а помориецът Пенчев - управител. Любопитна подробност е фактът, че дружеството е с адресна регистрация на ул. “Лермонтов” 13 в Бургас - адресът, на който са регистрирани повечето фирми на зърнения бос Бенчо Бенчев. Същият е разследван за укриване на осъдения като наркобос Димитър Желязков-Митьо Очите (Виж блица с Бенчев по-долу). На 4 август т.г. Очите бе арестуван в луксозен хотел в Истанбул, а заедно с него зад решетките бяха прибрани Бенчев и бившият депутат от ДПС Несрин Узун. Тогава стана ясно, че Желязков е бил в хотелска стая, регистрирана на името на Бенчев. Ден по-рано с автомобил на зърнения бос и тогавашен зам.-председател на общинския съвет в Бургас Желязков е бил изведен от Гърция в Турция.   Заради появата на Мартин Пенчев на преден план при протеста от 11 ноември и индиректната му връзка с Бенчев в града се заговори, че униженият от властта и отлъчен от своите в БСП общинар дирижира протестите в Бургас. Бивши колеги на Бенчев в съвета, както и хора, които го познават от години, изключват подобна версия. За Мартин в Поморие се говори, че въртял бизнес с руснаци, които имат цяла колония в града. Помориецът отдавал под наем техни автомобили извън активния сезон, когато повечето си тръгвали към родината. - Ново двайсет! Нищо общо нямам и се чудя откъде накъде свързват името ми с това. Изненадан съм от подобно твърдение. Станал съм на 66 г., 94% инвалид човек, мога ли да се занимавам с такива неща, да си хабя енергията? Какво ли не направихма с мен, не знам докъде ще стигнат и какво още ще ми припишат.   - Да, познавам го, даже след тези снимки с джипа го извиках и го помолих да не ходи повече, за да не ме злепоставят. Но нямам право да му казвам какво да прави, той не е мой работник. Фирмата е на моя племенник Господин Русев от Карнобат, дал съм му заем за нея. Той е много свястно момче, управител е и в мои фирми, не се занимава със стачки, гледа си работата. - Започвам да мисля, че е целенасочено. Не ми се говори, но май е крайно време да започна да говоря. Каквото и да се случи в държавата, Бенчо е виновен. - Всичко беше целенасочено. Можеш ли да криеш нещо, което не се търси? Тогава Желязков не бе обявен за издирване. Още не е доказано, че съм извършил някакво пресъпление, а ме изкараха престъпник. Създадоха ми такъв образ и сега който не ме познава, ме възприема като бандит. Прави се целенасочено, изглежда, има някакъв комплот срещу мен. Всичко това е един балон, който ще се пукне, но да не взема аз да се пукна преди него. Водачът на протестите в Благоевград Александър Стамболийски има условна присъда на първа инстанция за документна измама в големи размери. Тя е извършена със съучастниците му Димитър Нусков и Любен Василев. 37-годишният международен шофьор е осъден на 3 г. с 5-годишен изпитателен срок. Той обаче обжалва присъдата пред окръжния съд в Благоевград и поредното дело е насрочено за декември. Стамболийски е признат за виновен, че в периода от 9 до 20 ноември 2007 г. чрез използване на 8 неистински фактури за извършен международен транспорт до Белгия е получил 50 000 лева, собственост на транспортна фирма. Стамболийски заедно с Василев и Нусков съставили 8 неистински фактури за превоз. Делото срещу тях влиза в съда през 2015 г. Две години по-късно е решено с условни присъди. Пред съда Стамболийски твърди, че е невинен. Той е председател на Съюза на българските транспортни работници от една година. Беше сред активните участници на контрапротестите от българска страна на ГКПП Кулата преди две години. Тогава гръцки фермери блокираха границата през зимата и създадоха проблеми на нашите тираджии.   Като ответен удар българските превозвачи и шофьори организираха контрапротест. Стамболийски е главен организатор сега на протестите срещу високите цени на горивата, поскъпването на стоките от първа необходимост и социалното неравенство. Твърди, че зад него не стои никаква политическа сила, и се дистанцира от БСП или други опозиционни партии и няма да допусне политизиране на протеста. Във фейсбук преди ден обяви, че следващият протест е насрочен за 19 ноември от 18,30 ч, а след понеделник продължават протестите в събота и неделя - 24 и 25 ноември, “до оставката на всички в парламента и в Министерския съвет”. Александър Стамболийски призова хората “да се разграничат от всички различни протести и да не влизат в конфронтация с полицията и жандармерията”. “Ние не подстрекаваме към гражданска война и не желаем да има пострадали граждани. Показахме, че сме будни и можем. Нека продължим и да постигнем това, което сме започнали. Както казахме и преди, бунтът този път ще роди алтернативата за България и няма да се предадем”, увери в своето обръщение Стамболийски. Във вторник написа, че “мафията в България се активизира чрез репресивния си апарат”. Стамболийски призова служителите на МВР “да не изпълняват заповеди, нарушаващи конституционни права на гражданите, защото може и те да се окажат обикновени граждани без пагон”. “Това, сънародници, е акция на политическия елит. По този начин те подчиняват народа и всяват страх, за да може да запазят комфорта си. Не искам да съм подстрекател, но това граничи с други форми на управление, а не с демокрация”, допълни във фейсбук лидерът на протестите. “Не съм присвоявал никакви пари. Имам няколко кредита и едвам свързвам двата края. Ако някой намери тези 50 хил., му ги подарявам. Това са изфабрикувани обвинения. Има доказателства, че съм дал пари, а не съм взел. Надявам се на справедлив изход на втора инстанция. Това решение на съда на първа инстанция ми дава допълнителен мотив да се боря против системата. Амбициран съм и няма да се скрия, както някои твърдят. Ще продължа да се боря за справедливост. Няма какво да губя и дори убиец да ме изкарат, няма да се скрия и пак ще съм на протест”, каза пред наш репортер Стамболийски. И допълни, че Благоевградска област е една от най-бедните, с най-ниска средна заплата в страната и без разкрити нови работни места.  В интервю пред в. “Струма” той казва, че се опитва да свързва двата края със заплатата си. “Увеличаващите се разходи стават непосилни дори и за хора, които взимат по 2-3 хил. лв.”, обяснява Стамболийски. На двата протеста, организирани досега в Благоевград, сред познатите лица бяха Людмила Манова, която бе основен организатор на протестите през 2013 г. и бе известна като Благоевградската Жана д'Арк. На първия бе забелязан бившият общински лидер на БСП в Благоевград д-р Владимир Пандев. На втория пък бе областният лидер на СДС Димитър Димитров. На протеста в неделя, когато петричани блокираха ГКПП Кулата за няколко часа, възникна скандал между протестиращите.Членът на ВМРО Велик Гогов призова съгражданите си да прекратят блокадата, но част от тях се нахвърлиха с обиди върху него. “На протеста бяхме към 500 човека и няма как всички да имат едно мнение, заради това се стигна и до разправии”, коментира адвокат Гогов. Той уточни, че е редови член на ВМРО, което не му пречи обаче да протестира, въпреки че партията е част от управлението. От партията обаче казаха, че ако продължи, ще го изключат. “Хората не живеят добре. Цените се увеличават, заплатите - не. Естествено не всички проблеми може да се решат веднага, но не виждам достатъчно желание у властта за промяна. ВМРО е само една десета от управлението и няма вина за ситуацията в страната. Това, че партията ни е в управлението, не означава, че не трябва да казвам какво мисля и да изразявам винаги и само одобрение. Като човек съм такъв, че гласно изразявам позицията си, дори и да не се харесва на някого”, допълни Гогов, който е и от фен клуба на “Левски”. Основен организатор на протеста срещу високите цени на горивата и картелите във Велико Търново е адвокат Пламен Копанов. С него публично се заявяват Костадин Бояджиев - експерт по програмиране, Светломир Христов, собственик на малък семеен хотел, Димитър Христов от сдружение на таксиметровите шофьори.   След блокирането на главния път София-Варна в неделя обаче те се дистанцират. Причината - спонтанният граждански протест за по-добър живот бил размит. “Ние сме едно ядро интелигентни хора, а върху нас се възкачиха какви ли не партии, партийки, движения и криминални елементи, провокатори. Затова в момента не планираме никакви действия. Хората са на мнение, че е по-добре нищо да не правим, отколкото политически сили да ни употребяват”, заяви пред “24 часа” адвокат Копанов. Той обясни, че не гонели сваляне на правителството и провокации. “Аз съм практикуващ юрист и държа законът да бъде спазван. Затова координираме с община, полиция и полицаите ни подкрепят. Прилепиха се обаче всякакви елементи, самоорганизирали се младежи, за които няма как да гарантирам, нито да ги контролирам”, каза той.  Така евентуални бъдещи протестни действия се подгряват анонимно в групи в социалните мрежи. От полицията профилактират най-активните младежи чрез беседи и привикване в районното. По официални данни са съставени 12 предупредителни протокола да не нарушават обществения ред.", "date": "2018.11.14", "title": "Кой организира протестите"}
{"url": "https://www.24chasa.bg/novini/article/7153282", "text": "455 нови случая на инфектиране с ХИВ ще има в София до 2022 г., ако не бъдат взети мерки за превенция на болестта. Така заболелите ще нараснат от 1028 души до 1483-ма. Това сочи прогноза, направена чрез специализиран софтуер на UNAIDS и на Европейския център за контрол на заболяванията. Данните са част от Програмата за превенция и контрол на ХИВ и сексуално предавани инфекции на Столичната община за периода 2019 - 2023 г. Документът е качен за обществена консултация на сайта на СОС и предстои да бъде разгледан от общинските съветници. Целта на програмата е да предвиди мерки, с които прогнозата за новозаболели да бъде намалена с 50%. Предвиждат се кампании за превенция и повишаване на знанието както в училищата, така и сред уязвимите групи. Планират се и мобилни пунктове за безплатни и анонимни тестове. Първият случай на ХИВ у нас е регистриран през 1986 г. Оттогава до май тази година случаите на инфектиране с вируса са общо 2810. Най-голям риск от заразяване има при лицата, употребяващи инжекционни наркотици и при мъжете, които правят секс с мъже. Според националния регистър на случаи с ХИВ към здравното министерство в София са 38% от случаите в страната към края на 2017 г. Поради демографски, миграционни и други процеси в столицата е най-голям процентът на разпространение на ХИВ у нас, а в града живеят 1/3 от всички болни.", "date": "2018.11.14", "title": "Прогноза: Нови 455 с ХИВ в София през следващите 4 г."}
{"url": "https://www.24chasa.bg/novini/article/7153398", "text": "1,32 трилиона евро дългосрочен бюджет за 2021-2027 г., включително разбивка на стойностите, прие в сряда Европейският парламент в Страсбург. Акценти в предстоящата многогодишна финансова рамка са научните изследвания, младите, растежът и заетостта, както и борбата с климатичните промени. Силно обезпечени са миграцията, отбраната и сигурността. В същото време финансирането на селскостопанската и кохезионната политика не се намалява. Нови източници на директни приходи трябва да заместят частично дейности, финансирани от данъкоплатците. 372,2 млрд. евро в одобрения от ЕП бюджет са за кохезионна политика, което е с 12%, или 41,6 млрд., повишение спрямо предложението на Европейската комисия, обясни пред “24 часа” главният преговарящ на Европейския парламент - евродепутатът от ГЕРБ/ЕНП Андрей Новаков. 383,2 млрд. евро се заделят за земеделие (15%, или 59 млрд. евро, повече спрямо предложението на ЕК), включително за гаранционен фонд и фонд за селските региони. С 10,3 млрд. евро Европа ще защитава границите си и ще се бори с миграцията. Голяма част от тези средства - от порядъка на Страната ни ще спечели също от увеличението на бюджета в други сектори - за бедните региони, за охраната на границите и за земеделието. България ще продължи да получава средства за изведените от експлоатация ядрени мощности. 17,7 млрд. евро са планирани за пътна и железопътна инфраструктура чрез Механизма за свързана Европа, което е с над 5 млрд. повече от сегашната рамка. 120 млрд. евро ще има за научни изследвания и иновации чрез “Хоризонт Европа”, което пък е почти двойно увеличение от сегашния период. “Еразъм+” получава утроен бюджет спрямо сегашната рамка - 41 млрд. евро. 11,5 млрд. евро има за околна среда и климат, което е повече от три пъти спрямо сегашната рамка. Европейският парламент призова лансираната от него многогодишна финансова рамка да бъде приета в съвета чрез квалифицирано мнозинство, каквото е изискването на чл. 312 (2) от Договора за ЕС, за да не може една държава да блокира приемането ѝ. Целта е постигане на съгласие между ЕП и съвета преди евроизборите. Около 94% от бюджета на ЕС отиват за гражданите, регионите, градовете, земеделците и предприятията. Административните разходи на ЕС са само 6% от него. Също вчера евродепутатите гласуваха доклад с мерки срещу терора. Разписаха още по-тясно сътрудничество между полицейските и разузнавателните служби, както и още по-прецизно засичане на финансовите потоци, насочени към радикализация и атентати. Европейският парламент призова членките на ЕС, които не прилагат общоприетите правила за износ на оръжия и търгуват със страни като Саудитска Арабия, да бъдат санкционирани. ЕС е вторият по големина доставчик на оръжия в света след САЩ. През 2016 г. 40,5% от износа са били към страните от Близкия изток и Северна Африка.  Междувременно проверка на “24 часа” в Страсбург показа, че идеята, лансирана от някои депутати - всички държави членки да минават през механизъм за сътрудничество и проверка, подобен на този на България и Румъния, е на съвсем първоначално ниво. От българска страна тя се подкрепя от Ангел Джамбазки, според когото Както “24 часа” писа завчера, желанието на ЕК е да свали механизма за България, ако управляващите продължат линията на борба с корупцията. След като комисията “Юнкер” ни похвали за напредъка и затвори три от 6-те глави за наблюдение, очакванията в Страсбург са мониторингът да бъде свален още в края на пролетта или ранното лято на 2019 г.", "date": "2018.11.14", "title": "1 трилион и 320 милиарда бюджет на ЕС за следващите 7 години"}
{"url": "https://www.24chasa.bg/novini/article/7153346", "text": "Турски съд осъди журналиста Али Юнал от вече несъществуващия в. \"Заман\" на 19 години затвор по обвинения във връзки с организация, обвинявана, че е организирала неуспешния опит за преврат в Турция през юли 2016 г., предаде Ройтерс. Юнал беше водещ журналист в закрития в. \"Заман\", смятан за основна медия на мрежата на живеещия в САЩ ислямски проповедник Фетхуллах Гюлен, когото Анкара обвинява в организиране на пуча, предава БТА. Той беше осъден на 19 години и шест месеца затвор за \"ръководство на въоръжена терористична група\". Шестима други журналисти от \"Заман\" бяха осъдени по подобни обвинения през юли. Юнал, който говори чрез видеовръзка от затвор в западния окръг Ушак, заяви пред съда, че не е основател или лидер на терористична групировка и отрече участие в преврата. \"Нямам връзки с никоя терористична организация\", заяви той, като добави, че е говорил пет или шест пъти с Гюлен и че е изпратен на съд за това, което е писал.", "date": "2018.11.14", "title": "Турски журналист е осъден на 19 години затвор за връзки с Гюлен"}
{"url": "https://www.24chasa.bg/novini/article/7153356", "text": "Броят на планинските горили, които бяха сеирозно застрашени от изчезване, бавно се увеличава благодарение на борбата с бракониерството, съобщиха световните информационни агенции. Световният съюз за опазване на природата, който изготвя Червената книга на застрашените видове, промени статута на харизматичните примати от \"критично застрашен\" на \"застрашен\". Бъдещето им още е несигурно, но е по-обещаващо, предава БТА. Финвалите - вторите по големина китове, също се увеличават. Популацията им се е удвоила до около 100 000 възрастни животни от 70-те години на миналия век, когато влиза в сила забрана за улова им с търговска цел. Техният статут беше променен от \"застрашен\" на \"уязвим\". Популацията на сивите китове също се е увеличила. Червената книга обхваща 96 951 вида, от които 26 840 са застрашени от изчезване. Освен животни, застрашени са и много растения. Тази година сред тях се нареди смърдящият титан арум и африканско дърво с розово-кафява дървесина.", "date": "2018.11.14", "title": "Популациите на планинските горили и финвалите се увеличават"}
{"url": "https://www.24chasa.bg/novini/article/7153355", "text": "Гръцкият премиер Алексис Ципрас предложи да се внесе изменение в конституцията на страната, което да позволи избиране на президента пряко от народа, съобщи ТАСС, цитирана от БТА. Ципрас представи днес в парламента предложения на управляващата левица СИРИЗА за изменения в конституцията. Според премиера \"перспективата за непосредствено избиране на президента на републиката от народа ще му даде специална власт\", но това няма да създаде опасност от двойнственост в управлението на страната. В момента държавният глава се избира по парламентарен път с мнозинство от две три за срок от пет години. Поправки в конституцията от 1986 г. ограничиха пълномощията на президента и го лишиха от правото да уволнява премиера, да налага вето на приети от парламента закони, ограничиха правото му да разпуска законодателния орган и да обявява референдуми. Правото за обявяване на извънредно положение беше прехвърлено на парламента. В речта си Ципрас подчерта, че финансовата криза в Гърция е разкрила недостига на демокрация в страната. \"Икономическата криза ни накара ясно да видим дефицита на демокрация, институционалните и административни недостатъци и изкара на преден план исканията на народа за повече демокрация, равенство, социална защита, исканията за радикална реформа на държавата\", посочи гръцкият премиер. По думите му предложението на СИРИЗА за ревизия на конституцията има за главна цел \"да засили парламентаризма, да задълбочи демокрацията и участието на населението в политическите процеси, да гарантира социалните права, да премахне привилегированите институции, действащи в полза на политическия елит\".", "date": "2018.11.14", "title": "Ципрас предлага президентът  на Гърция да се избира пряко  от народа"}
{"url": "https://www.24chasa.bg/novini/article/7153349", "text": "Състав на Софийския градски съд обяви за невинни 4-мата подсъдими за рухналата сграда на столичната ул. \"Алабин\", която уби 2 млади жени през 2006 г. Току-що съдия Величка Маринкова чете оправдателни присъди на Георги Кирчев, управител на фирма “Хрисома”, инженер Петър Петров, натоварен да контролира ремонта на сградата, Николай Симеонов, управител на “А3-Архитектура и изпълнение”, и строителят Манчо Антонов, собственик на фирмата за ремонти ЕТ “Медия Манчо”.  Четиримата са подсъдими за причиняване смърт на повече от един човек поради немарливо изпълнение на работата. С какви мотиви съдия Маринкова ги оправда, ще стане ясно в мотивите й, които се очакват да бъдат готови най-рано до 60 дни. Присъдата не е окончателна и може да се оспори пред Софийския апелативен съд.", "date": "2018.11.14", "title": "Няма виновни за паднала сграда на “Алабин”, която уби 2 жени преди 12 години"}
{"url": "https://www.24chasa.bg/novini/article/7153366", "text": "“ Информация  на Агенция „Пътна инфраструктура” за състоянието на републиканските пътища към 17:30 ч. за 15.11.2018 г. І. МЕТЕОРОЛОГИЧНА ОБСТАНОВКА: През нощта в повечето райони ще е облачно и на много места ще има валежи от дъжд, в централните райони и по-значителни. На 15.11.2018 г. над по-голямата част от страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Минималните температури ще останат високи и ще са между 5° и 10°, в югозападните райони по-ниски – между минус 2° и 3°. През деня ще нахлува хладен въздух и максималните температури ще са между 7° и 12°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. Движението по АМ „Тракия“ от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. Област Пазарджик: Движението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. Област Стара Загора: Движението по АМ „Тракия“ посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; АМ „Хемус“: Област София: Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; Движението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; Област Шумен: Движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. Област Варна: Движението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. АМ „Струма“: няма ограничения. АМ „Марица“: няма ограничения. АМ „Черно море“: Област Варна: Движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. АМ „Люлин“: Област София: Движението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 09:00 до 17:00 ч. на 15.11.2018 г.; Движението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516. Обходен маршрут: За МПС над 12 т: - За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; - За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София: Движението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; Движението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; Движението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; Движението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; Област Враца: Движението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 19.11.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. София – Перник при Владая от км. 282+000 /разклона за с. Драгичево/ до км. 282+460 /границата с Област Перник/, поради ремонтни дейности на пътната настилка движението е ограничено в лявото платно /посока София/. Движението се осъществява двупосочно в лявото платно /посока Перник/. Срок до 16.11.2018 г. Област Благоевград: Движението в участъка гр. Благоевград до отклонение за с. Железница от км 360+000 до км 371+000, се осъществява в една лента поради частични ремонтни дейности на асфалтовата настилка в часовете от 08:00 часа до 17:00 часа. Участъкът е сигнализиран с пътни знаци. Срок до 16.11.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Област Стара Загора: Движението в участъка Стара Загора – Ягода от км 213+800 до км 225+600 се извършва при стесняване на една от лентите за движение поради косене на тревни площи. Движението на МПС в района се регулира от сигналисти .Срок до 15.11.2018 г., Движението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. Област Хасково: Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. Движението по път I-6 от км 472+000 до км 485+600 в участъка Съдиево –Миролюбово се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 16.11.2018 г. Област Стара Загора: Движението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Добрич: Движението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението в участъка Златни пясъци – Варна от км 99+000 до км 100+100 се осъществява двупосочно в дясното платно, съобразно създадената организация за движение, поради ремонтни дейности на асфалтовата настилка.Срок до 30.11.2018 г.; Движението в участъка Златни пясъци – Варна от км 94+000 до км 90+800 се осъществява двупосочно в лявото платно, съобразно създадената организация за движение,поради ремонтни дейности на асфалтовата настилка.Срок до 30.11.2018г. Движението по път Златни пясъци - Варнаот км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. Движението по път Златни пясъци-Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. Област Бургас: Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІ-19: Движението по път IІ-19 Симитли – Банско в участъка от гр. Симитли до гр. Банско от км 0+000 до км 38+500 се осъществява в една лента за движение поради полагане на хоризонтална маркировка в часовете от 08:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 16.11.2018 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.; Път III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; Път III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; Път III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; Път ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; Път ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; Път ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; Път ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. Път III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; ОПУ-Варна: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; Ремонтни дейности: Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. Път ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. Обходен маршрут: през с. Конче – с. Токачка – гр. Крумовград и обратно. Срок до 01.03.2019 г. Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: Път II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. ОПУ-Ловеч: Временно са въведени следните ограничения за движение на МПС: Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. Път II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите на мост при км 70+945. Участъкът е сигнализиран с пътни знаци. Срок: 19.11.2018 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г. Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г. Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: В посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. Ремонтни дейности: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч. Обходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. Път II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. Ремонтни дейности: Път III-3704: Движението по път III-3704 с. Бошуля - Ветрен се извършва в една лента дясно от км 21+295 до км 21+300 поради пропадане на банкета. Движението е обозначено с пътни знаци. Срок до 15.11.2018г. от 8:00ч. до 17:00ч. Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г. ОПУ-Перник: Временно са въведени следните ограничения за движение на МПС: Път II-63: Ограничено движение по път II-63 Брезник – Трън от км 42+200 до км 42+800 поради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: Път II-63: Движението по път II-63 Брезник – Трън от км 31+000 до км 33+000 се осъществява с повишено внимание и съобразена скорост в свободната лента поради ремонтни дейности на асфалтовата настилка. Срок до 16.11.2018 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІІ-137: Движението по път III-137 Кнежа – Крушовене в участъка Кнежа – Гостиля от км 5+000 до км 18+000 се извършва с регулирано движение в една лента поради частични ремонтни дейности на асфалтовата настилка. Срок до 15.11.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; Път ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. Път ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 16.11.2018 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. Път ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 16.11.2018 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. Ремонтни дейности: Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; Път ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; Път ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; Път ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-18: Движението по път II-18 Западна дъга на Софийски околовръстен път в посока Кулата от км 1+400 до км 2+200 се осъществява само в изпреварващата лента поради ремонтни дейности по съоръжение при км 1+446 в района на бул. „Стефансон“. Срок 22.11.2018 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; Път II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 15.12.2018г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с. Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. Движението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента поради изсичане на храсти. Участъкът е сигнализиран с пътни знаци. Срок до 16.11.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.14", "title": "Вижте състоянието на републиканските пътища за 15 ноември"}
{"url": "https://www.24chasa.bg/novini/article/7152828", "text": "Специализираната прокуратура обвини двама души по казуса \"Джи пи груп\" за това, че от началото на 2014 г. до 7 октомври 2018 г. са се сговорили да извършват данъчни и финансови престъпления с цел получаване на имотна облага в особено големи размери. Това съобщиха от прокуратурата. На единия от привлечените е повдигнато обвинение за пране на пари. Досъдебното производство бе образувано, след пресичането на опит на съдружник във фирмата да нареди 14 млн. евро по банкова сметка в чужбина. Сумата бе запорирана от прокуратурата. Парите са акумулирани от различни банкови сметки в лична сметка на единия от обвинените - съдружник в \"Джи пи груп\", който наредил превеждането им в друга негова лична сметка в чужбина. На обвинените са наложени мерки за неотклонение \"Парична гаранция\" в размер съответно на 30 000 лв. и 15 000 лв. От \"Джи Пи Груп\" заявиха, че всички средства, с които компанията и нейните акционери работят, са с ясно доказан и законен произход. Извършването на финансови и банкови операции била обичайна дейност, която не съдържа никакви елементи на престъпление. От компанията допълват, че преди близо месец са заявили в писмен вид до прокуратурата желанието си за пълно съдействие на разследването, но досега от нея не била потърсена потърсена официална информация. В подкрепа на горното твърдение в момента на повдигането на обвиненията на прокуратурата са предоставени повече от 1000 страници доказателствен материал за законния произход на средствата, казва от \"Джи Пи Груп\". И уточняват, че до момента по случая прокуратурата не е представила никакви доказателства съобразно изискванията на чл. 219 от Наказателно-процесуалния кодекс.", "date": "2018.11.14", "title": "Oбвиниха двама по казуса \"Джи пи груп\" за данъчни измами. Компанията: Всичките ни пари са законни и с ясен произход"}
{"url": "https://www.24chasa.bg/novini/article/7153369", "text": "Френските власти съобщиха, че са прекратили разследването на изчезването и последващото задържане в Китай на бившия президент на Интерпол Мън Хунвей, предаде Асошиейтед прес, цитирана от БТА. Не е открит доказателствен материал в подкрепа на твърдението на съпругата му, че тя е получила заплашително обаждане след задържането му от китайските власти. Грейс Мън даде подробности за това обаждане в интервю за Асошиейтед прес миналия месец. Близък до разследването служител каза в хода на следствието днес, че полицията в Лион - градът, където се намира централата на Интерпол, е прекратила своето разследване относно въпросното обаждане и задържането на Мън, и не е открила доказателства за извършено престъпление на територията на Франция. Служителят говори при условие за анонимност.", "date": "2018.11.14", "title": "Франция прекрати разследването \nза изчезването на шефа на Интерпол"}
{"url": "https://www.24chasa.bg/novini/article/7153371", "text": "Бившият германски канцлер Герхард Шрьодер е посочен като \"държавен враг\" в украинския сайт \"Миротворец\", който е свързан с украинското вътрешно министерство, предаде ДПА, цитирана от БТА. За Шрьодер се казва, че е антиукраински настроен, защото в интервю, публикувано в германския вестник \"Аахенер нахрихтен\", е казал, че разбира руската анексия на Крим през 2014 г. В списъка с врагове на държавата са вписани хиляди имена, включително и на бившата украинска премиерка Юлия Тимошенко. Двама от фигуриращите в списъка бяха убити през 2015 г. Уебсайтът се ръководи от приближен на вътрешния министър Арсен Аваков. В интервюто Шрьодер, говорейки за анексията на Крим, казва: \"Наистина ли вярвате, че някой руски президент някога може да промени това? Това е реалност, която един ден ние ще трябва да приемем\". Той също така отбелязва, че черноморският полуостров е бил подарен на Украйна от съветския лидер Никита Хрушчов през 1954 г. По онова време и Русия, и Украйна бяха части от Съветския съюз. Бившият германски канцлер е личен приятел на руския президент Владимир Путин. Съпругата на Шрьодер Сойен Шрьодер-Ким, каза, че е загрижена относно списъка. \"В моята страна и моята култура не можем да разберем такава атака срещу един демократичен политик\", каза тя, цитирана от ДПА.", "date": "2018.11.14", "title": "В Украйна нарочиха бившия германски канцлер Шрьодер за държавен враг"}
{"url": "https://www.24chasa.bg/novini/article/7153377", "text": "Министерството на вътрешните работи бе удостоено с награда за изградената първа по рода си в България цялостна ведомствена система на база световно утвърдени иновативни ГИС технологии. Това съобщиха от МВР. Отличието бе връчено на церемония по повод 20-тото юбилейно издание на Световния ден на географските информационни системи /ГИС/ у нас. „Тази награда е оценка за професионалните постижения на МВР и признание за качеството на работата на експертите в министерството стимул в нашата дейност, свързана с противодействието на престъпността и осигуряването на услугата сигурност на нашите граждани“, с тези думи зам.-министър Милко Бернер благодари за признанието. Той пожела на фирмата, изградила системата да бъде все така креативна и последователна при утвърждаване на водещата позиция на компанията в сферата на географските информационни системи и при разширяване на присъствието си на динамичния IT-пазар в България. На церемонията присъства и зам.-министърът на МВР Красимир Ципов.", "date": "2018.11.14", "title": "МВР с награда за изградена система по утвърдени иновативни ГИС технологии"}
{"url": "https://www.24chasa.bg/novini/article/7153257", "text": "Папа Франциск днес разкритикува клюките, наричайки ги форма на тероризъм и предупреди богомолците да не изричат лъжи, предаде Асошиейтед прес, цитирана от БТА. \"Ние всички живеем, като комуникираме и ние непрекъснато сме на ръба на истината и лъжите\", каза днес папата пред множеството, събрало се на традиционната обща аудиенция. Относно клюките папата каза, че \"те убиват, защото езикът убива като нож\", и предупреди: \"Клюкарите са терористи, защото с техните езици те хвърлят бомба и после си отиват и бомбата, която те хвърлят, разрушава репутациите на всички\". \"Не забравяйте - да клюкарстваш, е все едно да убиваш\", допълни главата на Римокатолическата църква. Папа Франциск често критикува клюкарстването в църквата и призова медиите по-специално да се пазят от \"фалшивите новини\" и да търсят истината.", "date": "2018.11.14", "title": "Папата: Да клюкариш, е все едно да убиваш"}
{"url": "https://www.24chasa.bg/novini/article/7153261", "text": "Съветът за сигурност на ООН единодушно подкрепи днес отмяната на санкциите срещу Еритрея, след като тя подобри отношенията си с Етиопия и Джибути, предаде Ройтерс. Санкциите се изразяваха в продължило почти едно десетилетие оръжейно ембарго, забрана за предоставяне на визи и замразяване на авоари на лица от Еритрея, предава БТА. Резолюцията на Съвета за сигурност на ООН за отмяна на санкционния режим включва и призив към Еритрея и Джибути да положат усилия за допълнителното нормализиране на отношенията и уреждането на спора за границата между двете държави.", "date": "2018.11.14", "title": "Съветът за сигурност на ООН подкрепи отмяната на санкциите срещу Еритрея"}
{"url": "https://www.24chasa.bg/novini/article/7153271", "text": "Мъж е намерен припаднал зад парламента, след като се е нагълтал с бензин, съобщи МВР. Инцидентът е станал около 18,15 часа. Най-вероятно той е погълнал запалителната течност на друго място, а припадането зад парламента е в резултат от действието на бензина. Мъжът е откаран в болница, след като е открит в безсъзнание.", "date": "2018.11.14", "title": "Мъж припадна зад парламента, пил бензин"}
{"url": "https://www.24chasa.bg/novini/article/7153270", "text": "Агенция „Пътна инфраструктура“ ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства, отговарящи на съответните технически изисквания за целите на тол таксуването. Това предвижда проект на постановление на Министерския съвет за изменение и допълнение на Правилника за прилагане на Закона за пътищата, публикуван за обществено обсъждане, съобщиха от пресцентъра на АПИ. Чрез предложените от Министерството на регионалното развитие и благоустройството промени подзаконовият нормативен акт ще бъде приведен в съответствие с последното изменение на Закона за пътищата. Агенция „Пътна инфраструктура“ ще осъществява всички дейности по техническата и софтуерна поддръжка на компонентите на Електронната система за събиране на пътни такси – електронни винетки и тол такси, ще управлява процесите и контролира правилното отчитане на дължимите такси и събирането им. Смесената електронна система влиза в сила от 1 януари 2019 г., когато хартиените винетни стикери ще бъдат заменени с електронни винетки за леки автомобили, като цените им няма да бъдат променени. Такива ще плащат и превозните средства с тегло над 3,5 т до 16 август 2019 г., след което те ще плащат само тол такса. От следващата година водачите на леки автомобили, на които им се налага да пътуват рядко, ще могат да плащат и уикенд винетка, която ще важи за периода от 12.00 часа в петък до 23.59 часа в неделя и ще бъде с цена 10 лв. С постановлението се отменят разпоредбите, касаещи издаването на хартиени винетни стикери. Проектът за изменение на Правилника за прилагане на Закона за пътищата може да бъде намерен на интернет страниците на Министерството на регионалното развитие и благоустройството и на Агенция „Пътна инфраструктура“, както и в Портала за обществени консултации. За отделни съоръжения по републиканските пътища – мостове, тунели или планински проходи, посочени в приет с решение на правителството списък, ще се събира такса. Пътищата и съоръженията, за които ще се събират такси, ще бъдат сигнализирани от Агенция „Пътна инфраструктура“. В проекта е посочено също, че такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването ще бъдат изключени пътните превозни средства на Министерството на вътрешните работи, на Националната служба за охрана, на Държавна агенция „Национална сигурност“, на Неотложната медицинска помощ и на въоръжените сили. Такса за специално ползване на пътищата ще се плаща за изграждане и експлоатация на търговски крайпътни обекти и площадки за оказване на пътна помощ срещу заплащане и пътни връзки към тях, за рекламни съоръжения и за нови или за ремонт на подземни и надземни съоръжения в обхвата на пътя, с изключение на необходимите за обслужването му. Проектонаредбата предвижда също в случаите, когато специалното ползване обхваща различни републикански пътища, един от които е предоставен на концесия, таксите да се определят в две части и да се заплащат по сметка на Агенция „Пътна инфраструктура“ и на концесионера. Информация за предоставените на концесия пътища и за сметките в обслужващите банки на агенцията и на концесионера ще бъдат обявявани в централната администрация и областните пътни управления на АПИ. Осъществяваният от Министерството на вътрешните работи контрол ще може да се извършва и със съдействието на Агенция „Пътна инфраструктура“.", "date": "2018.11.14", "title": "АПИ ще поддържа системите за продажба на електронни винетки"}
{"url": "https://www.24chasa.bg/novini/article/7153292", "text": "Турски отговорен представител предложи днес заподозрените за убийството на саудитския журналист Джамал Кашоги да бъдат съдени в турски съд и процесът да се следи от международни правозащитни организации, предаде Ройтерс. Джамал Кашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Турският президент Реджеп Тайип Ердоган каза, че убийството е било планирано и че заповедта е дошла от най-високите нива на саудитското правителство, предава БТА. Турските власти подготвиха искане за екстрадиция за 18 заподозрени, задържани в Саудитска Арабия, включително 15-членен екип, който според Турция е пристигнал в Истанбул малко преди убийството и го е извършил. Нека правозащитни групи от всички уважавани организации - от ООН до ЕС, да дойдат и да наблюдават този процес, каза Йомер Челик, говорител на управляващата Партия на справедливостта и развитието на президента Ердоган. Нека те преценят дали процесът отговаря на стандартите на международното право, посочи на пресконференция Челик. Турция заявява, че заподозрените трябва да бъдат съдени в турски съд, защото престъплението е станало на нейна територия, въпреки че е било извършено в саудитска дипломатическа мисия. Рияд посочва, че заподозрените ще бъдат съдени в Саудитска Арабия.", "date": "2018.11.14", "title": "Турция: Заподозрените на убийството на Кашоги да бъдат съдени в турски съд"}
{"url": "https://www.24chasa.bg/novini/article/7153306", "text": "Фотоизложба „Другото лице на воините ни“, посветена на 100-годишнината от края на Първата световна война, откри парламентарната шефка Цвета Караянчева. Автори и съставители на експозицията са журналистите Ирена Данаилова и Георги Генчев – кореспонденти на БТА във Видин и Варна. Изложбата включва 16 документални пана с много снимки и документални текстове, които описват спомените на войници, служили в легендарни полкове на Българската армия по време на Първата световна война. Мирът зависи от всеки един от нас и няма нищо по-хубаво от него, подчерта Караянчева. В изложбата виждаме хора, застанали с лицето и живота си, за да запазят България, отбеляза парламентарната шефка. Тя посочи още, че войната трябва да бъде само история и никога да не се повтарят събитията, които са преживели нашите деди. Експозицията разказва за обикновения човек, който е изнесъл на гърба си три войни в началото на XX в. – Балканската, Междусъюзническата и Първата световна, обясни при откриването депутатът от ГЕРБ Владимир Тошев. Изложбата представя фотоесета, които разказват за редника, поручика, авиатора или инженера-строител. Техните истории и съдби са обединени от богат снимков материал. Документалните пана, сред които „Фронтовата кореспонденция“, „Торпедистът от „Дръзки“, „Ветеранът от Четвърти опълченски полк“, „Авиаторът от 29-и Ямболски полк“ и др., са оригинално и визуално свиделство за военните събития.", "date": "2018.11.14", "title": "Първата световна война влезе в парламента със снимки"}
{"url": "https://www.24chasa.bg/novini/article/7153290", "text": "Македонската опозиционна партия ВМРО-ДПМНЕ не одобрява бягството на бившия премиер и почетен председател на партията Никола Груевски, тъй като това не е опция дори в случай на политическо преследване, заяви политическата формация в прессъобщение, цитирано от МИА, съобщи БТА. Подобно действие излага на риск други, които са мишена на същото преследване, подчертава партията. Автократичното управление на настоящия кабинет трябва да приключи, като се имат предвид действията му като смяната на името на страната, на идентичността, узурпирането на държавните институции, преследването на опозицията заради критики, се посочва в съобщението. По-рано днес бе съобщено, че бившият министър на транспорта Миле Янакиески и бившият генерален секретар на правителството на Никола Груевски Кирил Божиновски са арестувани за 30 дни по искане на Специалната прокуратура на Република Македония след бягството на Груевски в Унгария.", "date": "2018.11.14", "title": "ВМРО-ДПМНЕ: Не одобряваме бягството на Груевски"}
{"url": "https://www.24chasa.bg/novini/article/7153305", "text": "Европейската комисия приветства изразената от лидерите на Франция и Германия Еманюел Макрон и Ангела Меркел подкрепа за идеята за създаване на въоръжени сили на Европейския съюз. Това заяви днес на пресконференция в Брюксел говорителят на комисията Маргаритис Схинас, предаде ТАСС. \"Разбира се, ние сме доволни, че лидерите на Франция и на Германия поддържат тази идеята\", каза Схинас. Той подчерта, че инициативата за създаване на европейска армия е на ръководителя на Европейската комисия Жан-Клод Юнкер. \"Напомням, че първият, който заговори за създаването на армия на ЕС, беше председателят на ЕК Юнкер преди четири години. Паметта на хората е къса в Брюксел и в европейските столици\", каза говорителят, предава БТА. На 6 ноември пред радио \"Юроп 1\" Макрон заяви, че ЕС трябва да създаде собствени единни въоръжени сили. Вчера в Страсбург германският канцлер Меркел подкрепи тази идея по време на изказване на сесията на Европейския парламент.", "date": "2018.11.14", "title": "ЕК приветства подкрепата на Макрон и Меркел за създаване на армия на ЕС"}
{"url": "https://www.24chasa.bg/novini/article/7153333", "text": "Президентът на Русия Владимир Путин и вицепрезидентът на САЩ Майк Пенс се ръкуваха по време на тържествената вечеря за участниците във форума на Асоциацията на държавите от Югоизточна Азия (АСЕАН) в Сингапур, предаде ТАСС. \"Стиснаха си ръцете\", каза говорителят на Кремъл Дмитрий Песков в отговор на въпрос дали е имало разговор между Путин и Пенс. Преди това Песков обясни пред тв канал \"Дожд\", че такъв разговор в Сингапур не е \"толкова необходим\", защото се подготвя среща между Путин и президента на САЩ Доналд Тръмп на форума на Г-20 в Аржентина в края на този месец, предава БТА. Срещата на върха на АСЕАН започва утре.", "date": "2018.11.14", "title": "Владимир Путин и Майк Пенс се ръкуваха на гала вечерята в Сингапур"}
{"url": "https://www.24chasa.bg/novini/article/7153336", "text": "Кубинското правителство съобщи днес, че ще изтегли лекарите си от Бразилия след критики на избрания за президент Жаир Болсонаро, който в предизборната си кампания заплаши да прекрати или промени тази програма, предаде Франс прес, цитирана от БТА. \"Кубинското министерство на здравеопазването взе решение да не продължава участието си програмата \"Мас медикос\" (\"Повече лекари\") и информира за него Панамериканската здравна организация и бразилските политически ръководители, създали и отстоявали тази инициатива\", се казва в официално комюнике на ведомството. В него се уточнява, че в продължение на пет години близо 20 000 кубински лекари са се грижили за повече от 113 милиона пациенти в Бразилия.", "date": "2018.11.14", "title": "Куба изтегля медиците си от Бразилия след критики на президента Болсонаро"}
{"url": "https://www.24chasa.bg/novini/article/7153339", "text": "Членовете на американския Сенат от Демократическата партия преизбраха днес Чък Шумър за лидер на малцинството в горната камара на Конгреса. Изборът се състоя на закрито заседание на групата на демократите, като един от новоизбраните сенатори - Кирстен Синема от Аризона - заяви предварително, че тя няма да гласува за Шумър, предаде АП. Дик Дърбин от Илинойс бе преизбран за организационен секретар - втория по значение пост в групата. Пати Мъри от щата Вашингтон се сдоби с нов мандат като заместник-лидер на малцинството, а Деби Стабънау от Мичиган бе преизбрана за председател на политическата комисия на демократите, предава БТА. Групата на републиканското мнозинство в Сената преизбра за свой лидер Мич Макконъл от Кентъки. Тексаският сенатор Джон Корнин бе изчерпал лимита от мандати като организационен секретар на мнозинството и вторият по значение пост в групата бе зает от Джон Тюн от Южна Дакота. Джон Барасо от Уайоминг и Рой Блънт от Мисури вероятно ще заемат третия и четвъртия пост по значение в групата на републиканците. Очаква се в ръководството на групата да влезе първата жена от близо десет години насам. Кандидатка за заместник-лидер на мнозинството е Деб Фишър от Небраска, която ще се конкурира с Джони Ърнст от щата Айова.", "date": "2018.11.14", "title": "Демократите и републиканците избраха ръководствата на групите си в Сената на САЩ"}
{"url": "https://www.24chasa.bg/novini/article/7153341", "text": "Недоволни перничани блокираха и тази вечер пътен възел \"Даскалово\" и автомагистрала \"Струма\". Пропускат се само коли с болни хора и линейки, съобщи БТА. Протестиращите настояват за по-висок стандарт на живот, оставка на вицепремиера Валери Симеонов, откриване на високоплатени работни места, обявяват се срещу корупцията и разграбването на държавно имущество. Не е искано и не е давано разрешение за протеста от община Перник. Протестът се охранява от полиция и жандармерия. Протестиращи заминаха да затворят пътя през Бучино, откъдето е отбито движението.", "date": "2018.11.14", "title": "Перничани блокираха отново пътен възел \"Даскалово\" и магистрала \"Струма\""}
{"url": "https://www.24chasa.bg/novini/article/7153244", "text": "Италианският вътрешен министър Матео Салвини - твърд противник на нелегалната миграция, посрещна на военно летище край Рим днес 15 бежанци и 36 кандидати за убежище, докарани със самолет от Африка в рамките на подкрепяна от ООН програма, предаде ДПА. Всичките 51 мигранти - повечето от тях жени и деца, бяха евакуирани от раздираната от конфликти Либия в съседен Нигер, преди да бъдат прехвърлени със самолет в Европа. \"Този слънчев ден е най-хубавият начин да посрещнем тези деца, на които аз, като баща, им пожелавам най-добро бъдеще, надявайки се, че това ще бъде тяхната страна през следващите 50 години\", каза Салвини, предава БТА. Министърът е известен с твърдата си позиция по имиграцията и той бе човекът, който затвори италианските пристанища за съдове, спасяващи нелегални мигранти в Средиземно море. В същото време той твърди, че не е изцяло против пристигането на мигранти. \"Моята цел беше и си остава да отворим широко вратата на Италия за онези, които бягат от войни и страдания, и да я затворим за онези, които искат да донесат война в нашите домове\", каза той днес. Говорейки пред репортери на летището, където кацна самолетът с мигрантите, Салвини обеща повече \"хуманитарни коридори\" в сътрудничество с Върховния комисариат на ООН за бежанците. \"Това е първият от серията полети и обещавам, че няма да бъде последен, защото Коледа наближава\", отбеляза вътрешният министър.", "date": "2018.11.14", "title": "Салвини посрещна с \"добре дошли\"\nсамолет с 51 легални мигранти от Африка"}
{"url": "https://www.24chasa.bg/novini/article/7153209", "text": "Президентът на Русия Владимир Путин и премиерът на Япония Шиндзо Абе се споразумяха днес да ускорят хода на преговорите по решаването на продължаващия повече от 70 години териториален спор. Това съобщи говорителят на Кремъл Дмитрий Песков след срещата на двамата лидери в Сингапур, предаде Ройтерс, цитирана от БТА. След Втората световна война Русия и Япония не са подписвали мирен договор. Оттогава Токио и Москва спорят за суверенитета върху островна верига, която японците наричат Северни територии, а руснаците - Курилски острови. В края на войната островната верига е окупирана от съветски войски, след което местното японско население е екстрадирано. ТАСС цитира изявление на Абе, че \"въз основа на изграденото доверие\" с президента Путин териториалният въпрос ще бъде решен и мирният договор ще бъде сключен. Японският премиер добави, че ще се срещне с руския президент по време на форума на Г-20 в Осака през юни догодина и съобщи, че възнамерява преди това да посети Русия за преговори на високо равнище.", "date": "2018.11.14", "title": "Путин и Абе ускоряват преговорите по японско-руския териториален спор"}
{"url": "https://www.24chasa.bg/novini/article/7153193", "text": "Социалните медии иззеха основни функции от медиите. Много е важно да говорим за прозрачността, да знаем кой е автор, кой е спонсор. Работим срещу дезинформацията повече от година. Това каза пред   еврокомисарят по цифровата икономика и цифровото общество Мария Габриел. \"Европейската комисия много внимателно подбира думите си, голямото послание от вчерашния доклад остава „Прогрес”, вече говорим за завършване на този процес, защото сме на пътя на необратимата реформа\", каза тя. Защо тогава Брюксел включи в документа необичайно остър параграф за влошената медийна среда в България и опасностите, които тя крие за гражданското общество и правовия ред у нас? „Не мисля, че този параграф, за който изрично е казано, че е извън механизма (за мониторинг – б.р.), трябва да оказва влияние”, смята Габриел. Според нея проблемите със средствата за масова информация са… технологични: „Медийната среда преживява труден преход поради голямата роля, която платформите и социалните медии имат – иззеха традиционните функции на медиите, редакторските функции, търсенето на фактите, аргументацията, заставането зад всяко мнение с името на автора”. Що се отнася до медийните „разстрели” на магистрати и опозиционери, Габриел отнася въпроса към… словото на омразата. В тази сфера прогрес има по отношение на терористичната пропаганда, като целта е платформите да премахват дадено опасно съдържание до час след получаване на сигнал от компетентните органи. \"Ще имаме възможност да видим български стартъпи колко могат да впечатлят с изобретенията си. Имаме невероятни примери. Ще създадем мрежа от стартъпи в Централна и Източна европа и Западните Балкани. На тях им трябва мрежа и достъп до инвестиции. Искаме инвеститорите да видят, че стартъпите са тук, бизнесът е тук. 70% от работещите в информационния сектор са под 35 години. Трябва да им дадем знак, че са искани тук\", каза още тя.", "date": "2018.11.14", "title": "Мария Габриел: 70% от работещите в информационния сектор са под 35 г."}
{"url": "https://www.24chasa.bg/novini/article/7153219", "text": "Турски съд осъди германска певица от кюрдски произход, задържана от юни в Турция, на шест години и три месеца затвор за членство в терористична организация, предаде ДПА, като се позовава на нейния адвокат, съобщи БТА. Певицата, чието сценично име е Хозан Кане, ще обжалва съдебното решение в окръг Одрин, според нейния адвокат Невруз Акалън. Днешното съдебно заседание бе третото по делото срещу Кане, която ще остане в затвор в Истанбул. Кане бе арестувана през юни, след като полицията спря автобус за предизборна кампания на прокюрдската Демократична партия на народите /ДПН/, в който тя се намираше. Кане, която е от Кьолн, подкрепяше предизборната кампания на ДПН в Одрин. Тя е обвинена в членство в Кюрдската работническа партия /ПКК/. В обвинителен акт, с който се е запознала ДПА, се цитират някои постове на певицата в социални медии, за които се твърди, че са в подкрепа на ПКК. Серия арести на германски граждани в Турция доведоха до напрежение между Берлин и Анкара през последната година. Петима германски граждани все още се намират в турски затвор по обвинения в тероризъм. Миналия месец съд в Югоизточна Турция осъди 29-годишен германски гражданин, представен съгласно германските закони за конфиденциалност само като Патрик К., на шест години и три месеца затвор заради членство в терористична организация.", "date": "2018.11.14", "title": "В Турция осъдиха германска певица на 6 години затвор по обвинения в тероризъм"}
{"url": "https://www.24chasa.bg/novini/article/7153066", "text": "„Желаем в този месец и половина до Коледа да акцентираме върху нашите постижения, върху българското земеделско производство и българските храни. Целта е да надградим постигнатото, за да може да продължим по правилния път.“ Това каза министърът на земеделието, храните и горите Румен Порожанов по време на кръгла маса, с която се даде старт на кампания в подкрепа на производителите на български храни под мотото „Аз подкрепям българските производители, подкрепи ги и ти“, съобщиха от министерството на земеделието, храните и горите. Във връзка с инвестициите, които са направени и модернизацията на предприятията, България вече има един добър опит като земеделска и производителка на храни страна, каза министър Порожанов. Положителна тенденция се наблюдава с ръст в производството на бели и червени меса. Само за първите 8 месеца на тази година, съпоставени с 8-те месеца на миналата година има увеличение при производството на бели меса с 18.4%, на червените меса – 7.6%. Същата тенденция се отнася и за потреблението на готови млечни продукти и яйца. Делът на българското производство в общото потребление при киселото мляко, кравето сирене, кашкавала и яйцата е около или над 90%. За периода януари-август 2018 г. се запазва тенденцията на увеличение на обема на произведените млечни продукти, като най-голям ръст бележи производството на пресни млека (40%) и сирена (33%). Същевременно производството на имитиращи продукти с растителни мазнини намалява с около 17%, след като се предприеха промените в нормативната уредба и забраната за използването им в млекопреработвателните предприятия, подчерта министърът. По предварителни данни за първите 6 месеца на тази година износът на селскостопански стоки, където се включват и храните, нараства с 13,5% спрямо 2017 г. и достига 1,9 млрд евро. По думите на Румен Порожанов очакванията са износът да надхвърли 4 млрд евро. Той съобщи, че е направено проучване в 5-те най-големи хранителни вериги в страната за това какъв е делът на българските и вносните хранителни стоки и резултатите показват, че има значителен ръст в продажбата на български стоки. В малките хранителни магазини от семеен тип българските стоки също преобладават. „Делът на хляб и хлебни изделия от българските производители в големите хранителни вериги е между 77% и 100%. В една от тях се продават само български хлебни изделия. По отношение на деликатесите и колбасите съотношението е между 55 и 80 на сто, а при млечните продукти то е между 57% и 75%. При сертифицираните български биопродукти се забелязва сериозен ръст през последната година, като една от веригите декларира ръст от над 167%“ , посочи министър Порожанов. Над 2 млрд. лв. ежегодно се отделят за подкрепа на земеделските стопани. Министър Порожанов подчерта, че финансирането за следващата година в област земеделие ще бъде балансирано между всички сектори.", "date": "2018.11.14", "title": "Порожанов: Започваме кампания в подкрепа на българските производители (Снимки)"}
{"url": "https://www.24chasa.bg/novini/article/7153095", "text": "Работодатели с 50 до 99 работници и служители трябва да наемат поне един човек с трайно увреждане, а тези със сто и над сто работници и служители - 2 на сто от средносписъчния си състав. Това предвиждат приети на второ четене от социалната комисия текстове от Закона за хората с увреждания, предаде БТА. Първоначалото предложение за квотите, одобрено на първо четене на законопроекта, беше фирмите от 50 до 99 работници да наемат поне двама с трайно увреждане, но работна група по законопроекта, в която участват всички представители на заинтересованите групи е предложила новия вариант, който беше одобрен от депутатите. Народните представители не подкрепиха предложението на Обединени патриоти за отпадане на квотите за наемане на хора с увреждания. Самите депутатите от парламентарната група, внесла предложението за отпадане на квотите, също не застанаха зад собственото си предложение. Те се въздържаха от подкрепа. Омбудсманът Мая Манолова заяви, че въвеждането на квоти е едно от най-важните достойнства на този закон. По думите й квотите отразяват модерното разбиране за социално-отговорен бизнес. От БСП изказаха недоволство, че е намалено първоначалното предложение във фирмите с 50 до 99 работници да бъдат наети поне двама души с увреждания. Народните представители подкрепиха предложението на ГЕРБ председател на Националния съвет за интеграция на хората с увреждания да остане министърът на труда и социалната политика, а не както беше предвидено в първоначалния вариант това да бъде ресорният вицепремиер. Срещу промяната се изказа Вера Иванова, представител на протестиращите майки, която каза, че истинската реформа означава политиките за хората с увреждания да не са ресор само на социалното министерство, а на всички министерства - МОН, МЗ, МТСП, МРРБ и логично би било националният съвет да се председателства от вицепремиер. Депутатите обсъдиха и предложение на БСП в индивидуалната оценка на хората с увреждания да може да се включва и друг специалист при необходимост, а не само звеното на АСП. Въпреки че предложението срещна принципна подкрепа от АСП и от министъра на труда и социалната политика, то не беше одобрено. От 2021 година оценката ще се прави от Агенцията за хората с увреждания, предвижда законопроектът.", "date": "2018.11.14", "title": "Работодатели с 50 до 99 работници ще трябва да наемат поне 1 с увреждане"}
{"url": "https://www.24chasa.bg/novini/article/7153094", "text": "Много е важно протестите да бъдат чути дотолкова, доколкото те се провеждат по един демократичен и правов начин. Това заяви пред БНР  , президент на България в периода 2012-2017 година. \"Гражданите имат право не просто да бъдат чути, но и техните идеи да бъдат облечени в решения на демократичната държавност - само така можем да вървим напред. Разбира се, ако има бунтове или ако има незаконни протести - тези, които ги инициират, трябва да си носят отговорността\", добави бившият президент, който определи като \"странна\" появата на автомобили с руски идентификационни номера \"да предвождат протеста срещу високите цени на горивата\" в Бургас. \"Много странно при положение, че всъщност в България това е почти един монопол на руската компания \"Лукойл\". Същевременно в други градове - като Перник, като Благоевград, имаше идея, че един телевизионен водещ и неговите сценаристи са в много пряка и близка връзка с тези протести\". \"Неведнъж сме минавали през вълни от протести, неведнъж е имало гражданско недоволство. Важно е обаче да минем по един демократичен и правов начин, за да може в крайна сметка да стане по-силна нашата демокрация, а гласът на тези хора да бъде чут и в крайна сметка техните идеи реализирани по един правов, а не хаотичен начин\", каза още Плевнелиев, който направи паралел с масовите протести през 2013 година. \"Тогава бях аз може би едно от главните действащи лица като държавен глава, но тогава протестите бяха по-масови и в много повече градове с подобни тези - за високи цени на горивата, на тока, а и срещу енергийните монополи... Но тогава, като държавен глава, аз отидох при протестиращите на улицата, след което ги поканих в президентската институция и те дойдоха. Организирах дебат, на който дойдоха и протестиращите, и непротестиращите, и профсъюзите, и работодателите - всички, които имат какво да кажат в тази тежка ситуация, в която се намираше държавата, така че да се чуе гласът на всеки\". \"Президентът изигра своята роля на обединител - и на тези, които протестират, и на тези, които не протестират. В крайна сметка по един демократичен начин ние минахме през един труден период - народът се успокои, имаше легитимни избори и нашата демократична държавност продължи да се развива. А голямото ми притеснение днес е, че държавният глава не прави нищо подобно\", подчерта Росен Плевнелиев. \"Той е една от демократичните институции в нашата държава, които са призвани да дадат решение така, както аз го направих. Държавният глава прави точно обратното, т.е., той се дистанцира от институциите на демократичната държавност, той по-скоро подбужда протестите, отколкото да помага за тяхното демократично решаване\", коментира той. \"По отношение на тези протести в момента държавният глава е пасивен. Нещо повече - той не използва нито една от възможностите, които Конституцията му е дала, за да може да помогне на институциите на българската държава да преминат през този момент така, както аз го правих. Държавният глава играе ролята на класически популист и набляга не просто на популист, който се бори за народната любов\", подчерта бившият президент, както и отправи апел към президента Румен Радев \"да се възползва от това, което Конституцията му е дала и ако трябва да се поучи от примера, който аз дадох два пъти\". \"На един държавен глава не му прилича да играе популистки\", подчерта Росен Плевнелиев, според когото текущият държавен глава трябва да започне да изтъква не само минусите, но и плюсовете, които \"това управление донесе на България\": \"България има едно успешно председателство на ЕС - целият свят дойде да ни го каже, а единственият, който го оплю, е президентът Радев. Нима му отива на българския президент да принизява едно голямо постижение на българската държавност? По същият начин и Договора за приятелство с Македония - историческо постижение и кой е единственият, който го оплю и го принизи - президентът Радев и Корнелия Нинова\". \"Това правителство има какво да свърши и специално, според мен, това е най-голямата битка сега. Тя е геополитическа битка - правителството е дало курс за влизане в Еврозоната, дало е курс за отпадане на механизма за контрол и е дало курса за влизане в Шенген ... И вместо ние да се хванем в ръце, за да се обедини този елит на България и да постигне тази стратегическа цел, ние започваме чисто по балкански да се клатим\", добави бившият президент, който коментира и управляващата коалиция, поставяйки акцент върху това, че \"Обединените патриоти\" не са \"патриоти\", а \"националисти\". Според него вицепремиерът Валери Симеонов \"категорично трябва да си подаде оставка\" като \"акт на морал, акт на ценности и акт на демократична култура\". \"Колкото и Корнелия Нинова да се опитва да играе на върха на възможностите си, тя тотално трансформира БСП в една антиевропейска националпопулистка партия, която също е далеч от ценностите\", добави Росен Плевнелиев. \"Считам, че президентът Радев е много силен в патриотичното говорене - има много хубави речи от сърце, които аз харесвам много. Като обективен човек съм готов да му стисна ръката и да го поздравя за това\", каза също така президентът на България в периода 2012-2017 година.", "date": "2018.11.14", "title": "Плевнелиев за протестите: Румен Радев е пасивен, не му прилича да играе популистки"}
{"url": "https://www.24chasa.bg/novini/article/7153083", "text": "Най-тежкото наказание \"уволнение\" е наложено на Мехмед Бошнаков – ловен надзирател в \"Държавно ловно стопанство Дикчан\". Заповедта на директора на териториалното поделение на ЮЗДП в с. Сатовча инж. Исмаил Моллов е от 13 ноември, а основание за крайната мярка са извършени нарушения на Закона за горите, уронване престижа на стопанството и злоупотреба със служебно положение. Припомняме, че на 23 октомври в 21.50 часа служители на стопанството задържаха близо до с. Вълкосел товарен микробус \"Мерцедес\", незаконно транспортиращ дърва за огрев и управляван от техния колега. Дървесината е без превозен билет, не е маркирана с контролна горска марка и е без пластини с идентификационен номер. Освен дисциплинарното наказание на лицето са съставени от служители на РДГ Благоевград два акта - за транспортиране на дървесина без контролна горска марка и без превозен билет.", "date": "2018.11.14", "title": "Уволниха ловен надзирател, хванат с крадени дърва в Благоевградско"}
{"url": "https://www.24chasa.bg/novini/article/7153077", "text": "Министърът на образованието и науката Красимир Вълчев назначи проф. д-р инж. Розалина Стефанова Димова за временно изпълняващ длъжността ректор на Техническия университет във Варна. Това съобщи пресцентърът на МОН, цитиран от БТА. До момента проф. Димова беше заместник-ректор по научната, научно-приложната и проектната дейност в университета. Тя е преподавател по \"Комутация и мултиплексиране в телекомуникациите\", \"Телекомуникационни мрежи\" и \"Цифрови преносни системи\". Проф. Розалина Димова ще изпълнява длъжността до избирането на нов ректор, като ще има всички правомощия и задължения на ректор на висшето училище, включително да освободи от академична длъжност предшественика си и да организира предсрочни избори за нов ректор. Ректорът на Техническия университет (ТУ) във Варна проф. Росен Василев ще бъде отстранен от поста заради плагиатство и на негово място ще бъде назначен служебен ректор. Това обявиха на 9 ноември от Комисията по академична етика към министъра на образованието и науката.", "date": "2018.11.14", "title": "Вълчев назначи временен ректор на Техническия университет във Варна"}
{"url": "https://www.24chasa.bg/novini/article/7153104", "text": "Австрийският канцлер Себастиан Курц приветства изготвения проект за споразумение за Брекзит и заяви, че следващата седмица може да бъде проведена среща на министрите от останалите 27 страни членки на Европейския съюз, предаде Асошиейтед прес. Курц, чиято страна е ротационен председател на Съвета на Европейския съюз, каза днес пред журналисти във Виена, че в преговорите с Великобритания е постигнат добър резултат, предаде БТА. Австрийският канцлер отбеляза, че е разговарял с главния преговарящ на ЕС по Брекзит Мишел Барние и с британски служители и че би искал да им отправи искрените си поздравления за постигнатия по време на преговорите успех. Себастиан Курц посочи, че ако бъде постигнато окончателно споразумение за Брекзит, следващия понеделник може да бъде насрочена среща на страните членки на ЕС на ниво министри, а след това да се срещнат и държавните глави и правителствени ръководители. Франция също изрази одобрението си за съставения проект за споразумение. Говорителят на френското правителство Бенжамен Гриво заяви, че постигнатото за проекта съгласие е окуражителен знак, но че също така този проект трябва да бъде подложен на внимателен анализ. В същото време във Великобритания днес започна решаващото заседание на британското правителство по въпроса за проектоспоразумението, предаде Франс прес.", "date": "2018.11.14", "title": "Австрия и Франция подкрепят проекта за споразумение за Брекзит"}
{"url": "https://www.24chasa.bg/novini/article/7153111", "text": "Всяко нещо, свързано с обществено напрежение, ни притеснява. Нашата задача е да опазим обществения мир. На много места стават протести, които не са организирани съгласно закона, реално там няма организатор, няма с кого да се води диалог. В групите присъстват хора, които явно под някакъв мотив, с друга цел са там или провокират полицаите, или провокират останалите участници в протеста. Там ние се намесваме, за да запазим реда. Така вътрешният министър Младен Маринов коментира пред медиите ситуацията с протестите в страната, съобщи БТА. Той обясни, че директорът на ОДМВР Перник проверява случая от видеото, на което се вижда, че жандармерист бие с палка протестиращ, а негов колега го изблъсква встрани. По време на изслушване във вътрешната парламентарна комисия министър Маринов отказа да изнесе информация дали МВР има данни за това, че част от протестите са платени. За предстоящия зимен сезон Младен Маринов обясни пред депутатите, че е в действие съвместен щаб, базиран в сградата на АПИ, в който участват всички главни дирекции на МВР. Той добави, че МВР е в готовност при необходимост да се направи допълнителна организация на движението и да се окаже помощ на бедстващи граждани и населени места, при лоши метеорологични условия.", "date": "2018.11.14", "title": "Маринов: На протестите има хора, които са там, за да провокират полицаи и участници"}
{"url": "https://www.24chasa.bg/novini/article/7153003", "text": "На 29.11.2018г. в гр. София ще се проведе благотворителната обучителна академия  . Събитието е насочено към маркетинг специалисти и decision-makers, като има за цел да запознае аудиторията с някои от най-основните и важни канали в дигиталния маркетинг. В рамките на 6 часа, опитни специалисти от екипа на една от най-големите агенции за дигитален маркетинг в България – Адвъртайз БГ, ще запознаят всички желаещи да участват не само с някои от най-вълнуващите, но и с най-ефективните нови технологии от света на пърформънс, социалните медии и Conversion Rate Оптимизацията (CRO). Също така ще бъдат разкрити изпитани добри практики за управляване на страници и рекламни кампании във Facebook, Instagram, Google Ads, CRO и Analytics. Всички събрани средства от събитието ще бъдат дарени за лечението на близнаците Божи и Марти. Те са диагностицирани с детска церебрална парализа и се нуждаят от операция на гръбначния стълб, която да премахне мускулния спазъм - селективна дорзална ризотомия, която не се практикува в България. Момчетата са одобрени за операция в болница \"St. Louis Children's Hospital\", гр. Сейнт Луис в САЩ, но сумата необходима за операцията е непосилна за семейството им. Можете да научите повече за Божи и Марти на страницата на дарителската кампания, организирана от техните родители - Цветелина и Тихомир:  Благотворителната академия ще се проведе в  . За да бъде заявено участие, е нужно да бъде внесено дарение в размер на минималната сума от   към  . На официалната страница на „Дигитален маркетинг с кауза 2018“ можете да откриете пълна информация за лекторите, темите и програмата на събитието:  Събитие от подобен мащаб се организира за втори път от Адвъртайз БГ. През 2016г. в благотворителния семинар за дигитален маркетинг „Digital Marketing Starter Pack“ взеха участие повече от 30 души. Тогава всички събрани средства бяха дарени на МЦ „Деца с проблеми в развитието“ за закупуване на система за био- и неврофидбек тренинг. Това е метод, който дава възможност за корекция на определени физиологични функции. Прилага се успешно при рехабилитацията и обучението на деца с двигателни дефицити в резултат на увреждане на централна и периферна нервна системи, с когнитивни и поведенчески проблеми – хиперактивност, дефицит на вниманието, аутизъм, епилепсия и различни обучителни трудности.", "date": "2018.11.14", "title": "Включете се в „Дигитален маркетинг с кауза 2018“"}
{"url": "https://www.24chasa.bg/novini/article/7153106", "text": "Румъния би могла да строи по една голяма магистрала всяка година, ако имаше ниво на събираемост на ДДС като в България, заяви днес председателят на румънския Фискален съвет Йонуц Думитру, цитиран от информационния сайт Зиаре. \"В България има разлика между дължимия и реално събрания данък ДДС от 13,56 процента. Ние имаме 36 процента. Ако ние имахме ниво на събираемост като България (. . .), щяхме да имаме допълнителни бюджетни приходи от 3,8 милиарда евро, една голяма магистрала всяка година\", заяви Думитру, предава БТА. По думите му България от ДДС събира 9,3 процента от брутния си вътрешен продукт, а Румъния - едва 6,2 процента, при условие че стандартните ставки са сходни: в България 20 процента, в Румъния - 19 процента. Той добави, че за по-добро събиране на данъците е необходима ефективна информационна система на Националната агенция за данъчна администрация.", "date": "2018.11.14", "title": "Румънски експерт: Ако имахме събираемост на ДДС като в България, можеше да строим по магистрала на година"}
{"url": "https://www.24chasa.bg/novini/article/7153107", "text": "Македонският премиер Зоран Заев очаква, че Унгария ще се съгласи да екстрадира бившия премиер Никола Груевски, предаде ТАСС. Заев говори пред журналисти във връзка с бягството на Груевски, предаде БТА. Надявам се Унгария да послужи за пример като страна, отказваща да прикрива престъпници, оказали вреда на гражданите на Македония. В противен случай за каква мотивация за нас - страните кандидатки за членство в ЕС, може да става въпрос, ако една от страните членки се превърне в убежище за престъпници, като отказва да зачита международната практика, подчерта премиерът. В македонското министерство на правосъдието постъпи потвърждение от министерството на вътрешните работи на Македония за местонахождението на бившия премиер Груевски в Унгария, посочва ТАСС.", "date": "2018.11.14", "title": "Заев относно Груевски: Унгария да послужи за пример като отказваща да прикрива престъпници"}
{"url": "https://www.24chasa.bg/novini/article/7153159", "text": "Води се разследване за външно финансиране на политически кампании в ЕС, съобщи днес пред Европейския парламент в Страсбург еврокомисарят по правосъдието Вера Йоурова, предаде БТА. Тя отбеляза, че в подобна подривна дейност първото място е за Русия, но че други следват примера на Москва. По нейните думи ЕС впряга допълнителни сили, за да установи чии интереси стоят зад кибер нападенията и дезинформацията в Общността. Еврокомисарят призова за съгласувана работа на европейските служби за сигурност в пресичането на хибридните заплахи. Тя съобщи, че според още неогласявано проучване на общественото мнение 73 на сто от европейците са притеснени от дезинформацията и мнозинството искат прозрачност за политическите кампании онлайн. Намесата в изборите на една държава от ЕС се отразява на цялата Общност, посочи Вера Йоурова. Станахме свидетели на съгласувано разпространение на дезинформация, включително отвън, добави тя. По нейните думи до 2020 г. в ЕС ще се състоят 50 избора, сред които и за евродепутати през май догодина. Австрийското председателство на Съвета на ЕС отбеляза, че наскоро Европейският съвет прие решение за въвеждането на санкции за извършителите на електронни удари (увреждане на съобщителни системи, дезинформация). Има нужда от незабавни и постоянни действия за противопоставяне на подобни посегателства, заяви представителят на председателството.", "date": "2018.11.14", "title": "ЕК: Разследва се външно финансиране на европейски политически кампании"}
{"url": "https://www.24chasa.bg/novini/article/7153164", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Превенция и борба срещу насилието и сексуалната експлоатация на децата“ на 15 ноември 2018 г. (четвъртък). В рамките на форума Цветан Цветанов ще направи изказване в 10:30 часа. Събитието ще се проведе в хотел „Новотел“ в София (бул. „Цариградско шосе“ 115 N) и се организира съвместно от Сдружение „Пренебрегнати деца“- ЕСРАТ България и Национална мрежа за децата. В конференцията участие ще вземат 45 експерти от България и още 12 от Албания, Босна и Херцеговина, Гърция, Македония, Турция, Румъния и Сърбия.", "date": "2018.11.14", "title": "Цветанов на конференция \"Превенция и борба срещу насилието и сексуалната експлоатация на децата\" на 15 ноември"}
{"url": "https://www.24chasa.bg/novini/article/7153158", "text": "Театралният и кино актьор Сергей Юртайкин, известен от филмите \"Тихият Дон\" и \"Верни приятели\", почина на 92-годишна възраст, съобщи ТАСС. Освен в \"Тихият Дон\", Юртайкин се е снимал в \"Невероятните приключения на италианци в Русия\", \"Далече на запад\", \"Вечният зов\", \"Баща и син\", предаде БТА.                                                                                                                                                                                                                                                                                                                       ", "date": "2018.11.14", "title": "Почина актьорът Сергей Юртайкин"}
{"url": "https://www.24chasa.bg/novini/article/7153173", "text": "В Административния съд в Ямбол започна дело на собствениците на стадо овце в Болярово срещу заповед на областната дирекция по безопасност на храните за заличаване на фермата поради наличието на чума по дребните преживни животни и тяхното евтаназиране, съобщиха от съда. Според адвокатите на Ана и Тодор Петрови законовата процедура по издаване на първата заповед за евтаназиране на стадото на 18 юли 2018 г. не е спазена. Те са поискали да се представят оригиналните документи на Агенцията по безопасност на храните, свързани с откриването на болестта, изследването на пробите и легитимността на лабораториите, където са изследвани. Защитата е настояла да се вземат втори кръвни проби от стадото, които да се изпратят в акредитирана лаборатория извън страната, за да се докаже или отхвърли наличието на заболяването. Административният съд е отложил делото за 12 декември и е дал 7-дневен срок за внасяне на необходимите доказателствени материали от двете страни.", "date": "2018.11.14", "title": "Отложиха дело на стопани на овце от Болярово срещу областната дирекция по безопасност на храните"}
{"url": "https://www.24chasa.bg/novini/article/7153178", "text": "„Българското председателство на Съвета на ЕС доказа, че може да бъде пример за добри практики и да представя натрупания опит, който да бъде споделен пред съмишленици и партньори“. Това каза министър Лиляна Павлова по време на международна среща, посветена на българското председателство, която се проведе във Виена днес. Събитието се организира от Асоциацията за външна политика и Обединените нации в Република Австрия, ръководена от бившия австрийски федерален канцлер Волфганг Шюсел и е в продължение на доброто сътрудничество между българското и австрийското председателство, съобщиха от пресцентъра на Министерство за българското председателство на Съвета на ЕС 2018. Пред представители на Министерство на външните работи на Австрия, международни организации със седалище във Виена, дипломатически мисии, както и бивши депутати от Парламента, студенти, млади хора и членове на Асоциацията министър Лиляна Павлова представи основните постижения и сподели опита на нашата страна, постигнати по време на председателството. За първи път на събитие на Асоциацията тази година е взето решение да бъде поканен гост лектор от България и тази възможност е отправена именно към министър Павлова. „Представянето на постиженията и научените уроци от българското председателство на този международен форум допринесе за затвърждаване на положителния имидж на страната ни, както и затвърждава политическата ангажираност и последователност в работата на правителство по отношение на европейските политики“, коментира министърът.", "date": "2018.11.14", "title": "Павлова: Българското председателство беше пример за добри практики"}
{"url": "https://www.24chasa.bg/novini/article/7153189", "text": "„Изпитанията пред българите винаги са били тежки. По-силни от тях обаче са волята и стремежът към свобода, справедливост и правда.“ Това заяви вицепрезидентът Илияна Йотова в село Баня на тържественото отбелязване на 140 години от Кресненско-Разложкото въстание, съобщиха от пресцентъра на прессекретариата на президента. „140 години въстанието ни казва какво е да обичаш Род и Родина, учи ни, че няма свобода, ако дори един българин остане поробен. И най-важното – че в единението на народа е силата и мощта на една държава. Днес тези завети са по-живи от всякога“, отбеляза вицепрезидентът. Илияна Йотова посочи, че скоро след извоюваната свобода Берлинският конгрес потъпква идеала на българския народ. „С документи, конгреси, конференции може да се разделят територии, но не може да се раздели народ и да се изтръгне желанието му за обединение“, заяви вицепрезидентът. „500 години окови не сломиха волята за свобода и единение, те са в кръвта ни, в това да си българин“, посочи в приветствието си Илияна Йотова. „Без хората, родени по тези земи и платили висока цена за саможертвата си, нямаше да бъдат възможни съединението и независимостта на България“, отбеляза вицепрезидентът. „Пред всички тях даваме една клетва – да бъдем достойни за паметта им“, изтъкна Илияна Йотова.", "date": "2018.11.14", "title": "Йотова: В единението на народа е силата и мощта на една държава"}
{"url": "https://www.24chasa.bg/novini/article/7152753", "text": "Служители на РУ-Кула преустановили незаконна сеч и извозване на немаркирана дървесина. Вчера около обяд, при обход в землището на Раковица, униформените засекли четирима жители на село Медовница в момент на изсичане и товарене на дърва. Последвалата проверка констатирала, че дървата се секат в общински имот, за който няма издадено редовно писмено позволително. Това съобщиха от МВР. При огледа на местопроизшествието разследващите установили сеч на 26 дървета (дъб), товарен автомобил с натоварени 8 кубика дървесина и до него още два кубика дърва. Иззет е моторен трион, ползван от мъжете. Превозното средство и дървата са оставени на отговорно пазене при горски надзирател. В РУ-Кула е образувано досъдебно производство.", "date": "2018.11.14", "title": "Спипаха четирима от село Медовница, секли дърва незаконно"}
{"url": "https://www.24chasa.bg/novini/article/7152764", "text": "\"Софийска вода\" временно ще прекъсне водоснабдяването в някои части на столицата утре, съобщиха от дружеството. Във връзка с монтаж на спирателни кранове на ул. 111, в жк. \"Обеля\" 2, се налага спиране на водоподаването от 09.00 до 21.00 ч. на живеещите в района на ул. 106, ул. 104, ул. \"Акад.Дмитрий Лихачов\", ул. 275, ул. \"Обелски път\", ул. \"Илия Георгов\". Заради изграждане на сградно водопроводно отклонение на ул. \"Златен рог\", в жк. \"Лозенец\", се налага спиране на водоподаването от 10.00 до 20.00 ч. на живеещите в района на ул. \"Капитан Тодор Ночев\" от бул. \"Джеймс Баучер\" до ул. \"Любата\" и ул. \"Вискяр планина\". Поради подмяна на сградно водопроводно отклонение на ул. \"Мара Бунева\", в кв. \"Орландовци\", се налага спиране на водоподаването от 09.00 до 19.00 ч. на живеещите в района на ул. \"Босилеградска\" от ул. \"Мара Бунева\" до ул. \"Железопътна\", на ул. \"Христо Батанджиев\" от ул. \"Кирил Пърличев\" до ул. \"Босилеградска\". Във връзка с подмяна на сградно водопроводно отклонение на ул. \"Рила\", във вилна зона \"Мало Бучино\", се налага спиране на водоподаването от 09.00 до 16.00 ч. на живеещите в района на ул. \"Искър\", ул. \"Рила\", ул. \"Мургаш\", ул. \"Родопи\". Заради подмяна на сградно водопроводно отклонение на ул. \"Топола\", в с. Мировяне, се налага спиране на водоподаването от 09.30 до 15.30 ч. на живеещите в района на ул. \"Сини вир\", ул. \"Топола\" от ул. \"Сини вир\" до ул. \"Мировско шосе\". Поради подмяна на сградно водопроводно отклонение на ул. \"Вихрен\", в кв. \"Филиповци\", се налага спиране на водоподаването от 10.30 до 16.30 ч. на живеещите в района на ул. \"Вихрен\", по ул. \"Божко Димитров\" от ул. \"Крайречна\" до ул. \"Подпоручик Иван Желязков\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска.", "date": "2018.11.14", "title": "Вижте къде спират водата в София утре"}
{"url": "https://www.24chasa.bg/novini/article/7152765", "text": "Лидери на страни от Югоизточна Азия, Китай и други съседни държави се срещнаха днес в Сингапур и изтъкнаха напредъка за опазване на мира в спорното Южнокитайско море като доказателство, че регионът самостоятелно успява да се справи с тези въпроси, предаде Асошиейтед прес. Срещата в Сингапур и форумът на Азиатско-тихоокеанското икономическо сътрудничество по-късно тази седмица привлякоха лидери на Китай, руския президент Владимир Путин и ръководители на други регионални сили, но не и американския президент Доналд Тръмп, който изпрати вицепрезидента Майк Пенс, предава БТА. Срещата на Асоциацията на страните от Югоизточна Азия (АСЕАН) се съсредоточи върху сигурността и търговията, а основен въпрос беше справянето с конфликта в Южнокитайско море, където Китай има териториални спорове със свои по-малки съседи. Китайският премиер Ли Къцян каза, че регионът дава добър пример за справяне с териториалните спорове и поддържане на мира, работейки за определяне на \"кодекс за поведение\", който да ръководи корабоплаването и други дейности. \"Ние откриваме подходящия начин за уреждане и неутрализиране на различията, например по въпроса за Южнокитайско море през последните години\", заяви той. Според него ситуацията върви към \"по-голяма стабилност\" с напредък към проект за кодекс за поведение в морето. Той повтори надеждата на Китай за окончателно споразумение до три години. Филипинският президент Родриго Дутерте каза, че подобен кодекс е необходим \"на всяка цена\", за да ръководи поведението в Южнокитайско море, така че да се избягват погрешни преценки и проблеми, намеквайки, че евентуалните рискове са свързани с възможни проблеми с външни сили. Регионът вече има незадължителна \"Декларация за поведение\", но се стреми към по-строго споразумение. \"Всичко е отлично между Китай и останалите държави от АСЕАН, с изключение на факта, че има триене между западните държави и Китай\", каза Дутерте. По-рано Филипините бяха сред най-големите критици на агресивните ходове на Китай в спорните води. Дутерте обаче предприе стъпки за съживяване на охладнелите някога отношения с Китай, след като дойде на власт през 2016 г., търсейки инфраструктурно финансиране и засилване на търговията и инвестициите от Пекин. Президентът на Индонезия Джоко Видодо предложи днес севернокорейският лидер Ким Чен-ун да бъде поканен на планираната догодина юбилейна среща на върха на Асоциацията на страните от Югоизточна Азия (АСЕАН) в Южна Корея, предаде ТАСС. \"Надявам се, че възможното участие на Ким Чен-ун ще заздрави решимостта на Пхенян за денуклеаризация на Корейския полуостров\", цитира думите на Видодо индонезийската държавна агенция АНТАРА. Индонезийският президент отбеляза също, че страната му \"изцяло подкрепя мирния процес на Корейския полуостров\". По-рано днес южнокорейският президент Мун Дже-ин съобщи за плановете през следващата година в Сеул да се организира специална среща на върха, посветена на 30-годишнината от установяване на отношения с АСЕАН. Той изрази увереност, че предстоящата среща ще спомогне за това участниците да установят по-тесни отношения и да поемат по пътя на общото благоденствие.", "date": "2018.11.14", "title": "Азиатски лидери настояват за договорености за Южнокитайско море (Снимки)"}
{"url": "https://www.24chasa.bg/novini/article/7152755", "text": "Само две са били получените разрешения за миналите протести в неделя на територията на област Благоевград, съобщиха от ОД на МВР. Тогава стотици протестираха срещу високите цени на горивата, увеличението на застраховката \"Гражданска отговорност\", увеличение на цената на водата и др. Протестираха хора в Благоевград, Разлог и Петрич. Според полицията заявени и получени разрешения за провеждане на протести са били в община Разлог и в община Благоевград. В същото време е имало заявен протест в областната администрация в Петрич, който не е получил разрешение. Постъпилото заявление е било за протест в района на зеленчуковата борса с. Кърналово, на пътя за Петрич, от 12 часа. Подадено било от Стойчо Янкулов от с. Старчево. Кметската администрация не е издала разрешение за протеста. На лицето, от което е получено заявлението е съставен предупредителен протокол и протестът не е проведен, уточниха от полицията. В същото време петричани проведоха нерегламентирано шествие с автомобили в града и към ГКПП-Кулата и АМ \"Струма\". Според полицията незаконно е било затварянето на магистралата преди ГКПП-Кулата, за времето от 14 часа до 21 часа в неделя. Органите на реда са съставили 1 наказателно постановление за неизпълнение на полицейско разпореждане и 1 акт за нарушение на Закона за движение по пътищата на шофьор. По данни на полицията приблизителният брой участници в протестните действия в района на ГКПП-Кулата е бил около 300 човека и около 60 автомобила. В района на пътя за Гърция край с. Железница блокадата е била от приблизително 600 човека и около 500 автомобила. В района на Разлог - 250 човека и около 70 автомобила. Сред протестиращите са били установени непълнолетни лица, придружени от пълнолетни граждани.", "date": "2018.11.14", "title": "Петричани блокирали Кулата в неделя незаконно"}
{"url": "https://www.24chasa.bg/novini/article/7152748", "text": "Полицейски производства са образувани срещу двама мъже за незаконно притежаване на културно-исторически предмети, металдетектор и боеприпаси. По време на полицейска акция, проведена от служители на сектор \"Противодействие на криминалната престъпност\" при ОДМВР-Пазарджик, съвместно с колегите им от РУ-Велинград, били проверени жилищата на 39-годишен от велинградското село Света Петка и 39-годишен от съседното село Долна Дъбева. В домовете на двамата били открити няколко предмета, представляващи културно-исторически ценности, металдетектор и 72 бойни патрона калибър 7.62 мм. Откритите предмети, уреди и боеприпаси са иззети, а спрямо мъжете се водят бързи производства, информираха от пресцентъра на МВР. Незаконно притежавани боеприпаси са открити и в имота на 66-годишен мъж от Белово, проверен вчера следобед от служители на РУ-Септември. В гаража полицаите открили 31 патрона за карабина и още 37 за късо нарезно оръжие. Мъжът ги съхранявал там без да има необходимото за това разрешение. Боеприпасите са иззети, а спрямо извършителя е образувано бързо производство.", "date": "2018.11.14", "title": "Иззеха множество културно-исторически предмети и боеприпаси в село Света Петка и село Долна Дъбева"}
{"url": "https://www.24chasa.bg/novini/article/7152796", "text": "Внесеното днес от БСП искане за извършване на полеви изпитвания на настилката на участъци от републиканските пътища е същото, каквото постъпи през миналата седмица. Единствената разлика е, че под предишното са се подписали 21 народни представители от парламентарната група на социалистите, а сега от 79. Агенция „Пътна инфраструктура“ прави това уточнение по повод запитвания от медии каква е разликата между двете постъпили искания. Исканата проверка е за участъци, построени както през последните години, така и за отсечки от АМ „Тракия“ и АМ „Хемус“, изграждани в предишни периоди, включително и за участъка между Чирпан и Стара Загора на АМ „Тракия“, построен в периода 2005-2007 г. и за чийто ремонт сега ще са необходими около 60 млн. лв. В момента АПИ подготвя отговор до депутатите като се проверяват всички закони и нормативни документи, регламентиращи проверка от външни лица. Предстои в следващите дни отговорът да бъде изпратен.", "date": "2018.11.14", "title": "АПИ: Внесеното искане от БСП за полеви изпитвания е същото от миналата седмица"}
{"url": "https://www.24chasa.bg/novini/article/7152814", "text": "Китай не може да потвърди достоверността на информацията, че са открити 16 тайни ракетни бази на територията на Северна Корея, каза на брифинг в Пекин днес говорителката на китайското външно министерство Хуа Чун-ин, цитирананa от ТАСС и БТА. Тя подчерта също, че понастоящем ситуацията на полуострова се е стабилизирала и че в резултат на консолидираните усилия на многострани се наблюдават положителни промени на Корейския полуостров. Говорителката посочи важността на срещата между президентите на САЩ и КНДР и изрази надежда двете страни \"да продължат да развиват постигнатите на срещата договорености и да решават съществуващите противоречия чрез диалог и преговори\". . Вестникът се позовава на доклад на вашингтонския Център за стратегически и международни изследвания. Според вестника американски експерти се опасяват,че президентът Тръмп може да сключи с Пхенян лоша сделка, съгласно която Пхенян да демонтира един ракетен изпитателен полигон и да ликвидира още няколко обекта, а в замяна да получи мирно споразумение.", "date": "2018.11.14", "title": "Китай не знае дали е вярно, че Северна Корея има 16 тайни ракетни бази"}
{"url": "https://www.24chasa.bg/novini/article/7152829", "text": "Европейският парламент прие нови правила за телекомуникациите, които ограничават цените на обаждания в рамките на ЕС. От 15 май 2019 г. компаниите няма да имат право да таксуват минутата на повече от 19 цента. В момента тарифите международни разговори на българските телекоми са 1,20 лв. на минута. Есемесът в рамките на ЕС пък няма да може да е повече от 6 цента. Същото законодателство ще защити по-добре хората със смартфони, включително на уеб базираните услуги (Skype, WhatsApp и т.н.) То задължава държавите членки да улеснят въвеждането на 5G мрежи. Евродепутатите приеха пакета за телекомите, който ограничава цените на обажданията, улеснява достъпа до 5G мрежите с голям капацитет до 2020 г. и създава съобщителна система за извънредни ситуации. В сряда Европейският парламент потвърди предварително договореното през юни споразумение със Съвета на ЕС относно Европейския кодекс за електронни съобщения (ЕКЕС) с 584 гласа „за“, срещу 42 гласа „против“ и 50 гласа „въздържал се“ и относно Органа на европейските регулатори в областта на електронните съобщения (ОЕРЕС) с 590 гласа „за“, срещу 63 гласа „против“ и 23 гласа „въздържал се“. Новите правила ще предоставят високоскоростна свързаност и сигурни и достъпни обажданията в рамките на ЕС, едновременно осигурявайки необходимата предсказуемост за телеком операторите и насърчавайки инвестициите във високоскоростния интернет. По-ниски цени, по-висока скорост и по-добра защита за потребителите на смартфони Политиката „Роуминг като у дома“ сложи край на таксите за роуминг през 2017 г. Новото законодателство ограничава цената на обажданията до други държави от ЕС на 19 цента, и на 6 цента за текстови съобщения (SMS) от 15 май 2019 г., което прави достъпно поддържането на връзка на гражданите с техните близки в другите държави членки на ЕС. Правилата също така защитават по-добре потребителите на смартфони, включително потребителите на уеб базирани услуги (Skype, WhatsApp и др.) и укрепват изискванията за сигурност и за криптиране. Въвежда се правото за запазване на телефонен номер за един месец след прекратяването на договор, както и правото за възстановяване на неизползван предплатен кредит при прекратяване на договор, както и обезщетение в случай на забавяне или злоупотреба с прехвърлянето му. Държавите членки ще трябва също така да улеснят въвеждането на 5G мрежа, чрез предоставянето на подходящ радиочестотен спектър до 2020 г., с цел достигане на целта „Пътна карта за 5G в ЕС“, съгласно която трябва да има 5G мрежа в най-малко един голям град във всяка страна от ЕС до 2020 г. При тежки извънредни ситуации и бедствия засегнатите граждани трябва да бъдат предупреждавани чрез SMS или чрез мобилно приложение. Държавите членки разполагат с 42 месеца за въвеждане на системата, след влизането в сила на Директивата. За постигане на необходимото ниво на инвестиции в инфраструктурата и 5G мрежите, с оглед достигане на нуждите на свързаност новото законодателство предлага по-добра предсказуемост на инвестициите и насърчава риска и споделянето на разходи сред телеком операторите. „Кодексът дава на операторите по-предсказуема инвестиционна среда, което е решаващо за разработването на 5G комуникации“, заяви Пилар дел Кастильо Вера (ЕНП, Испания) . „По-евтините телефонни разговори са победа за всички граждани на ЕС, а Кодексът осигурява по-голяма защита на всички потребители в ЕС“, заяви Дита Харанзова (АЛДЕ, Чехия) „Новите правила, които регулират ОЕРЕС, ще му позволят да поеме нови отговорности, които са му поверени от новите телеком правила“ – Евжен Тошеновски (ЕКР, Чехия). Момчил Неков (С&Д, България): „Днес, когато основната комуникация между хората е чрез мобилните устройства, има нужда от своевременни актуализации на условията за ползване на телекомуникационни услуги в унисон с бързо развиващата се среда. От една страна трябва да се справим с проблемите с предоставяне на данни и евентуалната спекулация с тях, от друга е немислимо, след като държавите членки са в една общност и едно икономическо пространство, да се борим с изключително високи цени на услугите, които засягат освен европейските граждани и цялата икономика на ЕС. Необходими са повече сигурност и поевтиняване на услугите“. След окончателното одобрение от страна на Съвета, държавите членки ще разполагат с две години, за да приемат национално законодателство за прилагане на Директивата. Ограниченията в тарифите ще влязат в сила на 15 май 2019 г.                                                                                                                                                                                                                                                                                                                       ", "date": "2018.11.14", "title": "3 пъти по-евтини международни разговори в ЕС от май 2019 г. - до 40 ст./минута"}
{"url": "https://www.24chasa.bg/novini/article/7152699", "text": "Четири разпоредби от Правилника за организацията и дейността на Общинския съвет в Ямбол бяха отменени от Административния съд след внесен протест на прокуратура. Отменените текстове са приети от общинарите на 30 април, т.г. Първите две касаят предсрочното прекратяване правомощията на председателя и зам.председателя на местния парламент. Съветниците са гласували това да става по искане на най-малко 1/3 от общинските съветници. В протеста прокуратурата посочва, че в тази си част разпоредбите противоречат на нормативен акт от по-висока степен, в който изчерпателно са посочени хипотезите на предсрочното прекратяване на правомощията на председателя и зам.председателя на Общинския съвет. Сред тях не е предвидено предсрочно прекратяване по искане на най-малко 1/3 от общинските съветници, уточняват от държавното обвинение. Третата отменена разпоредба е за делегирани правомощия на председателя на ОбС да упражнява контрол върху бюджета на общината в частта му за общинския съвет. Това, според съда, законово е възложено на общинския съвет, а не на неговия председател. Недопустимо е с правилник да се разширяват правомощия на един орган, каквито не са предвидени в закон, категорични са окръжните магистрати. Според последната протестирана разпоредба командировките, семинарите и обучението на съветниците трябва се плащат от бюджета на общината. Прокуратурата атакува приетата разпоредба с мотив, че тя противоречи на нормативен акт от по-висока степен, според който подобни дейности не могат да се приемат като пряка работа на общинския съветник, а средствата за тях се поемат от организаторите. Решението на Административен съд Ямбол подлежи на обжалване пред ВАС.", "date": "2018.11.14", "title": "Съд отмени 4 разпоредби на съветниците в Ямбол след протест на прокуратурата"}
{"url": "https://www.24chasa.bg/novini/article/7152821", "text": "Иновациите са задължителна част за българското образование, защото очакванията от страна на бизнеса, родителите и децата са огромни. За целта са нужни хора като вас, отворени към новото, които не се страхуват да експериментират. Това заяви заместник-министърът на образованието и науката Деница Сачева при откриването на майсторския клас \"Иновации в класната стая\", организиран от фондацията \"Световен образователен форум България\" и община Пловдив, съобщи пресцентърът на МОН. Сачева е подчертала, че Министерството на образованието и науката подкрепя дигитализацията на учебния процес с уточнението, че технологиите са само инструмент за постигането на по-високи резултати и затова трябва да се търси балансът. И е посочила, че към момента 294 училища у нас са със статут на иновативни, което е със 100 повече от миналата година. Най-много са иновативните училища в София - 77, а в Пловдив са 22. За да обменят опит как иновациите променят качеството на образователния процес, как облачните технологии и електронните платформи трансформират средата и повишават мотивацията на учениците, 220 директори и педагогически специалисти от училища и детски градини, представители на Регионалните управления на образованието и социални партньори от 50 населени места, са се включили във форума. На форума заместник-министър Деница Сачева е била удостоена с плакета \"Посланик на добра воля\" на \"Световен образователен форум България\". Отличието й е било връчено от председателя на фондацията Мария Гайдарова. Във форума са участвали също Тон Дайф - президент на \"Световен образователен форум\" и експрезидент на Европейската асоциация на училищните директори, Риа Верлинде - член на борда на Националната асоциация на училищните лидери в Белгия, Йохани Курунен - преподавател по история и директор на училище във Финландия, и Асен Александров - директор на 51-о Средно училище в София и заместник-председател на комисията по иновации към МОН.", "date": "2018.11.14", "title": "Деница Сачева: 294 училища у нас са със статут на иновативни, 100 повече от 2019 г."}
{"url": "https://www.24chasa.bg/novini/article/7152832", "text": "Фридрих Мерц, един от фаворитите за приемник на Ангела Меркел на ръководния пост на Християндемократическия съюз, заяви, че е готов да се заеме с антиимигрантската партия \"Алтернатива за Германия\" и да отнеме половината от гласовете за нея, предаде ДПА. \"Алтернатива за Германия\" е представена в 16-те регионални парламента, в Бундестага и Европейския парламент, което означава, че тази партия няма да изчезне веднага, казва Мерц в интервю за вестник \"Билд\". Но по думите му влиянието на крайнодясната партия може да бъде съкратено наполовина. Политиката и реториката на \"Алтернатива за Германия\" са откровено националистически и отчасти антисемитски, и затова такава партия е неспособна да бъде част от коалиция или партньор в преговори, добави Мерц, предава БТА. Освен Фридрих Мерц кандидати за ръководния пост в ХДС са генералният секретар на партията Анегрет Крамп-Каренбауер и министърът на здравеопазването Йенс Шпан.", "date": "2018.11.14", "title": "Фридрих Мерц се заканва да отнеме половината гласове за \"Алтернатива за Германия\""}
{"url": "https://www.24chasa.bg/novini/article/7152830", "text": "Румъния планира да оспори пред европейските институции силнокритичен доклад на Брюксел, засягащ реформата на правосъдието, заявиха днес редица депутати от социалдемократическото мнозинство ден след публикуването на доклада, предаде АФП, цитирана от БТА. Седем седмици преди началото на румънското председателство на ЕС от 1 януари Европейската комисия изрази съжаление вчера от \"регреса\" на страната в сферата на правосъдието, като призова Букурещ да се бори по-ефикасно срещу корупцията и да гарантира независимостта на съдебната система. Този политически документ трябва да бъде оспорен, заяви заместник-председателят на Камарата на депутатите и бивш министър на правосъдието Флорин Йордаке, цитиран от информационния сайт Зиаре. Подобна стъпка със сигурност може да бъде предприета пред Съда на ЕС, подчерта той. Депутатът социалдемократ Никошор Халич, председател на правната комисия на долната камара на парламента, потвърди, че този въпрос се проучва в средите на партията. Става дума за един несправедлив документ, който показва, че ЕС използва двойни стандарти, изтъкна той. От влизането си в ЕС през 2007 г. Румъния, подобно на България, е под наблюдението на ЕК в рамките на неприлаган дотогава \"механизъм за сътрудничество и проверка\", целящ преценка на напредъка на бившата комунистическа страна в областта на правосъдието, отбелязва АФП. Според председателя на Сената Калин Попеску Таричану, член на малката партия Алианс на либералите и демократите, съюзник на Социалдемократическата партия, самото естество на \"този механизъм е това, което би могло да се оспори\" пред европейското правосъдие. Ние не можем да приемем повече румънците да бъдат наставлявани или да се искат от тях неща, които не се искат от другите. Аз съм проевропейски настроена, но ние трябва да имаме силата и достойнството да защитим нашата страна, подчерта още снощи румънският премиер Виорика Дънчила. Мнозинството от левицата, обвинявано от неговите критици, че след връщането си на власт в края на 2016 г., е предприело офанзива да постави в подчинено положение магистратите в страната, редовно е оспорвало основанието на тази система на наблюдение, която то определя като \"дискриминационна\". Спорните съдебни реформи, предприети от социалдемократите, бяха критикувани вчера и от евродепутатите, които призоваха Румъния да не поставя под въпрос правовата държава. Призивът бе отправен в резолюция, гласувана в Страсбург, която няма задължаващ характер", "date": "2018.11.14", "title": "Румъния ще оспори пред европейските институции силно критичен доклад на Брюксел"}
{"url": "https://www.24chasa.bg/novini/article/7152855", "text": "Главният прокурор Сотир Цацаров е приел поканата да гостува на \"Шоуто на Слави\" в четвъртък, 22 ноември, научи \"24 часа\". Снощи в предаването си Слави покани тях двамата, председателя на парламента Цвета Караянчева, президента Румен Радев и омбудсмана Мая Манолова. Караянчева и Манолова също са приели поканите.  , защото този петък заминава за Япония, а после за Финландия и няма физическа възможност за по-ранно гостуване. Мая Манолова ще бъде на екрана на шоуто другия петък, 23 ноември. Отказал е единствено президентът Румен Радев. \"Не се планира такова участие\", отговориха хората на Радев на въпрос на \"24 часа\".", "date": "2018.11.14", "title": "Всички поканени отиват при Слави, само президентът не"}
{"url": "https://www.24chasa.bg/novini/article/7152846", "text": "Говорителят на управляващата в Турция Партия на справедливостта и развитието (ПСР) Йомер Челик критикува днес идеята за създаване на обща европейска армия, предаде ТАСС. Той окачестви идеята за създаване на европейска армия като \"разкол в НАТО\". Тази тема активно се обсъжда, но тя няма да се превърне в алтернатива на НАТО. Още преди пет години подобна инициатива бе невъзможна. Германският канцлер Ангела Меркел заяви, че е необходимо Европа сама да се грижи за себе си. Това показва разкол на Запад, каза Челик, цитиран от БТА. Той също така отбеляза, че нито НАТО, нито една обща европейска армия няма да могат да осигурят безопасността в Европа без подкрепата на Турция. В началото на месеца френският президент Еманюел Макрон призова за създаването на истинска европейска армия с цел да се намали зависимостта от САЩ.", "date": "2018.11.14", "title": "Турция: Идеята за обща европейска армия показва разкол на Запад"}
{"url": "https://www.24chasa.bg/novini/article/7152858", "text": "Британският премиер Тереза Мей заяви днес пред парламента на страната, че проектът на британското правителство за сделка с Европейския съюз по Брекзит отговаря на волята на британците, изразена на референдума през 2016 г., предаде Ройтерс, цитирана от БТА. Мей посочи, че нейното правителство никога няма да проведе втори референдум за Брекзит. \"Няма да провеждаме втори референдум и ще се съобразим с решението на британския народ. Ще реализираме Брекзит и Великобритания ще напусне Европейския съюз на 29 март 2019 г.\", категорична бе Тереза Мей. Мей обеща също така веднага да уведоми британския парламент при евентуално постигане на сделка с ЕС за Брекзит. \"Правителството ще реши какви стъпки да предприеме в интерес на Великобритания. Уверена съм, че това (постигането на сделка за Брекзит) ще ни доближи по-близо до изпълняването на волята на британския народ, изразена на референдума. Ще дойда отново в парламента, за да го известя за резултата (от преговорите с ЕС)\", каза Мей. Председателят на долната камара на парламента Джон Бъркоу заяви, че му е било казано да очаква изявление на правителството за Брекзит утре. \"Беше ми казано, че ще има изявление по въпроса (за Брекзит) най-вероятно утре\", посочи Бъркоу. В случай, че британското правителство одобри проекта за сделка за Брекзит, вероятната дата за среща на европейските лидери за Брекзит ще е 25 ноември, заяви днес ирландският премиер Лео Варадкар в парламента на Ирландия. \"Очевидно е, че много нещо могат да се объркат днес и през следващите няколко дни, но в случай, че днес следобед британското правителство изрази съгласието си с проектоспоразумението, то работната група на Европейската комисия ще може тази вечер да публикува неговия текст. При това положение е възможно или вероятно провеждането на среща на Европейския съвет (за Брекзит) около 25 ноември\", посочи Варадкар.", "date": "2018.11.14", "title": "Мей: Моето правителство никога няма да проведе втори референдум за Брекзит"}
{"url": "https://www.24chasa.bg/novini/article/7152864", "text": "Румънският президент Клаус Йоханис заяви, че вярва, че Румъния все още може да успее да се подготви за председателството на Съвета на ЕС и пожела успех на новоназначения делегиран министър по европейските въпроси Джордже Чамба, съобщава информационният сайт Зиаре. Джордже Чамба положи клетва днес в президентския дворец Котрочени, след като снощи държавният глава подписа указ за назначаването му. Чамба, който е опитен дипломат и бивш посланик в Гърция и Турция, поема поста след изненадващата оставка през уикенда на досегашния министър по европейските въпроси Виктор Негреску, предаде БТА. \"Желая Ви да успеете заедно с другите членове на правителството, да влезем в правия път за подготовката на председателството на Съвета на ЕС. Все още може да успеем да имаме една добра подготовка за председателството. Желая Ви успех\", заяви Йоханис по време на церемонията. В понеделник държавният глава изрази мнение, че Румъния не е готова за председателството на ЕС, което предстои да поеме от 1 януари 2019 г.", "date": "2018.11.14", "title": "Йоханис: Румъния все още може да се подготви за председателството на ЕС"}
{"url": "https://www.24chasa.bg/novini/article/7152413", "text": "Безработен турчин, който се е качил на покрива на турския парламент в Анкара, заплашва да се самоубие, предаде ТАСС, като се позовава на информация на турската телевизия НТВ. Турчинът се е качил на покрива на един от шестетажните корпуси на Меджлиса, в който се намира Отделът за връзки с обществеността, както и офиси на някои депутати. Според информация на НТВ мъжът от 20 дни опитвал да получи час за среща с турски депутат. Смята се, че липсата на работа е мотивът за решението му да опита да сложи край на живота си, предава БТА.  В момента полицията опитва да убеди човека да слезе от покрива. Пожарникари са сложили надуваеми дюшеци, за да предотвратят гибелта на турчина, ако реши да скочи от покрива. Един от депутатите му е предложил около 8 хиляди долара, за да се откаже от намерението си да се самоубие. ", "date": "2018.11.14", "title": "Депутат дава 8 000 долара на безработен, решил да скача от покрива на турския парламент (Видео)"}
{"url": "https://www.24chasa.bg/novini/article/7151901", "text": "Общите приходи в боксофиса на Китай са надвишили 52.6 милиарда юана или 7.6 милиарда долара през първите десет месеца на 2018 г. Това представлява близо 10% ръст на годишна база, сочат данни на Държавната филмова администрация. Местните филми са допринесли с приблизително 70% за общия боксофис за периода, с 37% на годишна база. От 67 филма, генерирали над 100 милиона юана всеки, 38 са китайско производство. През тази година китайският филмов пазар представи пред зрителите местни блокбастъри като черната комедия „Умирам да оцелея\", комедията „Detective Chinatown 2\" и екшъна „Операция Червено море\", които успяха да генерират над 3 милиарда юана в боксофиса. През ноември и декември местни продукции като „The Human Comedy\" и „The Rookies\" се очаква да излязат на екран. Те ще се конкурират с холивудски блокбастъри като „Венъм\" и „Фантастични животни: Престъпленията на Гриндълуолд\".", "date": "2018.11.14", "title": "Китайският боксофис достигна 52 милиарда юана за десет месеца"}
{"url": "https://www.24chasa.bg/novini/article/7152418", "text": "Руският президент Владимир Путин покани представители на страните от Асоциацията на държавите от Югоизточна Азия (АСЕАН) догодина да участват в два икономически форума в Русия - Петербургския и Източния, предаде ТАСС, цитирана от БТА. Путин отправи тази покана в Сингапур на срещата на високо равнище Русия - АСЕАН и отбелязва, че участието на руската делегация в инвестиционния форум на АСЕАН е било полезно. Като цяло Путин изрази задоволство от взаимодействието между Русия и регионалната организация и каза, че през последните две години със съвместни усилия е постигнато много. Като пример даде активизирането на политическия диалог, откриването на представителство на Русия в АСЕАН, координирането по основни проблеми на региона, сътрудничеството в борбата с тероризма, наркотрафика и организираната престъпност. Добре се развиват и икономическите връзки. През 2017 г. стокообменът между Русия и АСЕАН се е увеличил с 35 на сто, а общите натрупани инвестиции надхвърлят 25 милиарда долара, посочи Путин. Пътната карта за бизнес сътрудничество включва около 60 съвместни проекта.", "date": "2018.11.14", "title": "Путин покани бизнесмени от АСЕАН\nна руските икономически форуми"}
{"url": "https://www.24chasa.bg/novini/article/7152427", "text": "Един от адвокатите на мексиканеца Хоакин Гусман (Ел Чапо) заяви във вторник при откриването на съдебния процес срещу наркобарона в Ню Йорк, че президентът на Мексико и предшественикът му са получавали подкупи от картела Синалоа, един от най-могъщите в страната, предаде Франс прес, цитирана от БТА. Организацията прехвърлила стотици милиони долари на Енрике Пеня Нието, чийто мандат приключва, и на Фелипе Калдерон, оглавявал страната от 2006 до 2012 г. \"Истината е, че той не контролираше нищо\", заяви защитникът относно Гусман, който може да получи доживотна присъда на процеса. Според Джефри Личтман Ел Чапо е \"изкупителна жертва\" на мексиканското правителство. Президентът Нието и предшественикът му Калдерон отрекоха във вторник да са получавали подкупи от картела Синалоа. Именно правителството на Нието преследва, залови и екстрадира Хоакин Гусман, напомни в Туитър Едуардо Санчес, говорителят на президентския офис в Мексико. Ел Чапо бе арестуван през януари 2016 г. в Мексико. Той е обвинен, че от 1989 до 2014 г. е ръководил картела Синалоа, изпратил в САЩ над 154 тона кокаин и огромни количества хероин, метамфетамини и марихуана на стойност 14 милиарда долара.", "date": "2018.11.14", "title": "Адвокат на Ел Чапо: Мексикански президенти получаваха подкупи от картел"}
{"url": "https://www.24chasa.bg/novini/article/7152479", "text": "Военнослужещите ще получават диференцирано заплащане - и за звание, и за длъжност. Депутатите одобриха на две четения /първо и второ/ предложените от правителството промени в закона за отбраната. Така, според вносителите и според народните представители, ще бъдат привлечени кадри в армията и ще бъде стъпка в решаване на проблема с некомплекта. Разпоредбите влизат в сила от 1 януари догодина. С предлагания законопроект се цели промяна на заплащането на военнослужещите, като досега то се е изчислявало на основа присвоеното военно звание и степента в обхвата на военното звание, занапред основното месечно възнаграждение ще е в зависимост от заеманата длъжност и присвоеното военно звание. От това произтичат и промени на базисните параметри при приемането и въвеждането на нов Класификатор за длъжностите за военнослужещите в Министерството на отбраната, структурите на пряко подчинение на министъра на отбраната и Българската армия. Действащата система за заплащане труда на военнослужещите не позволява диференциране при определянето на заплатите за различни длъжности в обхвата на едно и също военно звание, пише в мотивите си Министерският съвет. Промяната ще даде възможност за справедливо оценяване на труда на отделните категории военнослужещи, се посочва още в аргументите. В тази връзка се планира промяна на класификатора на длъжностите. С промените на практика се връща един модел на заплащане, който, според авторите на текстовете, в годините се е доказал като по добър. Желаният ефект е мотивиране на военнослужещите да заемат по-тежки и отговорни длъжности. Той е свързан и със социалния им статус. При повишението на заплатите в две последователни години с по 10 на сто се очаква резултатът да се почувства по-силно след една година, когато ще има възможност и за по-добър социален пакет за военнослужещите. Кольо Милев от БСП подчерта, че по този начин се дава възможност да се прецизират заплащанията както за званията, така и за длъжността, и МО ще има възможност да привлече кадри за армията. Пламен Манушев от ГЕРБ отбеляза, че ще се плаща и за длъжност, и за звание, като се диференцира отговорността на военнослужещите. А колегата му Владимир Тошев добави, че досегашният модел не стимулира военнослужещите да излизат от щабовете и да командват по-голяма войска, тъй като почти няма разлика в заплащането.", "date": "2018.11.14", "title": "Военните ще взимат пари и за звание, и за длъжност"}
{"url": "https://www.24chasa.bg/novini/article/7152463", "text": "Турски съд отхвърли присъдата срещу бивша журналистка на \"Уолстрийт джърнъл\", отменяйки предишно съдебно решение, с което тя бе осъдена задочно на две години лишаване от свобода за пропаганда в полза на кюрдските бунтовници, предаде Ройтерс. Вчерашното решение на съда идва на фона на признаци, че Анкара се опитва да подобри отношенията си със своите западни съюзници, които са обезпокоени за спазването на човешките права в Турция, отбелязва агенцията. Айля Албайрак, репортер с двойно гражданство - турско и финландско - бе осъдена миналата година заради публикуван през 2015 г. материал за сблъсъците между турските сили за сигурност и бойците на Кюрдската работническа партия (ПКК) в Югоизточна Турция. \"Това решение е облекчение за мен и моето семейство, но не и истински знак за по-голяма медийна свобода в Турция\", коментира в Туитър Албайрак. Съдът отхвърли присъдата на другата съдебна инстанция на базата на процедурни основания.", "date": "2018.11.14", "title": "Турски съд отмени присъда на журналистка от \"Уолстрийт джърнъл\""}
{"url": "https://www.24chasa.bg/novini/article/7152488", "text": "Съдът на Европейския съюз разпореди Гърция да плати глоба от 10 милиона евро за това, че не е успяла да изиска обратно неправомерна държавна помощ за корабостроителница в страната в навечерието на икономическата криза, съобщава ДПА. Европейската комисия от 2008 г. се опитва да накара Гърция да изиска обратно повече от 250 милиона евро неправомерна държавна помощ за корабостроителницата Скараманга (Hellenic Shipyards), която отдавна има финансови затруднения. Според Съда на Европейския съюз общата сума, която трябва да бъде възстановена, надхвърля 600 милиона евро, предава БТА. В началото Гърция се аргументира, че пълното възстановяване на неправомерната помощ може да доведе компанията до банкрут и да застраши дейностите, свързани с отбраната, които тя извършва наред с търговското корабостроене. По-късно Атина обвини компанията в \"неконструктивна позиция\" и \"пълна липса на съдействие\". През последната година Гърция предприе принудителни действия срещу корабостроителницата Скараманга, но досега не са възстановени никакви суми. Първото решение по случая срещу Гърция е от 2012 г. Днес съдът реши, че страната остава в нарушение на задълженията си, които произтичат от първото решение. В допълнение към глобата Гърция ще трябва да плаща по 7 милиона евро за всеки шест месеца забавяне.", "date": "2018.11.14", "title": "Съдът на ЕС глоби Гърция с 10 млн. евро за неправомерна държавна помощ за корабостроителница"}
{"url": "https://www.24chasa.bg/novini/article/7152489", "text": "На строителен обект в Дамаск камиони и булдозери се движат напред-назад, превозвайки пясък и камъни за строителство на луксозни високи жилищни сгради и търговски центрове. Доскоро районът беше работнически квартал с неофициални поселения и нерегламентирани жилища насред овощни градини и земеделски земи - в началото на конфликта в Сирия той беше център на протестите срещу правителството. През последните години хиляди жители бяха изгонени, а имотите им - сринати, за да се направи място за проекта за милиони долари, който обещава да бъде новото търговско средище на столицата. \"Марота Сити\", както е известен най-големият инвестиционен проект в Сирия, е разглеждан като пример за това как правителството ще се заеме с амбициозното възстановяване на районите, опустошени от почти осемгодишната гражданска война. Правителството използва спорни нови закони за собствеността, за да създаде зони, където съдружия с участието на правителството и бизнесмени стават собственици на квартали и ги изграждат наново. Служители казват, че целта на проектите е да се планират наново бедни квартали и разрушени райони и да се привлекат частни инвеститори, които да се включат в изключително скъпата задача на възстановяването. Критици казват, че президентът Башар Асад използва подобни проекти, за да укрепи следвоенната власт, да извърши експроприация на имущество и да преоформи демографията в Сирия, като изгони бедни общности, смятани за центрове на подкрепа за опозицията, и да ги замени с по-богати, които е по-вероятни да бъдат предани. 53-годишният президент оцеля във войната, използвайки помощта на съюзниците Русия и Иран, за да смаже въоръжен бунт, целящ да го свали от власт. Проектът \"Марота\" е в сърцевината на заплетената мрежа от политика и възстановяване в Сирия. След като си върна от опозицията ключовите градове в страната, правителството казва, че сега е време да се съсредоточи върху възстановяването. Но западни страни, включително Съединените щати, казват, че няма да се ангажират с никакво финансиране за възстановяване, ако няма истински напредък към политическо уреждане. Планът за луксозни апартаменти и лъскави молове в Дамаск може да изглежда особено шокиращ на фона на огромните разрушения в някогашните бунтовнически райони само на няколко километра оттам и в останалата част на страната, където цели градски квартали стоят сринати от бомбардировки, напомняйки на сцени от Втората световна война. \"Марота\" е изграждан в югозападен квартал, наречен \"Басатин ал Рази\", възникнал върху земеделски земи през последните десетилетия, когато по-бедни сирийци са се преместили от провинцията и са си построили неразрешени жилища. В района имаше антиправителствени протести през 2012 г., но те бяха бързо потушени със сила, и той беше сравнително незасегнат от разрушението на войната. Проектът беше одобрен през 2012 г. със законодателен акт, известен като Указ номер 66, който позволи на правителството да изгради наново места в столицата, които са били бедни поселения и незаконни жилищни райони. Това позволи на провинция Дамаск да изгони населението, което до голяма степен се беше пръснало по други, евтини части на столицата, и да срине района. Проектът се управлява главно от сирийското правителство чрез акционерно дружество на име \"Шам холдинг\", създадено през 2016 г. и притежавано от провинция Дамаск. То привлича инвестиции от бизнесмени, известни с близките си връзки със сирийското ръководство, включително богатия предприемач Самер Фоз, който се прочу през войната, а наскоро купи мажоритарни дялове в емблематичния хотел \"Четири сезона\" в столицата. Говори се също така, че компанията е свързана с братовчеда на Асад, Рами Махлуф, който е един от най-влиятелните бизнесмени в Сирия. \"Очаквам търговският център да се премести тук\", казва Насух Наболси, главен изпълнителен директор на компанията \"Дамаск Шам холдинг\", която се занимава с управлението, строителството и инвестиционната дейност. Той заяви пред Асошиейтед прес в стилната централа на компанията, намираща се точно до строителния обект, че компанията досега е похарчила сума, равняваща се на 70 милиона долара, за инфраструктурна дейност по строителния проект, заемащ площ от 2,14 милиона квадратни метра. Очаква се строителството да започне преди края на годината. Проектът ще осигури 12 000 жилища за близо 60 000 обитатели. \"Марота\" ще бъде последван от подобен проект още по на юг, наречен \"Басилия Сити\", върху четири пъти по-голяма площ, каза Наболси и добави, че плановете за изграждането на тези райони са съществували преди избухването на сирийския конфликт през 2011 г. През април правителството прокара спорен Закон номер 10 за собствеността, който разшири географския обхват на Указ 66 извън Дамаск към останалата част от страната и увеличи обсега му от неофициални поселения до редовно регистрирани имоти. Съгласно Закон 10 жителите първоначално имаха едва 30 дни, за да докажат, че притежават имущество в наново застроявани зони, за да получат дялове в проектите или други парцели земя; в противен случай собствеността ще бъде прехвърлена на местната власт. Законът предизвика паника сред бежанците в чужбина, много от които са загубили нотариалните си актове или не могат да се върнат, за да докажат собствеността си. След международни протести сирийският външен министър обяви през юни, че 30-дневният регистрационен срок ще бъде удължен на една година. Миналия месец служител на ООН каза, че сирийското правителство е оттеглило закона, като се позова на Русия за тази информация. Няма обаче признаци, че законът е официално променен, или потвърждение, че е оттеглен. Най-малко четири някогашни бунтовнически района във и около столицата сега се обмислят за повторно застрояване съгласно Закон 10. Те включват \"Барзе\", \"Джобар\", \"Дарая\" и \"Кабун\", където вече са започнали големи събаряния, показва разследване на \"Хюман райтс уоч\". Изследователката на Сирия в \"Хюман райтс уоч\" Сара Каяли каза, че фактът, че набелязаните райони са все бивши бунтовнически крепости, и липсата на прозрачност около законите за собствеността само засилват подозренията. \"Правителствените закони за градоустройството често се използват за конфискуване на имущество на жители, оставят ги без други места за живеене и никога не ги обезщетяват, като по този начин нарушават техните права на собственост на повече от едно ниво\", заяви тя пред АП. Жителка на квартал \"Мазе\" в Дамаск, чието семейство притежава имущество в близкия район \"Басатин ал Рази\" и внимателно следи въпроса, каза, че новите закони за собствеността не са непременно нещо лошо, но прилагането създава впечатлението, че правителството изгонва бедните жители и привлича богатите. Тя каза, че събарянията са започнали, без да бъдат осигурени други места за живеене, а предлаганите пари за наем често са недостатъчни за наемане на жилище в Дамаск. Тя пожела да остане анонимна по съображения за сигурност. Наболси отхвърля тези твърдения и настоява, че всички са обезщетени повече от справедливо. Той каза, че няма нищо лошо в развиването на обществото, и добави, че сирийската криза е била разгаряна от хора, които са били експлоатирани. \"Грешката на правителството е, че не разви тези райони и позволи те да се превърнат в незаконни места за живеене, а това ни струваше скъпо.\" Каяли каза, че съществува безпокойство, че законите ще бъдат използвани като форма на \"колективно наказание\" срещу противниците на правителството и че лишават от собственост бедните хора. \"Това ще изостри социално-икономическото неравенство, което всъщност беше една от причините за въстанието\", каза тя. (От БТА)", "date": "2018.11.14", "title": "Изграждането на луксозен квартал в Дамаск показва амбициозните планове за възстановяване"}
{"url": "https://www.24chasa.bg/novini/article/7152529", "text": "Лидерът на БСП Корнелия Нинова е заявила, че ще бъде внесено искане със 79 подписа - независима европейска лаборатория да провери определени участъци на магистрали, информират от БСП. Това е действие за връщане на нормалността в държавата. Защото след като Елена Йончева, Христо Проданов, Крум Зарков и Георги Свиленски внесоха същото искане преди седмица, от Камарата на строителите реагираха абсолютно неадекватно. Те поискаха оставката на тези депутати и поставиха срок за подаването й до 18 ноември. Заплашиха, че ще блокират парламента и няма да ги допуснат до работа. Това е драстично нарушаване на нормите - и морални, и правни. Абсурдно е за европейска, нормална и правова държава това поведение, е казала Нинова на влизане в АПИ, където заедно със зам.-председатели и депутати от ПГ на \"БСП за България\" са внесели отново искането за независима проверка на магистралите. Левицата иска проверката да се направи от независима европейска лаборатория, защото от АПИ са обяснили, че са правени вече проверки на качеството на пътищата, но по думите й те са правени само по документи.", "date": "2018.11.14", "title": "Нинова към Камарата на строителите: Ние ще ви гарантираме правила и ред"}
{"url": "https://www.24chasa.bg/novini/article/7152515", "text": "Европейската комисия изрази днес увереност в професионализма на предстоящото румънско председателство на Съвета на ЕС. Говорител на ЕК направи това изявление в отговор на въпрос, свързан с възможността председателството да бъде преотстъпено на Финландия, която е следваща в списъка, заради проблемите в Букурещ. В правото на ЕС съществува възможност за промяна на реда в списъка на председателствата и за последен път тя беше приложена с решението на Великобритания, посочи говорителят. Той цитира председателя на ЕК Жан-Клод Юнкер, който многократно е призовавал за национално политическо съгласие в Румъния преди и по време на председателството. Този призив остава в сила, каза говорителят. Имаме вяра в професионализма на румънското председателство, очакваме да работим заедно, особено в светлината на насрочената в Сибиу среща догодина. Призоваваме за национално съгласие по реформите за подобряване на правосъдието и борбата с корупцията. По тези въпроси трябва да се работи повече в навечерието на румънското председателство, добави той. ЕК вчера представи последния си доклад за Румъния по механизма за наблюдение, с който издаде осем нови препоръки на Букурещ. Европейският парламент също вчера прие резолюция за правовата държава в Румъния, в която призова за преосмисляне на законовите промени, водещи до отстъпление в борбата с корупцията.", "date": "2018.11.14", "title": "ЕК: Румънското председателство на Съвета на ЕС ще бъде професионално"}
{"url": "https://www.24chasa.bg/novini/article/7152527", "text": "„Липсата на ясни правила оставя сиви територии, където създаването и съществуването на картели е значително по-лесно. В Европарламента гласувахме важен закон, с който националните органи имат повече способности да разкриват и санкционират онези, които избягват лоялната конкуренция.” Това заяви българският евродепутат от ГЕРБ/ЕНП Ева Майдел след гласуването на Директивата на Еврокомисията за засилване на органите за защита на конкуренцията в държавите членки, предава пресцентърът на ГЕРБ.  „85% от решенията за случаи, свързани с разкриването на неконкурентни практики, се взимат от националните органи. Мнозинството от тях обаче все още разполагат с твърде различни инструменти и средства, за да извършват своята работа. Такива различия допринасят за изкривяване на конкуренцията и могат да предизвикат и правна несигурност за бизнеса. От лоша конкуренция и плах бизнес има пропуснати ползи не само за икономиката, но и за потребителите.“, добави Ева Майдел (ГЕРБ/ЕНП), която бе основен докладчик по досието в Комисията за вътрешен пазар и защита на потребителите. В процеса на преговори бяха приети предложенията на българския евродепутат, целящи хармонизиране на правилата на ЕС за конкуренцията и по-специално органите да разполагат с повече свобода на действие с определените им бюджети, както и с по-хармонизирани правила за назначаване и освобождаване на техния персонал и ръководство, по-ясни правомощия да разследват, налагат ефективни и възпиращи глоби и по отношение на програмите за освобождаване от глоби.", "date": "2018.11.14", "title": "Майдел: Липсата на ясни правила улеснява значително съществуването на картелите"}
{"url": "https://www.24chasa.bg/novini/article/7152533", "text": "\"Тези, които правят организирана кампания срещу българските строители, очевидно работят за чуждите. Политици, отговорни за различни стопански отрасли в страната, не трябва да си го позволяват. Уронването на стопанския имидж трябва да бъде наказуемо или да подлежи на сериозна имуществена санкция\", заяви Искрен Веселинов от „Обединени патриоти“ след среща на парламентарната група с Камарата на строителите в Българи. Той допълни, че са формирани няколко основни задачи по време на срещата. \"Основна задача е защитата на доброто име на строителите и на отраслите в българската индустрия. Втората задача е образованието, третата е работната ръка\" , допълни още ток. Веселинов посочи, че камарата трябва да има инструменти да се саморегулира. \"Говорихме за фалшивите новини, за привличането на работна ръка и Закона за устройство на територията\", каза председателят на камарата Илиян Терзиев след срещата. Той коментира темата за искането на БСП за независима проверка на пътища: \"Никога не сме поставяли въпроса, че не желаем проверки. Бихме желали, ако може да не се шуми преди да се докаже, каквато и да е вина\", обясни председателят.", "date": "2018.11.14", "title": "Веселинов: Уронването на стопанския имидж трябва да бъде наказуемо"}
{"url": "https://www.24chasa.bg/novini/article/7152508", "text": "Вторият брой на списание \"Космос\" е на пазара и предлага голям избор от любопитни четива.  Темата на изданието задава въпроса възможно ли е да предусещаме каква ще е последователността на събитията в уж неподредения пъзел, каквото представлява нашето бъдеще - На страниците ще намерите още -  ,    Различен поглед към един легендарен и безсмъртен музикален титан -  И разказ за героя в сянката на злодея - ", "date": "2018.11.14", "title": "Ти купи ли си новия \"Космос\"?! Виж какви са историите в него"}
{"url": "https://www.24chasa.bg/novini/article/7152548", "text": "Гръцките власти съобщиха, че осемнайсет души са били хоспитализирани след поредното пътно произшествие с превозно средство, превозващи нелегални мигранти, в Северна Гърция, съобщава Асошиейтед прес, цитирана от БТА. Според полицията ван, управляван от предполагаем трафикант и превозващ 46 души, е излязъл извън пътя и е катастрофирал край град Дидимотихо, Североизточна Гърция, през миналата нощ. Мигрантите, сред които и няколко деца, са били сирийци, иракчани и палестинци. Дидимотихо е много близо до границата с Турция, откъдето хиляди мигранти влизат в Гърция ежегодно. Повечето от тях плащат на престъпни групи, за да ги откарат от границата до Солун на около 450 километра.", "date": "2018.11.14", "title": "18 души са ранени след катастрофа с ван с мигранти в Северна Гърция"}
{"url": "https://www.24chasa.bg/novini/article/7152558", "text": "44-годишен варненец, известен с прякора Професора, осъмна в ареста, след като негов \"клиент\" го предаде на полицията, че си купува дрогата от него. Йордан Йорданов е задържан за 72 часа с постановление на Варненската окръжна прокуратура. Държавното обвинение ще внесе искане за задържането му под стража до началото на процеса срещу него. Йордан попаднал в полезрението на полицията случайно, след рутинна проверка на пътя. На 12-и ноември, около 14.30 часа патрул на пътна полиция в Девня, спрял за проверка автомобил. Оказало се, че 20-годишният шофьор кара колата си дрогиран и бил задържан. При последвалия разпит в районното той признал от кого си купува дрогата. Последвал обиск в дома на Йордан, при който разследващите открили колби, бутилки и други принадлежности за производство на амфетаминопроизводни със следи от наркотични вещества. Предстои спрямо него Окръжната прокуратура във Варна да повдигне обвинение и за производство на амфетамини. Срещу шофьора, засечен друсан зад волана, също е образувано досъдебно производство.", "date": "2018.11.14", "title": "Дрогиран шофьор от Варна предаде пласьора си"}
{"url": "https://www.24chasa.bg/novini/article/7152590", "text": "Съдиите от Конституционния съд избраха единодушно съдия Борис Велчев за председател на съда за втори мандат, съобщи Нова телевизия. На заседанието присъстваха единадесет конституционни съдии. Съдия Филип Димитров отсъства от заседанието поради командировка в чужбина.                                                                                                                                                                                                                                                                                                                       ", "date": "2018.11.14", "title": "Преизбраха Борис Велчев за председател на Конституционния съд"}
{"url": "https://www.24chasa.bg/novini/article/7152573", "text": "Премиерът Бойко Борисов ще е гост на \"Шоуто на Слави\" следващата седмица, научи \"24 часа\". Поканата до премиера за интервю с водещия Слави Трифонов е отправена от екипа на шоуто тази сутрин. Веднага е била приета. Интервюто ще е на 21 ноември, което е следващата сряда.                                                                                                                                                                                                                                                                                                                        ", "date": "2018.11.14", "title": "Бойко Борисов ще гостува на Слави Трифонов"}
{"url": "https://www.24chasa.bg/novini/article/7152565", "text": "В петък в посолството на Словакия ще бъде връчено държавно отличие на тримата български студенти – Едуард Генов – посмъртно, Валентин Радев – посмъртно, и Александър Димитров, които преди 50 години са единствените гласове от България, които се противопоставят публично, с гражданска акция, на окупацията на Чехословакия и смазването на Пражката пролет от силите на Варшавския договор, съобщи В жилището на семейството в София години по-късно са били открити документи, скрити зад стената, разказа единият от синовете на Едуард Генов – Цоньо Генов. \"Документите бяха от Апела на шестимата, дето са пратили на конференцията във Виена. Документите, като ги извадихме, ги изпратихме обратно в Америка, в Сакраменто при майка ни\". \"Изселиха го, аз бях малък. Изселиха го до Михалково, забравих за колко, може би към година или по-кратко\", обясни за съдбата на баща си другият син на Едуард Генов – Гено: \"Когато стана, трябваше да бъде изселен там, за две години, но го пуснаха малко по-рано, към година – година и половина и като се върна в София, на следващия ден му дадоха документи и ни казаха, че имаме три дни да заминем от страната\", допълни Цоньо Генов. \"Заради неговата дейност в Независимото дружество за защита на правата на човека той е изселен в село Михалково в Родопите и след това през 1988 година цялото семейство насилствено е експулсирано от страната. Заминават за Виена и след това, както казаха те, се установяват в Съединените щати\", каза и историкът Стефан Дечев. Двамата братя подчертаха, че баща им не е говорил много за дейността си у нас. \"Той за 1968 не ми е говорил много, като бяхме деца, той говореше повече за затвора и за дейностите си след това\", каза Цоньо Генов. \"Той много говореше за България. Той много повече говореше за историята на България, когато говорех с него, не говореше много за себе си, какво той е правил. Той беше студент по история и затова му беше интересно да говори според мен\", допълва брат му Гено. Цоньо Генов обясни, че когато са били малки, двамата с брат му са знаели какво става, тъй като в дома им са идвали от Държавна сигурност и телефонът на семейството е бил подслушван: \"Много ясно ни беше какво ставаше, но като си дете, тези неща не са страшни. Те са нормални, защото така порастваш\". \"Имам един спомен, като се върна баща ни от Михалково, върнах се един ден в апартамента и го претърсваха целия – всяка книга вадеха, търсеха документи и баща ми имаше портфейл и си хвърли на масата портфейла, силно удари, така че всички се обърнаха да погледнат. Но не обърнаха внимание, продължиха да търсят и баща ми след това ми каза, че в портфейла е имал документи и не са ги намерили и така е направил да не мислят, че там има нещо, каза Гено Генов. Стефан Дечев от своя страна разказа как Софийският университет ще отбележи инициативата: \"Имаме съгласието най-после на ректора на Софийския университет на 11-и януари, това е денят на произнасянето на присъдата от Софийския градски съд срещу Едуард Генов, Александър Димитров и Валентин Радев, на същия този 11-и януари да бъде организирана научна конференция, посветена на съпротивата на тримата срещу потъпкването на Пражката пролет. Мисля, че това е много важно, тъй като това е един пример, който България не трябва да забравя, на гражданската акция и е много неприятно, че не се е говорило през всичките години за подвига на тримата\". Дечев обяснява какво точно се е случило с тримата и как са били изключени от университета от тогавашния ректор Панталей Зарев и дава своето обяснение за мълчанието по темата: \"Очевидно всички тези неща не могат да стават без дребни съучастия на хората около тях – както колеги, така и преподаватели. И затова се и мълчи за тази история, при това, забележете, има и болка в самите трима студенти – и Едуард Генов, и Александър Димитров, и Валентин Радев. Неслучайно през годините те не говорят за този аспект на историята според мен\".", "date": "2018.11.14", "title": "Награждават тримата български студенти, противопоставили се на смазването на Пражката пролет"}
{"url": "https://www.24chasa.bg/novini/article/7152630", "text": "Израелският министър на отбраната Авигдор Либерман заяви днес, че подава оставка в знак на протест срещу постигнатото примирие с бойците от ивицата Газа, съобщиха световните агенции. В специално изявление за медиите Либерман призова за предсрочни избори. Крайнодесният политик посочи, че постигнатото с египетско посредничество примирие с ръководството на палестинското ислямистко движението Хамас, което управлява Газа, е било \"капитулация пред тероризма\", предава БТА. Оставката на Либерман значително отслабва консервативното коалиционно правителство на премиера Бенямин Нетаняху, смятано за най-дясното в историята на Израел, и може да доведе до предсрочни избори, тъй като след като партията на военния министър \"Израел бейтену\" (\"Нашият дом Израел\") напусне коалицията, Нетаняху остава с крехко мнозинство в Кнесета, където \"Израел бейтену\" има петима депутати, отбелязва Ройтерс. Сега Нетаняху може да разчита на 61 депутати в 120-местния парламент, година преди следващите редовни избори. Военният министър настояваше за много по-твърд израелски отговор на най-интензивния ракетен обстрел срещу Израел след 50-дневната война през 2014 г. Той каза, че е категорично против разрешението, дадено миналата седмица от Израел на Катар, за предоставяне на помощ на стойност 15 млн долара на Газа. Оставката на Либерман влиза в сила след 48 часа след като я подаде писмено. Пред журналисти Либерман каза, че така \"държавата си купува спокойствие в краткосрочен план с цената на сериозни щети за националната сигурност в дългосрочен план\", предаде Франс прес. Изявлението на министър Либерман беше излъчвано от всички основни телевизионни канали в Израел. \"Ако бях останал министър на отбраната, не зная как щях да гледам в очите жителите на Южен Израел\", който бяха подложени на палестинския ракетен обстрел, каза министърът, цитиран от ТАСС. Примирието беше оповестено едностранно от палестинската екстремистка организация късно снощи след сериозна ескалация на конфликта, предаде ДПА. Говорител на партията на Нетаняху \"Ликуд\" съобщи, че премиерът ще поеме и поста министър на отбраната. Роден в бившия СССР, електоралната база на Либерман са рускоезични имигранти, привърженици на десницата и светски настроени израелци, които споделят враждебността му към арабското малцинство в Израел и към религиозната власт на ултраортодоксалните еврейски партии.", "date": "2018.11.14", "title": "Израелският военен министър подаде \nоставка"}
{"url": "https://www.24chasa.bg/novini/article/7152640", "text": "Двустранното партньорство между България и Турция в туризма и други сфери е изключително важно за нас и добрите отношения между двете страни са вече традиция. Провеждането на първата сесия на смесената комисия за сътрудничество в туризма е доказателство за това, е заявила министърът на туризма Николина Ангелкова при откриването на форума в София, съобщиха от ведомството. Тя е посочила, че туризмът е хоризонтална политика и зависи от съвместната работа на цялото правителство, като е изтъкнала специално подкрепата на премиера Бойко Борисов за превръщането на отрасъла в приоритет. През последната година двустранните контакти се задълбочиха и ръководителите на двете правителства демонстрират отлични отношения. Силен знак за това е реставрацията на църквата \"Св. Стефан\" в Истанбул. След възстановяването й хиляди българи посетиха Истанбул, е изтъкнала министър Ангелкова. Делегацията от турска страна се води от зам.-министъра на културата и туризма на Турция Йомер Аръсой. Форумът е в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България. Вярвам, че има голям потенциал България да бъде популяризирана още по-активно като дестинация пред Турция, както и за повече възможности за пътувания на българите в южната съседка, е казала Ангелкова и е допълнила, че чрез трансграничното сътрудничество и разработваните съвместни маршрути ще можем заедно да привличаме далечни и перспективни пазари като Китай, Близкия изток, САЩ и др.. В това отношение се разчита и на сътрудничеството с турските авиолинии, е пояснила тя. Министър Ангелкова е припомнила инициираната от България идея за създаване на Общ балкански маршрут. Министър Ангелкова е информирала, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е била на четвърто място в класацията за входящ туризъм. За първите девет месеца на настоящата година отново се отчита ръст. Потенциалът е още по-голям, е посочила тя. Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. Един от приоритетните въпроси пред нас и колегите от Министерството на външните работи е визовият режим, е казала министърът, като е уверила, че всичко, което е в контекста на спазването на европейското и българското законодателство, се прави, за да бъде улеснено издаването на визи. Популяризирането на възможностите на Бранд Черно море в туризма също е много важен акцент в нашата работа и ще се радвам да активизираме инициативи в това направление, е посочила още тя, като е обърнала внимание, че в момента Турция председателства тематичната група за Черноморско икономическо сътрудничество. Много са възможностите също за съвместно представяне на круизния туризъм и популяризиране на гурме спецификата на Черноморския регион, е добавила Ангелкова. Партньорството с Турция може да е много полезно и за обучение на кадрите, защото има сериозен опит в тази област, е коментирала още министърът. Турският зам.-министър на културата и туризма Йомер Аръсой е заявил, че основната цел е увеличаване на туристопотока между двете страни. Като положителна практика Аръсой е посочил и реставрирането на културно-исторически паметници в двете страни със съвместни усилия, което също ще стимулира притока на туристи. Той е предложил стажове в Турция за български кадри за туризма, както и да се организират Дни на културата и туризма на България в Турция и на Турция в България.", "date": "2018.11.14", "title": "България и Турция ще привличат туристи от далечни пазари с общи маршрути и продукти"}
{"url": "https://www.24chasa.bg/novini/article/7152639", "text": "Говорител на Европейската комисия призова днес медиите да останат в готовност за развитие по въпроса за споразумението с Лондон в близките часове или дни. В края на обичайната обедна пресконференция на ЕК говорителят не си взе довиждане за днес с кореспондентите в Брюксел, предаде БТА. Преди това той заяви, че в тези часове е в ход работата и в Лондон, и в Брюксел, по въпроса със споразумението. По-късно днес следобед ЕК ще представи данни за хода на преговорите и вероятно съдържанието на самото постигнато споразумение на посланиците на държавите от ЕС. В следобедните часове днес в Лондон британският премиер Тереза Мей ще запознае с текста на договорената сделка своите министри. Предвижда се, ако британският кабинет утвърди сделката, тя да бъде коментирана от институциите в Брюксел. Очаква се при такова развитие Европейският съвет да се събере извънредно в следващите дни за оценка на документа. Към споразумението ще бъде приложено допълнение с политическо изявление за бъдещите отношения между ЕС и Великобритания. Ако бъде получено одобрение, споразумението ще подлежи на утвърждаване от Европейския парламент и от националните парламенти. Великобритания вече заяви, че напуска ЕС от 30 март догодина. Готови сме с план за изход без сделка, но предпочитаме да има споразумение, заяви днес говорителят на ЕК.", "date": "2018.11.14", "title": "ЕК готова да обяви сключването на споразумение по Брекзит"}
{"url": "https://www.24chasa.bg/novini/article/7152627", "text": "Екипи на турската полиция са иззели над 4 килограма хероин и 1 килограм метамфетамини при операции, извършени в източния турски окръг Ван, съобщи турската телевизия СиЕнЕн-Тюрк, цитирана от БТА. Акциите са били извършени в градовете Тъшба и Ипекйолу. При първата операция е бил иззет 4 килограма и 435 грама хероин, разпределен в осем пакета. Наркотикът бил скрит в тайник на лека кола и е бил открит с помощта на специално обучени кучета. При втората акция са били открити 1 килограм и 35 грама метамфетамини.", "date": "2018.11.14", "title": "Иззеха над 4 кг хероин и 1 кг метамфетамини при операции в Турция"}
{"url": "https://www.24chasa.bg/novini/article/7152686", "text": "Управителният съвет на Конфедерацията на работодателите и индустриалците в България (КРИБ) се срещна с посланици и дипломати в България на страните от Европейския съюз на бизнес-закуска днес в Къщата с часовника. Срещата се проведе ден след представянето на Доклада на Европейската комисия относно напредъка на България по механизма за сътрудничество и проверка, който се превърна в основа на задълбочената дискусия между бизнеса и дипломатите. „За мен е изключително удоволствие и чест да Ви приветствам от името на ръководството и членовете на КРИБ на днешната среща, чрез която възстановяваме една дългогодишна традиция“, каза председателят на КРИБ Кирил Домусчиев в началото на срещата. „Днес подновяваме редовния обмен на мнения и виждания за текущото икономическо и социално-политическо развитие в България, инвестиционния климат и възможностите за бизнеса в контекста на европейските и трансатлантическите перспективи“. В срещата участваха посланиците в България на Германия, Дания, Ирландия, Румъния, Словакия, Холандия и Чехия, заместник-посланиците в България на Австрия, Великобритания, Испания и Полша, както и дипломати от посолствата в България на Италия и Франция. Присъстваха и ръководители на двустранни камари, членове на КРИБ – на Германо-българската индустриална и търговска камара, на Френско-българската търговска и индустриална камара и на Конфиндустрия България. Реформата в образованието, въвеждането на дуалната система, липсата на подготвени кадри за бизнеса и начините за преодоляването на този проблем бяха сред основните теми на разговора. От страна на дипломатите бе поставен въпрос и относно ниските възнаграждения в някои сектори на икономиката. Председателят на КРИБ посочи, че в индустрията възнагражденията на инженерните и ИКТ кадри растат и там добрите специалисти могат да се реализират и да получат много добро възнаграждение. Кирил Домусчиев посочи сътрудничеството с университетите като добър пример в посока преодоляване липсата на подготвени кадри. КРИБ е в основата на въвеждането на дуалното образование и ръководството на конфедерацията благодари на посолствата на Германия и Австрия, които са оказвали непрекъсната подкрепа за общите начинания в тази насока с фирмите-членове на КРИБ и с Германо-българската индустриална и търговска камара. Друга основна тема в дискусията бяха възможностите пред чуждите инвеститори у нас и в тази връзка преодоляването на административните пречки пред тях. От името на Управителния съвет Кирил Домусчиев заяви пред посланиците готовност КРИБ да оказва пълна информационна подкрепа на новопристигнали инвеститори или такива с бъдещи намерения в зависимост от спецификата на икономическите им дейности. „Ако имате инвеститори от вашите държави – КРИБ е насреща“, каза той. „Ние можем да се срещнем с тях, да ги посъветваме, но най-големият проблем за тях ще бъде да намерят нужните им работници.“ На въпрос от дипломатите във връзка с правосъдната система, противодействието на корупцията и мерките, които се предприемат, от страна на КРИБ бе заявено, че устойчиво е поставено началото на борбата с корупцията във всичките й разновидности, част от което са и извършените арести. Посочено бе, че мерките са в правилна посоки и бизнесът очаква това да бъде част от устойчиви и целенасочени действия на правителството като за бизнеса това е добре, защото се осветлява сивата икономика, слага се край на черната икономика, което пряко се отразява на светлия бизнес, който членува в КРИБ. На въпрос от дипломатите относно приемането на еврото за национална валута и дали правителството прави необходимото за приемането на България в еврозоната, изпълнителният директор на КРИБ посл. Евгений Иванов отговори, че има редовен обмен на мнения с представители на правителството в лицето на министъра на финансите, министерство на икономиката и други компетентни ведомства, които конфедерацията счита за основни двигатели за изпълнението на този главен приоритет, който КРИБ си е поставил. „Можем да кажем, че дори оказваме необходимия натиск, за да не спира процесът и да бъдат изпълнявани поетите от България ангажименти за покриването на абсолютно всички критерии“, каза посл. Иванов. „За нас влизането в еврозоната няма алтернатива и в момента считаме, че правителството прави всичко необходимо тази задача да бъде изпълнена. Същото се отнася и за приемането на България в Шенген“. В края на срещата беше постигната договореност диалогът между КРИБ и дипломатите в България да продължи на всеки шест месеца.", "date": "2018.11.14", "title": "КРИБ се срещна с посланици и дипломати в България на страните от Европейския съюз"}
{"url": "https://www.24chasa.bg/novini/article/7152683", "text": "Мрачното време в Париж при първото след междинните избори задгранично посещение на Доналд Тръмп сякаш беше изцяло в съзвучие с дипломатическите настроения. По време на визитата си, поводът за която беше отбелязаното на стогодишнината от края на Първата световна война, американският президент изглеждаше потиснат и обиди много европейци, когато дъждът и трафикът бяха посочени като причина да отмени посещението си на американско военно гробище. Настроението на Тръмп може да се е дължало на раздразнение от загубения от неговата Републиканска партия контрол над Камарата на представителите на изборите на 6 ноември. Но засилилите се позиции на републиканците в Сената наред с липсата - поне засега - на ясно изразен фаворит при демократите за негов съперник на следващите президентски избори подчертава факта, че останалият свят трябва да приеме, че на тези следващи президентски избори, които ще са през 2020 г., той може да бъде преизбран. За лидерите в Европа и извън нея това означава да се подготвят за свят без пълноценна американска подкрепа, както и за нови, дори още по-напрегнати срещи с президента, на които всички страни ще срещат все по-големи трудности да прикрият всякаква взаимна омраза. Раздорът в Париж между Тръмп от една страна и френския президент Еманюел Макрон (домакина) и германския канцлер Ангела Меркел от друга беше крайно поразителен. Тръмп седеше с каменно изражение на лицето през повечето време, докато в своята реч Макрон отправяше своята остра критика срещу \"национализма\", в необичайно открита атака срещу американския президент и неговия светоглед. Най-щастливата среща по време на лидерския форум, съдейки поне по усмивките и ръкостисканията, беше между Тръмп и руския президент Владимир Путин, още едно напомняне за това колко по-удобно често пъти изглежда, че се чувства лидерът на САЩ сред диктатори и авторитарни лидери, отколкото сред по-демократични, центристки фигури. Подобно на възторжената си среща на върха с Путин през юли в Хелзинки и тази подсказваше, че Тръмп не възнамерява да позволи официалното разследване за намеса на Русия в президентските избори през 2016 г. да му диктува как да провежда срещите си с руския президент. Общественото впечатление от действията му във Франция може да не тревожат особено Тръмп. Както показват съобщенията му в Туитър от церемонията по случай Деня на примирието (11 ноември), той е съсредоточен върху вътрешната политика в САЩ поне толкова, колкото върху събитията в чужбина. Изглежда той смята, че започването и поддържането на спорове със западните либерални политици не вреди на отношенията му с неговата републиканска политическа база. Тръмп съзнава, че онези лидери, които го нападат най-много - в частност Макрон и канадският премиер Джъстин Трюдо - също се заиграват със своите твърди електорати, когато правят това. Но с времето това ще става все по-голям проблем за американския президент. Въпреки протекционистките си уклони, както и тези на много от неговите привърженици, правителството на Тръмп ще трябва да работи с останалите важни страни по света, за да постига международни резултати. Иначе САЩ неизбежно ще станат свидетели на това как влиянието им ще продължи да намалява в повечето райони на света - от Близкия изток до Югоизточна Азия и от Субсахарска Африка до Латинска Америка и прочие. Но отбелязването на стогодишнината от примирието, сложило край на Първата световна война, не показа само, че Тръмп и Путин са двете личности в най-голям конфликт с основното политическо течение в Европа. Макрон, който също е ненадминат в показните си публични изяви, беше заложил при организирането на официалните събития от края на миналата седмица на това да се представи като изразител на различен, много по-интернационален светоглед в сравнение с американския си колега. Истината е обаче, че дори в Европа виждания като тези все повече биват оспорвани. Когато по-късно този месец световните лидери отново се съберат, този път на срещата на върха на Г-20 в Аржентина, тъкмо прогресивните западни лидери като Макрон, Меркел и Трюдо рискуват да се окажат най-изолирани. Форумът на Г-20 ще събере ръководители на страни, където все повече се възприема агресивен национализъм, подобен на този на Тръмп, и където атаките срещу независимите медии и малцинствата изглежда печелят позиции. Сега в този списък мястото си заема и новият бразилски президент Жаир Болсонаро, наред с индийския премиер Нарендра Моди, турския президент Реджеп Тайип Ердоган и, разбира се, Путин и китайския лидер Си Цзинпин. Друг е въпросът дали тази група изобщо е възможно да се споразумее помежду си. Ако не друго, то тази среща на върха може просто да направи така, че да изпъкнат техните различия. Китай и САЩ са вкопчени в конфронтация заради търговията, а съпротивата на Конгреса прави трудно за Тръмп да се сближава прекалено много с Москва. Така става много възможно да се стигне до нови проблеми на дипломатическото поле - макар че предвид възгледите, които ще бъдат представени на срещата на Г-20, е малко вероятно да се повтори динамиката от форума Г-7 и изолираността на Тръмп в контекста на европейската и канадската опозиция в седморката. В Аржентина президентът на САЩ би трябвало да съумее да си намери все някакъв съюзник, дори и случаен. Но голямата поука от събирането за края на Първата световна война се отнася до усещането за намаляваща американска значимост. Всъщност честванията в Париж нямаше да се променят кой знае колко, ако Тръмп беше решил изобщо да не се появи. Има смущаващи паралели със събитията отпреди век, когато американското неучастие в Обществото на народите допринася за това да бъдат подкопани устоите на новата система на международни отношения, създадена непосредствено след катастрофалната война. Минават само две десетилетия, преди да светът да бъде обхванат от нов конфликт. В може би по-динамично преминаващия нов век това е обезпокояваща мисъл. /БТА/", "date": "2018.11.14", "title": "Световните лидери трябва да се приспособят към света на Тръмп след междинните избори"}
{"url": "https://www.24chasa.bg/novini/article/7152688", "text": "Ирак се договори с Иран за размяна на храни срещу газ и енергийни доставки, заявиха днес двама служители на иракското правителство, цитирани от Ройтерс. Багдад се опитва да получи одобрението на Съединените щати да внася ирански газ за своите електростанции и се нуждае от повече време, за да намери друг доставчик. \"Поставеният от САЩ краен срок от 45 дни, в рамките на който трябва да бъде преустановен вносът на ирански газ не е достатъчен за Ирак да намери друг доставчик. Спирането на доставките на падежа на 45-дневния срок ще доведе до истинска енергийна криза за нас. Американците много добре знаят колко силно се нуждаем от ирански газ\", каза единият от служителите. Съединените щати позволиха на Ирак да внася ирански газ, енергийни доставки и храни, когато санкциите срещу петролния сектор на Иран бяха възобновени миналата седмица. САЩ уточниха обаче, че изключението ще трае само 45 дни, припомня Ройтерс, цитирана от БТА. Вторият иракски служител посочи, че Багдад ще отправи молба към САЩ да му бъде позволено да внася газ от Иран и след изтичането на 45-дневния срок. В замяна на доставките на газ Ирак ще предоставя на Иран \"храна и хуманитарни продукти, което предложение бе прието от Техеран\". В същото време новият иракски министър на търговията Хашим ал Аани заяви днес, че ще работи в посока увеличаване на държавния бюджет за иракската програма за разпределение на храните. \"Целта ни е да подобрим качеството и количеството на продуктите, които са част от програмата ни за субсидиране на храните\". Ирак е един от основните вносители на зърнени култури в Близкия Изток. Още от времето на Саддам Хюсеин иракската държава харчи милиарди долари годишно за снабдяване на населението с хляб и други основни храни на по-ниска цена.", "date": "2018.11.14", "title": "Ирак се договори с Иран за размяна\nна храни срещу газ и енергийни доставки"}
{"url": "https://www.24chasa.bg/novini/article/7152687", "text": "39-годишен дилър на наркотици е задържан при спецакция на служители на СДВР в София. На 10 ноември, при провеждане на специализирана полицейска операция за противодействие на престъпления, свързани с наркотични вещества в ж.к. \"Студентски град\", служители на сектор \"Наркотици\" при СДВР задържаха 39-годишен дилър и негов клиент, непосредствено след покупко-продажба на наркотични вещества, съобщиха от пресцентъра на МВР. В хода на последвалите процесуално-следствени действия, при личните обиски на двамата мъже са иззети 17 пликчета, запечатани по специфичен начин, съдържащи бяло прахообразно вещество, мобилни телефони и пари. При претърсване на жилището, обитавано от дилъра, са иззети найлонови пликове с бяло прахообразно вещество и тревиста маса, електронна везна и голяма парична сума. По случая е образувано досъдебно производство, а продавачът и купувачът са задържани с полицейски мерки до 24 часа. От изготвената експертна справка е установено, че иззетите вещества са 38.44 грама кокаин и 65.83 грама коноп. След доклад на събраните материали в Софийска градска прокуратура, на 39-годишния дилър е повдигнато обвинение за престъпление по чл. 354 а от НК и му е наложена мярка за неотклонение \"задържане под стража\". Клиентът е разпитан в качеството на свидетел и освободен.", "date": "2018.11.14", "title": "Задържаха 39-годишен дилър в София"}
{"url": "https://www.24chasa.bg/novini/article/7152690", "text": "Управителният съвет на Конфедерацията на работодателите и индустриалците в България (КРИБ) се срещна с посланици и дипломати в България на страните от Европейския съюз на бизнес-закуска днес в Къщата с часовника, съобщиха от пресцентъра на КРИБ. Срещата се проведе ден след представянето на Доклада на Европейската комисия относно напредъка на България по механизма за сътрудничество и проверка, който се превърна в основа на задълбочената дискусия между бизнеса и дипломатите. „За мен е изключително удоволствие и чест да Ви приветствам от името на ръководството и членовете на КРИБ на днешната среща, чрез която възстановяваме една дългогодишна традиция“, каза председателят на КРИБ Кирил Домусчиев в началото на срещата. „Днес подновяваме редовния обмен на мнения и виждания за текущото икономическо и социално-политическо развитие в България, инвестиционния климат и възможностите за бизнеса в контекста на европейските и трансатлантическите перспективи“. В срещата участваха посланиците в България на Германия, Дания, Ирландия, Румъния, Словакия, Холандия и Чехия, заместник-посланиците в България на Австрия, Великобритания, Испания и Полша, както и дипломати от посолствата в България на Италия и Франция. Присъстваха и ръководители на двустранни камари, членове на КРИБ – на Германо-българската индустриална и търговска камара, на Френско-българската търговска и индустриална камара и на Конфиндустрия България. Реформата в образованието, въвеждането на дуалната система, липсата на подготвени кадри за бизнеса и начините за преодоляването на този проблем бяха сред основните теми на разговора. От страна на дипломатите бе поставен въпрос и относно ниските възнаграждения в някои сектори на икономиката. Председателят на КРИБ посочи, че в индустрията възнагражденията на инженерните и ИКТ кадри растат и там добрите специалисти могат да се реализират и да получат много добро възнаграждение. Кирил Домусчиев посочи сътрудничеството с университетите като добър пример в посока преодоляване липсата на подготвени кадри. КРИБ е в основата на въвеждането на дуалното образование и ръководството на конфедерацията благодари на посолствата на Германия и Австрия, които са оказвали непрекъсната подкрепа за общите начинания в тази насока с фирмите-членове на КРИБ и с Германо-българската индустриална и търговска камара. Друга основна тема в дискусията бяха възможностите пред чуждите инвеститори у нас и в тази връзка преодоляването на административните пречки пред тях. От името на Управителния съвет Кирил Домусчиев заяви пред посланиците готовност КРИБ да оказва пълна информационна подкрепа на новопристигнали инвеститори или такива с бъдещи намерения в зависимост от спецификата на икономическите им дейности. „Ако имате инвеститори от вашите държави – КРИБ е насреща“, каза той. „Ние можем да се срещнем с тях, да ги посъветваме, но най-големият проблем за тях ще бъде да намерят нужните им работници.“ На въпрос от дипломатите във връзка с правосъдната система, противодействието на корупцията и мерките, които се предприемат, от страна на КРИБ бе заявено, че устойчиво е поставено началото на борбата с корупцията във всичките й разновидности, част от което са и извършените арести. Посочено бе, че мерките са в правилна посоки и бизнесът очаква това да бъде част от устойчиви и целенасочени действия на правителството като за бизнеса това е добре, защото се осветлява сивата икономика, слага се край на черната икономика, което пряко се отразява на светлия бизнес, който членува в КРИБ. На въпрос от дипломатите относно приемането на еврото за национална валута и дали правителството прави необходимото за приемането на България в еврозоната, изпълнителният директор на КРИБ посл. Евгений Иванов отговори, че има редовен обмен на мнения с представители на правителството в лицето на министъра на финансите, министерство на икономиката и други компетентни ведомства, които конфедерацията счита за основни двигатели за изпълнението на този главен приоритет, който КРИБ си е поставил. „Можем да кажем, че дори оказваме необходимия натиск, за да не спира процесът и да бъдат изпълнявани поетите от България ангажименти за покриването на абсолютно всички критерии“, каза посл. Иванов. „За нас влизането в еврозоната няма алтернатива и в момента считаме, че правителството прави всичко необходимо тази задача да бъде изпълнена. Същото се отнася и за приемането на България в Шенген“. В края на срещата беше постигната договореност диалогът между КРИБ и дипломатите в България да продължи на всеки шест месеца.", "date": "2018.11.14", "title": "КРИБ се срещна с посланици и дипломати в България на страните от Европейския съюз"}
{"url": "https://www.24chasa.bg/novini/article/7152754", "text": "И председателят на Народното събрание Цвета Караянчева прие поканата да гостува в \"Шоуто на Слави\". От екипа й обаче са уведомили шоумена, че г-жа Караянчева в петък заминава на две последователни официални посещения - в Япония и Финландия и затова първата дата, на която тя може да участва е 26 ноември, понеделник.", "date": "2018.11.14", "title": "И Цвета Караянчева прие поканата на Слави да гостува в шоуто му"}
{"url": "https://www.24chasa.bg/novini/article/7152862", "text": "Състав на Окръжния съд в Шумен постанови осъдителна присъда за частния съдебен изпълнител Асен Тонев, съобщават от съдебната институция. Съдът му е наложил общо наказание от две години и десет месеца \"лишаване от свобода\", като е отложил изпълнението му за срок от пет години, както и наказание \"лишаване от право да заема длъжност и професия \"съдия изпълнител\" за срок от три години. Съдът го признава за виновен в извършването на длъжностно престъпление, че в качеството си на частен съдебен изпълнител, в периода 2007-2016 г. е присвоил чужди пари в размер на над 243 000 лева, връчени му да ги пази и управлява. Тонев е признат за виновен и в извършването на две данъчни престъпления, при които в периода 2009-2010 г. и 2011-2015 г., лично и с посредственото извършителство на други лица, избегнал установяването и плащането на данъчни задължения в размер на 66 631.73 лева, като потвърдил неистина в подадени пред НАП годишни декларации в тези периоди. Съдебното производство пред Шуменския окръжен съд е проведено по съкратена процедура, при която Тонев е признал всички факти от обстоятелствената част на обвинителния акт. С настоящата присъда подсъдимият е осъден да заплати и граждански искове в размер на общо 121 712.04 лева на седем юридически и физически лица, суми представляващи нанесени имуществени вреди от престъпленията, за които е признат за виновен. Присъдата подлежи на обжалване и протестиране пред Апелативен съд - Варна.", "date": "2018.11.14", "title": "2 години и 9 месеца затвор за частен съдебен изпълнител, присвоил чужди пари"}
{"url": "https://www.24chasa.bg/novini/article/7152863", "text": "Европейският парламент прие днес призив за всички страни в ЕС да бъде въведено наблюдение за оценка на спазването на ценностите, сред които са демокрацията и правовата държава, предава БТА. Сегашната рамка не е достатъчна за предотвратяване или отстраняване на заплахите към правовата държава, се посочва в текста, цитиран от пресслужбата на ЕП. Евродепутатите призовават Съвета на ЕС да поеме по подходящ начин ролята си в процедурите по чл. 7 от договора за ЕС срещу Полша и Унгария. ЕС се нуждае от ясен, постоянен и обективен механизъм, който да защитава демокрацията и основните права, се посочва в решението. Евродепутатите изразяват съжаление, че Европейската комисия още не е направила законодателно предложение за въвеждането на такъв механизъм, въпреки призива на ЕП от октомври 2016 година. ЕП отбелязва нарастващите опасения за демокрацията и върховенството на закона в Малта, Словакия и Румъния, и големия брой процедури за нарушение на европейското право срещу няколко държави от ЕС в областта на правосъдието, основните права и гражданството. ЕП предупреждава, че предизвикателствата пред върховенството на закона и демокрацията в ЕС представляват заплаха за свободата, сигурността и правосъдието, както и за външната дейност на ЕС, особено в преговорите за разширяване и политиката на съседство. ЕП предлага всяка година за всички държави от Общността да бъде изготвяна основана на факти оценка за спазването на ценностите, залегнали в чл. 2 от договора за ЕС, включително препоръки за отделните държави, както се прави за икономическите политики. Евродепутатите подкрепят възможността този нов механизъм за общо наблюдение да бъде свързан с предложението на ЕК за защита на общностния бюджет в случай на пропуски по отношение на върховенството на закона.", "date": "2018.11.14", "title": "ЕП призова за общо наблюдение на върховенството на закона"}
{"url": "https://www.24chasa.bg/novini/article/7152883", "text": "Много собственици на домашни любимци им мият зъбите, за да ги опазят от лош дъх и кариеси, пише в.\"Метро\", но използването на човешка паста може да се окаже фатално. Съдържащите се в продукта флуор и подсладители могат да се окажат отровни за нашия Шаро, предупреждава Карълайн Алън, ветеринарен директор в британското Кралско дружество за защита на животните, предава БТА. Всъщност поглъщането на флуора не е толкова опасно за най-добрия приятел на човека, колкото на изкуствения подсладител ксилитиол, използван в човешката паста за зъби. В никакъв случай на кучетата не трябва да се дават продукти, съдържащи споменатия подсладител, който се среща и в дъвките. Добре е стопаните да се грижат за устната хигиена на своите домашни любимци, но те трябва да използват специално пригодените за тях пасти. Четката за зъби трябва да бъде навлажнена и с мек косъм. Кучето трябва първо да свикне с вкуса от малка доза специализирана паста с дъх на малц или пилешко. Едва след това трябва да се пристъпи към редовно миене на зъбите.", "date": "2018.11.14", "title": "Миенето на зъбите на кучето с човешка паста\nможе e фатално"}
{"url": "https://www.24chasa.bg/novini/article/7152854", "text": "Възрастен мъж е предаден на съд за блудство със 7-годишно момиченце. Районна прокуратура – Петрич е внесла обвинителния акт срещу 57-годишния С. С. и се очаква насрочване на делото. Обвиняемият С. живеел със съпругата си и семейството на дъщеря си в Петрич в двуетажна къща с избено помещение. Една от внучките му била в приятелски отношения със съседското седемгодишно момиче А.- М. Децата ежедневно се виждали, играели заедно. На 16 юни т. г. А.-М., която била в лятна ваканция след завършен с отличие първи клас, отново играела с приятелката си в двора на къщата на обвиняемия С. С. Той пък се наливал с алкохол още от 11 ч. Към 14 ч взел няколко царевични кочана и ги дал на внучката си, за да отиде и ги нарони на отглежданите зад къщата кокошки. Използвайки, че вече е останал насаме с малолетната А.-М., той пренесъл детето в избеното помещение, съблякъл го, след което извършил блудствени действия спрямо него без съвкупление. Междувременно внучката на обвиняемия С. се върнала и се насочила към прозореца на избата, където станала свидетел на случващото между нейния дядо и приятелката й, плачеща със свалени дрехи. Пострадалата А.-М. също я видяла и й махнала с ръка, след което по най-бързия начин изтичала към дома си, където разказала на майка си какво й е направил \"дядо С\". Попаден бил сигнал в РУ на МВР – Петрич, а малолетното момиче било прегледано от лекар, който констатирал одрасквания със зачервявания по интимните й части. Пред разследващия орган обвиняемият С. С. категорично не се признал за виновен, дал кратки обяснения, като заявил, че близките му \"скалъпили\", че е извършил престъпление.", "date": "2018.11.14", "title": "Дядо на съд за блудство със 7-годишна приятелка на внучката си"}
{"url": "https://www.24chasa.bg/novini/article/7152923", "text": "За ръководителите на фабрики в Северна Корея посещението на лидера Ким Чен Ун е най-висока чест, а напълно вероятно и най-стресиращото възможно събитие. Главният инженер на главната фабрика за храни в Сондовон очакваше посещението от близо десетилетие. Фабриката му произвежда тонове бисквити, крекери, бонбони и тестени изделия, както и десетки видове безалкохолни напитки, продавани в цялата страна. В своя шоурум Куон Йон-чхол с гордост се хвали с най-продаваните си артикули: питателна супа със спирулина, синьо-зелени водорасли \"суперхрана\". \"Още откакто започна строителството на фабриката всеки тук искаше нашият лидер да ни посети, и тази година той го стори. Посещението му бе най-голямото събитие, което може да ни се случи\", каза широко усмихнатият Куон за посещението на Ким през юли и добави: \"Той опита от нашите полуготови спагети. И каза, че са вкусни\". Не всички директори са споходени от такова щастие. Тези дни в Северна Корея има голяма несигурност. А Ким означава бизнес. Въпреки че международното внимание е насочено върху неговите преговори за денуклеаризация с Вашингтон севернокорейският лидер има много домашни задачи, свързани с обещанията му да засили икономиката на страната и да повиши стандарта на живот. Неговото изказване през април, че Северна Корея достатъчно е развила ядрените си оръжия и сега ще се съсредоточи върху укрепването на икономиката, отбеляза остър завой в държавната политика, подготвящ почвата за неговите зачестили срещи с лидерите на Китай, Южна Корея и САЩ. Това също задвижи амбициозната кампания на посещения за \"даване на указания на място\" чрез събрания с партийни представители, ръководители на фабрики и войскови подразделения. След обявяването на \"новата стратегическа линия\" и първия му кръг от срещи на върха, включително срещата през юни с президента на САЩ Доналд Тръмп, Ким предприе близо 20 инспекционни пътувания из цялата страна през юли и още 10 през август, които с изключение на едно бяха на цивилни обекти. Обиколките за инспектиране на армията, вместо това бяха поверени на премиера на страната Пак Пон-джу, които направи 18 такива инспекции от юли насам, главно на военни обекти. Обиколките за указания на място са традиция, която Ким наследи от баща си и дядо си, покойните - \"вечния генерален секретар\" Ким Чен-ир и \"вечния президент\" Ким Ир-сен. Те датират от края на 40-те години, когато Ким Ир-сен започна постепенно да институционализира посещенията, за да покаже здравото си лидерство, както и неизменно изтъкваните от медиите в КНДР негова дълбока загриженост и ангажираност с благоденствието на хората. Фабриките, фермите и важните индустриални обекти са обичайните места за посещение. Но тази година Ким Чен Ун акцентира върху тях, за разлика от миналата, когато посещаваше ядрени обекти и ракетни установки. Осъзнавайки сериозността на сегашната си задача, Ким не показва никакъв толеранс към служителите, които не правят достатъчно. По време на обиколката си през юли в северната част от страната той смъмри ръководители на фабрика, която произвежда раници за студенти, заявявайки, че отношението им е било \"много неправилно\" и \"им е липсвал революционен дух\". След това порица служители в електроцентрала, която е в строеж от 17 години, разкритикува ръководителите на проект за хотел за прекалено бавното шпакловане на стените и отправи остри критики срещу служители, отговорни за строителството на почивна станция. \"Оглеждайки банята в станцията, той изтъкна нейното много лошо състояние, като отбеляза, че ваните за терапия с гореща вода са мръсни, неугледни и нехигиенични заради лошата им поддръжка\", се казва в официално съобщение за посещението. Повечето инспекционни обиколки обаче преминават като двучасовата визита на Ким във фабриката за готови храни в Сондовон. С тълпи от репортери, които го следват, обиколките винаги са водеща новина в севернокорейските медии, а шефът на предприятието обикновено изпълнява ролята на гид. Членове на антуража на Ким трескаво си водят бележки, докато той прави забележки за това-онова и изказва похвали или насърчаващи думи. Много фабрики поставят червено-златисти паметни плочи за събитието. Някои слагат след визитата специални настенни знаци, за да укажат точния път, по който е минал лидерът с малки LED светлини, които могат да бъдат включени с натискане на бутон. Във фабриката на Куон, която има 300 работници и е разположена в покрайнините на източния пристанищен град Вонсан, Ким посъветва ръководителите да подобрят производствения процес на \"автоматизирана, механизирана и стерилна основа, издигайки високо знамето на упованието в собствените сили\". Преди задължителната групова фотосесия Корейската централна телеграфна агенция съобщи, че Ким е изразил \"своите очаквания и убеденост\", че фабриката ще произвежда повече качествени храни \"и така по-пълно ще демонстрира честта да бъде фабрика, обичана от хората\". Но Ким също представи една по-широка визия. Той каза на ръководството на фабриката, че то трябва да е подготвено да работи в по-конкурентна среда, да се модернизира и да оптимизира производството. Времената са съдбовни и те, както и всички ръководители на предприятия в страната, трябва да ускорят темпото. \"Уважаваният маршал Ким Чен Ун обръща много повече внимание на качеството на продукцията\", каза Куон и добави: \"Когато дойде в тази фабрика, той даде указания да поддържаме високо ниво на хигиена, защото храната е тясно свързана със здравето на хората, и да поддържаме най-високо ниво на качество на продуктите, харесвани от хората. Той каза, че трябва да произвеждаме продукти, които да са на световно ниво и да произвеждаме много храни, каквито хората харесват\". Куон каза, че натискът не идва само отгоре. \"Хората изискват по-високо качество\", отбеляза той и допълни: \"Когато хората видят продукта, те трябва почувстват, че искат да го имат. Затова оформяме продуктите в съответствие с това. Трябва да задоволим потребителското търсене\". (БТА)", "date": "2018.11.14", "title": "Посещенията на Ким Чен Ун във фабриките - най-висока чест и най-стресиращото събитие"}
{"url": "https://www.24chasa.bg/novini/article/7152926", "text": "Двайсетгодишен е наръгал друг мъж в Румъния, а после с колата си е блъснал хора на пътя и се е врязал в търговски център в неделя, при което са били ранени общо десет души, предаде Асошиейтед прес. Никой от пострадалите не е в животозастрашаващо състояние. Говорителката на полицията в Браила, Източна Румъния, Лаура Дан поясни, че нападателят наръгал другия мъж заради спор за собствеността на колата. Заподозреният после потеглил с автомобила и блъснал двама души на околовръстен път, а след това се врязал във вратите на мол в Браила, предава БТА. Седем души са пострадали при инцидента в търговския център, в т.ч. две деца на 11 и 13 години. Жертвата, която е била наръгана, има наранявания в областта на гръдния кош и стомаха и се е наложило да бъде извършена операция, съобщи говорителка на болницата, в която е приет пострадалият. По думите на Лаура Дан заподозреният е бил с концентрация на алкохол в издишания въздух от 0,37 мг/л. Той не е пострадал. В Румъния шофирането след употреба дори на минимално количество алкохол е забранено. По-късно стана ясно, че нападателят е бил под влияние на радиклани идеи и е искал да убие колкото се може повече хора, се посочва в документ, издаден от съда в Браила, съобщава в. \"Гъндул\". Според съда 20-годишният мъж е планирал нападението, което и извършено в оживена зона на града в неделя на обяд. Той дори написал бележки преди това, в които изразява радикалните си възгледи и намерението си да убие \"колкото се може повече румънци\", които според него са \"низша раса\". Когато бил заловен, той крещял \"аз съм терорист\" и \"трябва да се лее кръв в тази страна\". Според съдията, който разпореди оставането му в предварителния арест, действията на младежа са \"на ръба на терористичен акт\". При нападението леко са пострадали седем души, включително двама малолетни. Само шансът е предотвратил по-сериозна трагедия, тъй като мъжът се блъснал в бетонните колони на входа на мола, след което гражданите са му попречили да продължи нападението. Преди това той наръгал с нож друг мъж и блъснал двама души на околовръстен път. Адвокатът на обвиняемия твърди, че той не си спомня определени моменти и че съжалява за случилото се. Според защитника психиатрична експертиза на клиента му е абсолютно необходима.", "date": "2018.11.14", "title": "Младеж се вряза в румънски мол и рани 10-ма, крещял: \"Аз съм терорист\""}
{"url": "https://www.24chasa.bg/novini/article/7152954", "text": "Министърът на образованието и науката Красимир Вълчев проведе среща с председателя на БАН акад. Юлиан Ревалски, по време на която обсъдиха актуални теми, свързани със съвместната дейност между двете институции. Срещата се състоя в Академията по покана на председателя на БАН и с участието на зам.-председателя на БАН чл.-кор. Константин Хаджииванов и с главния научен секретар проф. Евдокия Пашева, съобщи пресцентърът на МОН. По време на разговорите представителите на ръководството на БАН са информирали министъра, че са предприети всички стъпки, които са необходими за безпроблемното излизане на НИМХ от БАН и за осигуряване на оперативната му дейност, съобразно нормативните актове на Академията и действащото законодателство. Министърът на образованието е поел ангажимент новосъздаденото научно звено в БАН да бъде финансирано чрез корекция в бюджета на МОН, както и да предложи експерти от МОН, които заедно със сформираната експертна комисия от БАН, да разгледат всички въпроси, включително от имуществен характер. Била е отбелязана ролята на учени от Академията, които работят по проекти с висока обществена значимост, възложени от Министерския съвет като: мерки за преодоляване на демографската криза, въвеждане на съвременни методи в образованието и работата с младите таланти, и други. По време на срещата е бил подчертан и приносът на БАН в изпълнение на Националната стратегия за научните изследвания, Националните научни програми, Програмата за млади учени и новите програми за реинтеграция и задържане на учени, информират от МОН.", "date": "2018.11.14", "title": "МОН ще финансира новото метеорологично звено в БАН чрез корекция в бюджета си"}
{"url": "https://www.24chasa.bg/novini/article/7152971", "text": "Вицепремиерът и министър на външните работи Екатерина Захариева удостои посланика на Социалистическа република Виетнам у нас Нгуен Тхи Хонг Оан с почетния знак на Министерството на външните работи „Златна лаврова клонка“ за заслугите й в развитието на двустранните отношения по време на нейния мандат в България, съобщиха от Министерството на външните работи. „За мен е чест и радост да връча най-високото отличие на МВнР като израз на благодарност на българското правителство и българските граждани за личния Ви принос в повишаването на политическия диалог между нашите две страни - каза Екатерина Захариева. – Надявам се, че ще продължаваме да работим заедно за увеличаване на търговските връзки и инвестициите помежду ни.“ Вицепремиерът Захариева оцени високо съдействието на посланик Нгуен Тхи Хонг Оан за организирането на посещението на нейния колега Фам Бин Мин през юли т.г., което беше първата визита на виетнамски министър на външните работи в България от повече от 30 години. Тя сподели, че след поканата, отправена от премиера Бойко Борисов в Ню Йорк към премиера на Виетнам, България очаква неговото посещение, както и това на президента на страната. Министър Захариева благодари също така и за поканата, отправена към нея, за визита във Виетнам. „За мен е чест да получа това високо отличие. България и българският народ оставиха у мен прекрасни впечатления – каза Нгуен Тхи Хонг Оан. - Благодаря за високата оценка, която дадохте на мен и екипа ми, за приноса в задълбочаването на нашите взаимоотношения. Убедена, че те ще продължават да се развиват.“", "date": "2018.11.14", "title": "Захариева връчи Златна лаврова клонка на посланика на Виетнам у нас Нгуен Тхи Хонг Оан"}
{"url": "https://www.24chasa.bg/novini/article/7152942", "text": "Европейският парламент прие днес призив за повишаване на надзора над износа на оръжия, съобщи пресслужбата на ЕП. Постоянното неизпълнение на правилата на ЕС трябва да подлежи на наказания, се посочва в приетата резолюция. Държавите в ЕС не успяват да прилагат съвместно договорените правила, определящи изискванията за получаването на лиценз за износ на оръжия. Ако бъдат спазвани, правилата помагат за предотвратяването на нарушенията на правата на човека и използването на европейско въоръжение срещу европейски въоръжени сили, отбеляза ЕП. Евродепутатите отбелязват, че много оръжие е било изнесено от ЕС към Саудитска Арабия в нарушение на поне шест от осемте изисквания. Изнесените военни кораби са подпомогнали военноморската блокада на Йемен, а самолетите и бомбите са били използвани във въздушните удари, довели до продължаващото страдание на хората в Йемен, се посочва в документа, предава БТА. ЕП поздравява Германия и Холандия за прекратяването на доставките на оръжия за Саудитска Арабия и порицава държавите в ЕС, които още не са направили същото. Евродепутатите призоваха за налагането на оръжейно ембарго върху всички държави на водената от Саудитска Арабия коалиция в Йемен. Евродепутатите са потресени от количеството произведени в ЕС оръжия и боеприпаси, открити в ръцете на \"Ислямска държава\" в Сирия и Ирак. Съгласно общата позиция на ЕС, държавите от Общността трябва да следят лицензите за износ да не се отклоняват към нежелани крайни потребители. Някои държави, като България и Румъния, не успяват да прилагат тази разпоредба ефективно, се посочва в съобщение на ЕП. За да се избегне възможността оръжия да стигат в грешни ръце, евродепутатите призовават всички от ЕС да отказват подобни трансфери в бъдеще, особено за САЩ и Саудитска Арабия. Резолюцията бе приета с 427 гласа \"за\", 150 гласа \"против\" и 97 въздържали се. Последните данни сочат, че ЕС е вторият по големина доставчик на оръжия в света (27 на сто от световния износ) след САЩ (34 на сто) и преди Русия (22 на сто). През 2016 г. 40,5 на сто от износа на оръжия е бил към страните в Близкия изток и Северна Африка, като по-голямата част се пада на Саудитска Арабия, Египет и Обединените арабски емирства (ОАЕ). Общата позиция на ЕС за износа на оръжия е единствената регионална правнообвързваща договореност по този въпрос. В документа са изброени осем показателя, които държавите трябва да прилагат при вземането на решение за лицензиране за износ на оръжия. ", "date": "2018.11.14", "title": "Европейският парламент призова да се повиши надзора над износа на оръжия"}
{"url": "https://www.24chasa.bg/novini/article/7152998", "text": "Ако България се присъедини към Глобалния пакт за миграция на ООН можем да кажем кои части от него и мерки ще бъдат считани от нас за приоритетни и към кои цели няма да се приесъдиняваме и няма да бъдат приоритетни за България. Това стана ясно от думите на вицепремиера и външен министър Екатерина Захариева при представяне на Пакта пред вътрешната и външната комисия на парламента, предаде БТА. Захариева обясни, че Пактът не е обвързващ и няма задължителен характер. Както и, че никой никога не е принуждавал България да се присъединява към него. И добави, че по всяко време всяка държава може да се присъедини към Пакта. Външният министър отбеляза, че засега Унгария и Австрия, официално, няма да се присъединят към пакта на ООН. По думите на Ектерина Захариева, според експертите на МВР, МВнР и МТСП - голяма част от мерките залегнали в Пакта ще бъдат от полза за България. Вътрешният министър Младен Маринов коментира, че Глобалният пакт за миграцията не променя нищо за МВР и допълни, че България и сега работи по борбата с нелегалната миграция и разбиването на мрежите на контрабандистите. По думите му към момента дейността на МВР допринася за това България да контролира напълно миграционната ситуация и да поддържа сигурността на външната граница на ЕС. Той отбеляза, че има над 30 случая, при които за първите шест месеца на годината са задържани над 250 лица на гръцка и турска територия по информация, подадена от българските органи на реда. Както и, че има образувани 131 разследвания за каналджийство. Министерството на труда и социалната политика отбеляза, че по въпросите от неговата компетенция - трудовата миграция и социалното приобщаване, Пактът не предвижда абсолютно никакви нови ангажименти. По време на общото заседание не стана ясно дали и какво решение са взели двете парламентарни комисии по дебата за Пакта за миграция. Както и дали решението на правителството за това дали България да се приесъдини към пакта се припокрива с решението взето на Коалиционен съвет преди дни, че държавата ни няма да се присъединява към него. На заседанието БСП и Обединени патриоти се обявиха против присъединяването към Пакта за миграция, а ДПС заяви, че страната ни трябва да се присъедини към него. България ще заложи на проектноориентирания и бизнес подход по време на председателството на Организацията за черноморско икономическо сътрудничество, е заявила вицепремиерът и министър на външните работи Екатерина Захариева на среща днес с генералния секретар на Постоянния международен секретариат на Организацията за Черноморско икономическо сътрудничество (ОЧИС) Майкъл Христидис, съобщиха от пресцентъра на МВнР. България ще поеме ротационното председателство на Организацията за периода от 1 януари до 30 юни 2019 г., а Министерството на външните работи ще ръководи и координира дейностите по реализиране на програмата и заложените в нея приоритети на Председателството. Това един от най-важните формати за регионално сътрудничество, който обединява страни членки на ЕС и страни извън Съюза, трябва да използваме максимално добре капацитета, който Организацията има, е отбелязала Захариева. \"Очакваме вашето председателство, предишното беше много успешно. Сигурен съм, че заедно с българските експерти ще подготвим календар със събития и срещи, който ще има много добри резултати\", е заявил Майкъл Христидис. Двамата са били единодушни относно необходимостта от активизиране и укрепване на сътрудничеството между ОЧИС и ЕС в по-практическа и проектно-ориентирана посока. \"Вярвам ,че като председател на ОЧИС трябва да се фокусираме върху по-малко, но по-конкретни теми, за да постигнем видими резултати\", е заявила Захариева. Тя е посочила, че желанието на България е по време на председателството на ОЧИС да постави акцент върху областите, които са важни и обединяват всички страни-членки на Организацията като енергетика, туризъм, култура. \"Трябва да се фокусираме върху по-практичния и бизнес-ориентиран подход\", е подчертала тя.", "date": "2018.11.14", "title": "Пактът за миграция на ООН не е задължителен, можем да се присъединим към отделни мерки"}
{"url": "https://www.24chasa.bg/novini/article/7153037", "text": "Ръководството на ОД на МВР-Сливен организира извънредни срещи с кметове във връзка с режима на провеждането на масови мероприятия, тяхната охрана и организацията на движението. Това съобщиха от областната дирекция на полицията, цитирани от БТА. Участниците в протести трябва предварително да уведомяват Община Сливен за своите действия, заяви пред журналисти гл. инспектор Димитър Кикьов. Той обясни, че полицията трябва своевременно да осигури охрана са събитието и да бъдат информирани гражданите, Бърза помощ и Противопожарната служба за предстоящия маршрут на протестните шествия. Главен инспектор Кикьов предупреди, че дори и при липса на уведомление, полицията ще осигури охрана, но Общината може да прекрати протестите, в случай на възникнали безредици. Той обясни защо от полицията са санкционирали 26 собственици на автомобили, които в неделя блокираха пътя край сливенското село Крушаре. Наказателни постановления са били издадени на тези шофьори, които са оставили автомобилите си на места, забранени за паркиране и затрудняващи придвижването на останалите участници в движението. Предвидената санкция в закона е от 20 до 150 лв.", "date": "2018.11.14", "title": "МВР-Сливен се среща с кметове във връзка с гражданските протести"}
{"url": "https://www.24chasa.bg/novini/article/7153072", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България. Двамата ще разговарят в Министерския съвет утре, 15 ноември. Това съобщиха от правителствената пресслужба. Фокус на срещата ще бъде задълбочаването на двустранното сътрудничество между България и Република Македония в различни области, както и развитието на инфраструктурните проекти в региона.", "date": "2018.11.14", "title": "Борисов на среща със Зоран Заев в Министерския съвет утре"}
{"url": "https://www.24chasa.bg/novini/article/7153175", "text": "Окръжният съд в Русе даде 20 години затвор при първоначален строг режим на 33-годишния Валентин Маринов за това, че умишлено умъртвил 18-годишния Алекс от град Бяла, съобщи БТА. Престъплението е извършено по хулигански подбуди.При среща на две компании, една от роми и друга от българи, пред входа на заведение Маринов си поискал цигара от Александър. Той обаче му отговорил отрицателно и се дръпнал настрани, с което предизвикал гнева на рома. Случаят е от 8 юли миналата година. Според прокуратурата около 5,50 часа Валентин Маринов нанася удар с ръка на Алекс Ангелов в центъра на Бяла, на излизане от дискотека, при което младежът пада и си удря главата в тротоарните плочки. Пострадалият е откаран в болницата в Русе с тежка черепно-мозъчна травма, в кома и с опасност за живота. Въпреки усилията на лекарите да го спасят, Алекс Ангелов почина на 15 юли 2017 г. След инцидента на Валентин Маринов му бе наложена мярка за неотклонение \"задържане под стража\" и бе приведен в затвора. Заради случая в Бяла в продължение на три дни бяха организирани и протести. Преди началото на днешното заседание роднини и близки на 18-годишния Алекс издигнаха пред Съдебната палата в Русе транспаранти с надпис \"За справедлива присъда за убийството на Алекс!\". В залата прокурорът по делото поиска 20 години затвор при първоначален строг режим. Според него става дума за умишлено убийство по хулигански подбуди. Той бе подкрепен и от повереника на гражданския ищец и частен обвинител, който поиска да бъдат присъдени общо 500 000 лева неимуществени вреди на родителите на момчето. Според адвоката на подсъдимия - Венцислав Великов, обвинителният акт с квалификация за извършено умишлено убийство по хулигански подбуди не отговаря на доказателствата по делото. По думите му има извършено престъпление, но то е по чл. 124, ал. 2 от Наказателния кодекс - при условията на силно раздразнение, предизвикано от пострадалия, има умишлено нанесена лека телесна повреда, следствие на която е настъпила смърт по непредпазливост. Великов посочи, че обвиняемият е защитил своя племенник, който бил ударен от Алекс. В съда стана ясно, че според химическата експертиза и обвиняемият, и жертвата са употребили немалко количество алкохол. Валентин Маринов дори твърди, че не той, а племенникът му е ударил Алекс. По време на заседанието Великов поиска да бъде извършен и следствен експеримент на мястото на инцидента, но съдията отказа. Съдът реши, че Валентин Маринов трябва да плати общо 200 000 лева неимуществени вреди на родителите на починалото момче. След като присъдата бе произнесена, адвокатът на Маринов заяви, че тя ще бъде обжалвана пред Великотърновския апелативен съд. Силвия Панайотова - леля на Алекс Ангелов, заяви, че тази присъда за тях не е успокоение, но има наказание, което е максималното в случая, и е доволна.", "date": "2018.11.14", "title": "Осъдиха на 20 години затвор мъжа, убил тийнейджъра Алекс от Бяла заради цигара"}
{"url": "https://www.24chasa.bg/novini/article/7153192", "text": "Бившият македонски премиер Никола Груевски е подал молба за убежище до унгарската имиграционна служба, искайки бежански статут, предаде Ройтерс, като се позовава на съобщение от канцеларията на унгарския премиер Виктор Орбан. Службата за имиграция и убежище ще извърши процедура за разглеждане на искането за убежище в съответствие с унгарското и с международното право, се казва в съобщението. Канцеларията на унгарския премиер посочи, че Македония е важен съюзник и Унгария смята, че разглеждането на молбата за убежище на Груевски \"е единствено правен въпрос\", предава БТА. Груевски обяви вчера, че е избягал в Унгария и там е поискал \"политическо убежище\" - информация, която досега не бе коментирана от Будапеща, отбелязва АФП. Македонското правосъдие издаде в понеделник заповед за арест на бившия премиер и бивш лидер на ВМРО-ДПМНЕ Груевски, който не се яви за изтърпяване на произнесена през октомври присъда от две години затвор за злоупотреба с влияние за купуването на луксозен мерцедес на стойност 600 хиляди евро. Имайки предвид, че той бе премиер на страната си в продължение на 10 години, от съображения за сигурност унгарските власти позволиха на Груевски да подаде молбата си за убежище, се посочва в съобщението на канцеларията на унгарския премиер, цитирано от ДПА. Груевски е обвиняем също по други три дела, свързани със злоупотреба с власт, включително за незаконно подслушване. Македонското министерство на правосъдието подготвя искане за екстрадиция на Груевски, според македонски медии. Македонски официални представители все още не са разкрили как Груевски е избягал от страната, посочва ДПА. Според съобщенията неговият паспорт е бил конфискуван от властите. Унгарски опозиционни партии призоваха правителството да арестува и бързо да екстрадира избягалия бивш македонски премиер Никола Груевски, който поиска убежище в Унгария, предаде Асошиейтед прес. Унгарската националистическа партия Йоббик, както и леви партии като Диалог и Демократична коалиция, заявиха днес, че на Груевски трябва да му бъде отказано убежище и да бъде екстрадиран в Македония. Депутатът от Йоббик и говорител на партията Адам Миркоцки нарече ситуацията \"безпрецедентен скандал\", като заяви, че Груевски е \"издирван престъпник\" от страна, която не е във война и той не е бил преследван по религиозни или политически причини. Ричард Барабаш, говорител на партия Диалог, каза, че мястото на Груевски е \"зад решетките\".", "date": "2018.11.14", "title": "Унгария: Никола Груевски ни поиска убежище (Обновена)"}
{"url": "https://www.24chasa.bg/novini/article/7153201", "text": "УС на БНБ даде съгласие Банка ДСК да придобие бизнеса в България на френската Сосиете Женерал Експресбанк, съобщиха от централната банка. Собственик на Банка ДСК е унгарската финансова група ОТП. Придобиването ще повиши пазарния дял и капитала на Банка ДСК. Цената на сделката не се оповестява, но според информирани източници от финансовите среди е около 500 млн. евро. След финализирането на сделката, ще настъпят размествания в челната петица на банките. В момента, Банка ДСК е на второ място, а Сосиете Женерал Експресбанк- на 7-ма позиция. След сливането им, мегабанката ще има 19,4 млрд. лв. балансово число, което е с около 470 млн. евро повече от УниКредит Булбанк, която в момента води топ листата на банките. По пазарен дял, засега Банка ДСК е малко под 20% , а следващата след нея- ОББ държи около 11%. След нея, Банка ДСК ще притежава, освен пенсионна компания, управляващо дружество за взаимни фондове и лизингова компания, тя ще стане собственик и на \"Сожелиз България\", което е второ по пазарен дял, след това на \"Уникредит\", както и застрахователното дружество \"Сожелайф\". Поради това, че и последните две компании, са част от покупко- продажбата, след БНБ трябва да се произнесе и Комисията за финансов надзор, а накрая и Комисията за защита на конкуренцията. Очакванията са юридически финалът да стане факт до края на годината, а фактически да продължи идната година.", "date": "2018.11.14", "title": "Банка ДСК ще е новият собственик на Сосиете в България (Обновена)"}
{"url": "https://www.24chasa.bg/novini/article/7153188", "text": "Американският президент Доналд Тръмп би могъл да прояви \"общоприето благоприличие\" и да уважи деня на почит във Франция по повод третата годишнина от терористичните атаки на 13 ноември в Париж, каза днес говорител на френското правителство, цитиран от Ройтерс и Асошиейтед прес. По време на медиен брифинг, Бенжамен Гриво бе помолен за реакция на вчерашните туитове на Тръмп в социалната мрежа, в които той критикува предложението на президента Еманюел Макрон за създаване на европейска армия, други аспекти на неговата политика, като дори свърза с тях и ниския рейтинг на френския лидер, предаде БТА. \"Вчера бе 13 ноември, ние почитахме паметта на убитите 130 наши хора. Затова ще отговоря на английски: демонстрирането на общоприето благоприличие би било по-подходящо\", каза говорителят.", "date": "2018.11.14", "title": "Франция: Тръмп можеше да покаже \nблагоприличие на годишнината от атаките на 13 ноември"}
{"url": "https://www.24chasa.bg/novini/article/7153210", "text": "Парижки полицаи откриха при рутинна проверка двумесечно лъвче на име Путин на седалката на луксозен автомобил марка \"Ламборгини\", предаде Асошиейтед прес. Проверката била извършена на известния парижки булевард \"Шан-з-Елизе\". Истинското име на малкия хищник било Путин, но на галено му викали Даду. Лъвчето било предадено на грижите на парижка агенция за защита на животните. Въпросната организация, \"30 милиона приятели\", е дала под съд водача на луксозното спортно возило, взето под наем. А самият водач на МПС-то е бил арестуван от полицията, предаде БТА.  Лъвчето Путин е третото поред, взето под закрила от \"30 милиона приятели\" за изтеклия месец и шестото за годината. Организацията излезе с апел да бъде спрян незаконният трафик на диви животни във Франция. Мъничето е в добро състояние, въпреки че според ветеринарния преглед се оказало омаломощено. Липсва част от опашката му и има проблем с една от задните лапички. Лъвчето е поставено под карантина в голям парк за диви животни източно от Париж и ще се присъедини към другите две малки, за които се грижи агенцията \"30 милиона приятелr\"", "date": "2018.11.14", "title": "Откриха двумесечно лъвче на име Путин в кола под наем в Париж, арестуваха шофьора"}
{"url": "https://www.24chasa.bg/novini/article/7153177", "text": "Калин Митрев не е получавал незаконни доходи, няма данни получените от него плащания да са свързани със служебната дейност на съпругата му Ирина Бокова, той си е платил данъците и не е прал пари. Това е показала завършилата прокурорската проверка срещу него. От 2014 г. Калин Митрев е директор в ЕБВР за България, Полша и Албания, а съпругата му Ирина Бокова бе генерален директор на ЮНЕСКО. Проверката срещу него бе наредена от главния прокурор Сотир Цацаров през септември м.г. след .  \"В резултат на прокурорската проверка е установено, че липсват данни за неправомерно получени от Калин Митрев средства или за връзка между получените плащания и служебната дейност на съпругата му, като се формира обоснован извод за липса на данни за осъществен състав на престъплението по чл.304 б от Наказателния кодекс, т.нар. търговия с влияние.\" Това са установили прокури от  Софийската градска прокуратура след приключването на проверката. На Калин Митрев е била направена и пълна данъчна ревизия за периода от 1.1.2012 г. до 31.12. 2015 г. и тя е установила, че той си е платил всички дължими данъци и че няма несъответствие между имуществото, направените разходи и получените приходи.", "date": "2018.11.14", "title": "Прокурори след проверка на Калин Митрев: доходите му са законни, данъците платени"}
{"url": "https://www.24chasa.bg/novini/article/7153228", "text": "Министерството на правосъдието на САЩ заяви днес, че президентът Доналд Тръмп има законното право да назначи за и.д. главен прокурор Матю Уитакър на мястото на отстранения Джеф Сешънс, без да се съобразява с йерархията за приемственост във ведомството, предаде Ройтерс. Службата за правни консултации към министерството е пратила до Белия дом становище, в което се казва, че президентът може \"де се отклонява от реда на приемственост\". Този ред е установено от федерален закон въз основа на друг закон, известен под името Закон за реформа на вакантните федерални постове, предаде БТА. Критици твърдят, че Тръмп е превишил своите конституционни пълномощия и е нарушил федералното право, назначавайки миналата седмица Уитакър, след като принуди Сешънс да се оттегли като главен прокурор. Щатът Мериленд внесе във вторник съдебен иск, с който оспорва назначението на Уитакър с аргумента, че е нарушен т.нар. Клауза за назначенията от конституцията на САЩ. Според ищеца постът на главния прокурор е от ранга \"ръководен служител\" (principal officer) и кандидатът за него трябва да бъде само номиниран от президента и после утвърден от Сената. Преди оставката на Джеф Сешънс президентът нееднократно го критикуваше, че през март 2017 г. е отказал да оглави разследването за евентуалната руската намеса в президентските избори предната година. Специалният следовател Робърт Мълър, бивш директор на ФБР, поведе това разследване, което Тръмп нарича \"лов на вещици\". Членове на Конгреса от Демократическата партия изразиха опасения, че Уитакър, който е поддръжник на републиканеца Тръмп, може да пречи на Мълър или даже да го отстрани от разследването, предаде Ройтерс.", "date": "2018.11.14", "title": "Правосъдното министерство в САЩ: Тръмп има законно право да назначи главния прокурор"}
{"url": "https://www.24chasa.bg/novini/article/7153241", "text": "56-годишният Камен Анреев (с турско име Кямил) от джебелското село Рогозче е обявен за общодържавно издирване на 6.11.2018 г. като безследно изчезнал. За последно мъжът е бил видян на 27.10.2018 г. около 17 часа в село Овчево, след което следите му се губят. Без резултат са останали претърсванията, организирани от РУ-Джебел и с участието на местни хора, в районите на селата, където мъжът би могъл да се намира. Издирваният е на видима възраст 55-60 години, среден на ръст (161-170 см), слабо телосложение, прегърбен, с кафяви очи. Към момента на изчезването е бил облечен с тъмносин дънков панталон, тъмно на цвят сако и с бели летни обувки, тип еспадрили. Полицията умолява гражданите, които могат да дадат информация за издирваното лице, да позвънят на телефони: 0361/ 69 017; 0361/ 69 030 или в най-близкото управление на МВР.", "date": "2018.11.14", "title": "Изчезна 56-годишен от село Рогозче, община Джебел, полицията го издирва"}
