{"url": "https://www.24chasa.bg/novini/article/7497236", "text": "Няколко хиляди души демонстрираха във Венеция днес с искане да бъде забранено влизането на големи круизни кораби в прочутата лагуна - седмица след като такъв плавателен съд се удари в туристическо корабче, предаде Франс прес, цитирана от БТА. В шествието според италиански медии са се включили между 5000 и 6000 човека. Те преминаха следобед през центъра на Венеция зад транспарант с надпис \"Големите кораби вън от лагуната\". В демонстрацията се включиха десетки гондоли и моторни лодки, които преминаха по каналите на града. \"Големите кораби трябва да излязат от лагуната. Те са несъвместими с равновесието в екосистемата, освен че са опасни за града\", каза Джанфранко Бетин, ръководителят на община Маргера, която е част от Венеция. Четирима души пострадаха леко в града в неделя, когато голям круизен кораб се удари в туристическо корабче. На теория влизането на големи кораби във Венецианската лагуна е забранено още от 2012 г. след преобръщането на круизния лайнер \"Коста Конкордия\", при което загинаха 32 души. Тя обаче така и не се спазва поради липса на алтернатива, отбелязва Франс прес.", "date": "2019.06.08", "title": "Протест във Венеция: Големите кораби вън от лагуната (Снимки)"}
{"url": "https://www.24chasa.bg/novini/article/7497086", "text": "Хиляди доброволци събираха пластмасови отпадъци и друг боклук от скалите и плажовете на испанската област Страна на баските, а водолази вадеха боклуци от морето, предаде Ройтерс, цитирана от БТА. Акцията в Урдайбай, в Бискайския залив, е част от инициативите за отбелязване на днешния Световен ден на океаните. От водата бяха извадени ръждясали метални предмети, количка за пазаруване, изхвърлено колело и пластмасови отпадъци. Устието на Урдайбай е една от най-важните влажни зони на Иберийския полуостров и местообитание на много мигриращи птици. От 1984 година тамошният резерват е под защитата на ЮНЕСКО.", "date": "2019.06.08", "title": "Срещу боклуците в океана: Колело и количка за пазаруване извадиха от морето на Испания"}
{"url": "https://www.24chasa.bg/novini/article/7495397", "text": "Повечето герои от сериала “Чернобил” имат свои прототипи. Един от тях е пожарникарят Василий Игнатенко. Той е сред първите, които отиват на мястото на експлозията, за да гасят пожара в нощта срещу 26 април 1986 г. На 13 май младият мъж умира в Москва от остра лъчева болест. Людмила - бременната по онова време съпруга на Василий, успява да се промъкне с него в болницата и двамата остават заедно до последния му миг. Людмила ражда момиченце, което живее само 4 дни. Британският актьор Адам Нагаитис, който изиграва беларуския пожарникар в сериала, разказва, че е изучавал образа на героя си по книгата на Светлана Алексиевич “Чернобилска молитва”. Беларуската писателка получи Нобелова награда за литература, включително и за тази си творба. Журналисти от Би Би Си се срещнаха с майката на пожарникаря Василий Игнатенко, която още е жива. 80-годишната Татяна Игнатенко живее в Березино - районен център на 100 км от Минск. Тя няма представа от сериала, защото няма пари да плати, за да го гледа. Журналистите ѝ показали трейлъра, както и сцените, в които Нагаитис играе сина ѝ. “Прилича малко на него. Само брадичката не е като на Вася И в дрехи на пожарникар никога не съм го виждала”, казва жената. Над дивана в хола на малкия ѝ апартамент виси рисуван портрет на сина ѝ. Разбира се, той не прилича на образа от сериала. “Прилича, не прилича - все едно, трябва да се разказва. Хората свикнаха и забравиха, а и не знаеха всичко”, продължава майката на пожарникаря. Татяна Игнатенко навършила 80 г. тази пролет. През 1986 г. била на 47 г. и имала голямо семейство - мъж и 4 деца, а най-малката - Наташа, тогава била на 14 г. В началото на 80-те години на миналия век семейството си построило нова къща в село Сперижие в Гомелска област. “Дървената къща беше намазана със смола, имаше златист цвят. А цялата улица беше в цветни градини Никъде по-късно, където и да са ни предлагали жилище, не съм виждала такава красота”, разказва Татяна. През 1986 г. селото се оказва в заразената зона и е изселено. Няколко месеца след евакуацията къщата на семейството и няколко наоколо изгарят. Татяна предполага, че някой е хвърлил фас и така я е подпалил. Тя си спомня, че през лятото и есента на 1986 г. се е връщала няколко пъти в опасната зона заради животните от колхоза. Всички лични животни на жителите на селото били прибрани от извършващите евакуацията и отнесени нанякъде с камиони. Жителите идвали и да работят на нивите на колхоза - събирали лен, картофи и цвекло. Според Игнатенко цялата тази реколта била прибирана в продоволствените фондове. Никой не знае къде отивали после тези продукти. През 1986 г. семейство Игнатенко със собствени спестявания няколко пъти отива в Москва - в началото, за да подкрепят сина си в болницата, а после заради погребението му. Василий, работещ в пожарната в Припят, попада в първата смяна, която отива да гаси пожара в АЕЦ-а. “Не знам как би постъпил днес, ако знаеше всичко, което знаем сега, но тогава бе невъзможно да откаже. Бяха млади момчета, смели: кой, ако не ние!”, спомня си Татяна. В пожарната Василий попада 7 години по-рано, когато е мобилизиран. Военната си служба прекарва в пожарните части в Москва. “Когато се уволни, каза - отивам в пожарната. Баща му го убеждаваше да започне работа в колхоза като шофьор или тракторист. Или да си намери нещо в града. А Вася - раз-два и прескачаше за миг най-високата ограда: виждате ли какво мога. И баща му се примири”, разказва възрастната жена. Малко преди аварията Василий започнал да майстори пейка - да могат няколко души да седят в двора. “Ето, ще остане с какво да ме помнят” - казвал. А майката се възмущавала: “За какво говориш? Как така да те помнят?”. След като погребала сина си Татяна Игнатенко взела пейката със себе си, въпреки че било забранено да се изнасят от района каквито и да било вещи. Сега пейката е поставена в малката ѝ дача в съседното село. Дали от нея излиза радиация, семейството не е проверявало. “Имахме дозиметър, но никога не сме мерили. И защо да го правим?”, въздъхва жената. Тя си спомня и други пророчески съвпадения от онези години. На 13 март 1986 г. Василий навършил 25 г. След два дни, на 15 март, празнували с роднини и приятели, а Вася казал: “Навърших 25 г., стига ми толкова.” Василий Игнатенко умира от остра лъчева болест на 13 май. Погребват го на 15 май - точно два месеца след като произнася тези думи на празника си. Жената на Игнатенко Людмила, майка му Татяна и другите роднини на загиналите при гасенето на пожара били допуснати от спецслужбите само на погребението. “В началото ковчегът беше цинков, след това дървен. Не знам дали Вася беше вътре, или имаше камъни. Аз не видях сина си в гроба”, казва Татяна. Освен сина ѝ на гробището в московския район Митино са погребани 28 души - 6-има пожарникари, останалите - работници от централата. Чак след 5 или 6 години Людмила Игнатенко казала на свекърва си, че в гроба, в краката на сина ѝ, е погребана и внучка ѝ. Бременната Людмила се грижела в болницата за облъчения си с високи дози радиация мъж и когато родила дъщеря си, тя починала след 4 дни. Майката успяла да я нарече Наташа. Девет години след “Чернобил” умира и бащата на Василий - Иван Тарасович Игнатенко. Той не успява да навърши 60. Татяна го погребала в село Сперижие, където двамата са се женили и където бил домът им в златист цвят. През 1986 г. голямата сестра на Василий, която също се казва Людмила, опитвала да стане донор на костен мозък за брат си. Преживяла операцията много тежко. Преди 4 г. тя си отива от онкологично заболяване. Властите в СССР награждават посмъртно младия пожарникар с орден “Червено знаме”. През 1996 г. украинските власти го награждават с президентско отличие - кръст “За мъжество”. През 2006 г. му дават званието “Герой на Украйна”. Беларус обаче не му дава това звание, защото предадените от майката документи някъде се изгубили. ", "date": "2019.06.08", "title": "2 месеца преди аварията в \"Чернобил\" пожарникарят Игнатенко казал: “Станах на 25 г., стигат ми”"}
{"url": "https://www.24chasa.bg/novini/article/7497098", "text": "Около 45 000 местни жители са били евакуирани в източната китайска провинция Дзянси поради продължаващите силни дъждове и наводнения. Няма данни за убити или пострадали хора, съобщи предаде местното министерство за извънредни ситуации, цитирано от БГНЕС. Дъждът не е спирал в региона от четвъртък. Лошото време е засегнало повече от половин милион души в 23 области на провинцията. Преките икономически щети вече са оценени от местните власти на 670 милиона юана (около 94 милиона долара). Спасителите се придвижват по улиците на някои места с лодки. Повече от 50 сгради са потопени под вода. Близо 90 сгради са сериозно повредени, а 1,2 хиляди местни жители се нуждаят от спешна помощ. Наводнението причини значителни щети на земеделските земи. Наводнени са повече от 37 хиляди хектара обработваема земя. Според прогнозите, валежите ще продължат до вторник.", "date": "2019.06.08", "title": "45 000 евакуирани в Китай заради поройни валежи и наводнения (Видео)"}
{"url": "https://www.24chasa.bg/novini/article/7497106", "text": "Говорител на сирийските бунтовници съобщи днес, че известен футболен вратар, превърнал се в символ на бунта срещу президента Башар Асад, е починал от раните си, получени в битка с правителствените сили, предаде Асошиейтед прес, цитирана от БТА. Капитан Мустафа Маарати, говорител на бунтовническата групировка \"Джаиш ал Изза\", каза, че Абделбасет Сарут е починал от раните си, получени преди два дни в северната провинция Хама. От април бойните действия в Северозападна Сирия, последната голяма бунтовническа крепост, се ожесточиха. През 2011 г. 27-годишният Сарут, прочул се като футболист в родния си град Хомс, се присъединил към мирните протести срещу управлението на Асад и станал известен като \"певеца на революцията\". Впоследствие, когато избухнала гражданската война, грабнал оръжието. Във войната били убити четирима негови братя и баща му.", "date": "2019.06.08", "title": "Сирийски футболен вратар, много популярен сред бунтовниците, загинал в битка"}
{"url": "https://www.24chasa.bg/novini/article/7497122", "text": "Близо 550 ресторанта и кафенета са били затворени в Техеран за нарушаване на \"ислямския морал\", предаде Франс прес, като се позова на полицията в иранската столица. 11 нарушители, собственици на такива заведения, са били арестувани. Затворени са били общо 547 ресторанта и кафенета, съобщи началникът на полицията в Техеран генерал Хосейн Рахими, посочва БТА. Според близката до консерваторите информационна агенция Фарс това е станало през последните 10 дни при операция за борба срещу несъответстваща на правилата реклама в интернет, незаконната музика и подстрекаването към разврат. \"Полицията постоянно бди за спазването на ислямските правила и това е една от най-важните нейни мисии\", каза генерал Рахими. Агенция Мизан, която е под шапката на съдебната власт, съобщи, че е създаден специален телефонен номер, на който иранците могат да сигнализират с текстови съобщения за \"неморални актове\" в общественото пространство. Като примери за такива действия бяха споменати махането от жените на техните забрадки в коли, \"смесените танцови вечеринки\" и \"публикуването на неморално съдържание в Инстаграм\". Иранският върховен ръководител аятолах Али Хаменей редовно призовава за борба срещу \"културната инвазия\" - от рок музиката до навлизането на западните нрави. Алкохолът и танцовите забави с едновременното участие на мъже и жени са забранени в Ислямската република. Всички жени са длъжни да носят забрадка на обществени места, включително в автомобилите.", "date": "2019.06.08", "title": "Близо 550 ресторанта и кафенета затворени в Техеран, нарушавали \"ислямския морал\""}
{"url": "https://www.24chasa.bg/novini/article/7497127", "text": "Над 43 500 души подписаха на сайта \"Чейндж\" (change.org) петиция в защита на руския журналист от изданието \"Медуза\" Иван Голунов. Това става ясно от публикувани в портала данни, цитирани от ТАСС и БТА. Петицията в подкрепа на Голунов е адресирана до генералната прокуратура на Русия. Към 17.40 ч. московско (и българско) време са я подписали 43 532 души. Днес главният лекар на болницата в Москва, където е настанен Голунов, заяви, че при извършените прегледи на журналиста не са констатирани сътресение на мозъка или счупвания на кости. Журналистът бе хоспитализиран, след като се оплака, че е бил бит в полицията и не се чувства добре. Голунов бе задържан в четвъртък, след като у него били открити наркотици, които според неговата защита са му били подхвърлени.", "date": "2019.06.08", "title": "Над 43 500 души подписаха петиция в \nзащита на руския журналист, хванат с дрога"}
{"url": "https://www.24chasa.bg/novini/article/7497180", "text": "Десетки хиляди хора се включиха в гей парада в полската столица Варшава днес, предаде Ройтерс, цитирана от БТА. Агенцията отбелязва, че въпросът за правата на хомосексуалистите продължава да е една от основните теми в предизборните кампании в страната. По предварителни очаквания в парада са се включили около 50 000 души. Сред участниците бе и кметът на Варшава Рафал Тшасковски, който спечели местните избори миналата година срещу кандидата на управляващата партия \"Право и справедливост\" (ПиС). Той е критикуван от управляващите за намеренията си да въведе сексуално образование за учениците, което да ги учи за сексуалната ориентация, дискриминацията и репродуктивното здраве. Представител на ПиС засега не е открит от Ройтерс за коментар на днешната проява. През април лидерът на партията Ярослав Качински определи движението за защита на правата на хората с нетрадиционна сексуална ориентация като \"заплаха за полската идентичност, полската нация и нейното съществуване в дългосрочен план\". Въпросът беше една от темите на предизборната кампания за европейските избори и вероятно ще е сред основните теми и в предизборната кампания за националните избори, които се очаква да бъдат през октомври или ноември, отбелязва Ройтерс.", "date": "2019.06.08", "title": "50 000 души на гей парада във Варшава (Снимки)"}
{"url": "https://www.24chasa.bg/novini/article/7497218", "text": "Израел има право да анексира част от окупирания Западен бряг на река Йордан, заяви днес посланикът на САЩ в страната, цитиран от Франс прес и БТА. Това изказване може да засили съпротивата на палестинците срещу американския мирен план за Близкия изток, който все още не е представен. Палестинците отхвърлиха плана още преди да се запознаят със съдържанието му - до такава степен администрацията на президента Доналд Тръмп се дискредитира в очите им с подчертано произраелските според тях мерки, които е предприела до момента. Сред тях е и решението на Съединените щати да прехвърлят през май миналата година посолството си в Израел от Тел Авив в Ерусалим, отбелязва Франс прес. \"При определени обстоятелства. . . мисля, че Израел има правото да запази част от Западния бряг, но не целия\", казва посланикът на САЩ Дейвид Фридман в интервю, публикувано днес във в. \"Ню Йорк таймс\". Той предупреждава, че \"последното нещо, от което светът има нужда, е слаба палестинска държава между Израел и Йордания\". \"Разчитаме, че този добър план в подходящия момент ще получи положителна реакция\", заявява Фридман. Пламенен поддръжник на еврейските селища в окупираните палестински територии, той обяснява, че американският план има за цел да подобри качеството на живот на палестинците, но без да осигури \"постоянно решение на конфликта\". Засега няма обявена дата за представяне на мирния план на САЩ, но не се очаква той да отговори на основните искания на палестинците като създаването на тяхна независима държава. Еврейската колонизация на окупирания през 1967 г. Западен бряг е незаконна от гледна точка на международното право, но всички израелски правителства продължават тази практика, отбелязва Франс прес. По време на кампанията за парламентарните избори в Израел през април премиерът Бенямин Нетаняху обеща да анексира еврейските селища на Западния бряг, ако бъде преизбран.", "date": "2019.06.08", "title": "САЩ: Израел има право да анексира част от окупирания Западен бряг на река Йордан"}
{"url": "https://www.24chasa.bg/novini/article/7495288", "text": "В началото на юни вече е безпощадно ясно, че тази година морето ще посетят по-малко туристи от предното лято. Това експертите в бранша и Министерството на туризма предрекоха още в края на 2018 г., когато станаха ясни резултатите от ранните записвания и се видя, че със съвземането на турския, египетския и туниския туризъм България отново е изправена пред перспективата да се върне на старото си място като когато търсят топло море сравнително наблизо. Ръководството на летище Варна, което разполага предварително с данни за заявките за чартърни полети, прогнозира преди време 8% спад на пътникопотока това лято и малко над 2 млн. пътници. “При руските чартъри което се компенсира донякъде от ръста на британския пазар”, каза наскоро Улрих Хелпе, изпълнителен директор на концесионера на летището “Фрапорт туин стар”. Въпреки задаващия се по-слаб сезон установи проверка на “24 часа”. Единственото, което благоволиха да направят, е да удължат във времето намалението от 20% за ранните записвания, с което леко компенсираха изоставането от май и април. Някои въведоха и пакета “Екстрас”, при който Други, макар и съвсем ограничен брой, се включиха в инициативата на туристическото министерство да дават 3 нощувки при платени 2 за уикенда, но и това не може да обърне тенценциите. В т.нар. висок сезон в разгара на август цените за нощувките са си същите като миналогодишните. Повечето хотелиери разчитат това лято да си запълнят хотелите от резервиращите в последната минута, но дали това ще се случи, ще се отчете наесен. Концесионерите на плажове не посмяха да променят цените на чадърите и шезлонгите, те се запазват същите като миналия сезон. Но те и защото договорите за наем например се подписват за 5 години с установени цени за тези услуги. Там, където има нови наематели, увеличението на тези услуги е с лев-два в сравнение с досегашните. 20 лв. например ще струва сянката и шезлонгът в Слънчев бряг, на 8 лв. са заковани на южния плаж в Несебър и в Свети Влас, по 7 лв. ще са на Иракли, а по 6 - на плажа Вая. На ММЦ Приморско пакетът за двете плажни екстри излиза 10 лв., на къмпинг “Оазис” за сянка и шезлонг ще се плаща по 6 лв. Толкова ще струват и в Поморие, Китен, на “Дюни - юг”, по 5 лв. ще струват на “Каваците - юг”, “Смокините” и “Градина” ( Според хотелиери и туроператори основната причина за спада на германските и руските туристи това лято е конкуренцията главно от Турция. “В началото всички смятаха, че като се напълнят турските курорти, чужденците ще се ориентират към България, но това не се случи - Испания също ни изненада с доста по-ниски цени тази година”, коментира Живко Табаков, бивш съветник на министъра на туризма Николина Ангелкова. Кипър също ни е конкуренция, а отварянето на Египет и Тунис дърпа допълнително туристи от България. Най-изненадващото обаче е, че доста туристи от нас е отклонила и Албания, чието Адриатическо крайбрежие става все по-посещавано от западни туристи, смятат туроператори. При германците е твърде вероятно да се е отразил и фалитът на “Еър Германия”, която доскоро правеше доста чартърни полети до България. Според председателя на Регионалната туристическа камара във Варна Иван Иванов отлив се задава и при скандинавците и балтийските републики. “Спад ще има и при поляците, които през последните години отбелязаха бум и се заговори, че са се върнали на родното море”, каза той. Единствено завишения ще има при британските туристи, като една от причините е навлизането на пазара на нискотарифната авиокомпания Jet2holidays, която от май лети от Бургас до 9 британски града.  И тази година при водните гардове се очертава недостиг на кадри заради ниското заплащане, което ги принуждава да се цанят за по-високи заплати в чужбина. БЧК в Бургас проведе през зимата 4 курса, но не всички, които са ги изкарали, ще сложат оранжевите бански. В зависимост от натовареността на ивицата заплатите на водните гардове варират от 900 до 1500 лв., като някои стопани на плажове отделно им осигуряват безплатна храна и квартира. Такова е възнаграждението и за басейните, които са предпочитани пред пясъка заради по-леката работа. 2 бона гонят и възнагражденията на аниматорите. Същите пари, но в евро спасителите ги взимат по средиземноморските курорти, а под 3000 не падат в арабските държави, където през последните години също се забелязва наплив на български спасители.  Киргизи и узбеки ще запълват дупките с липсата на кадри по морските курорти това лято. Досега гастарбайтерите по морето бяха предимно от Украйна, Беларус и Македония. Но макар и по-малко от тях вече има подадени молби от граждани на средноазиатските републики да работят като сервитьори, камериерки и помощник-готвачи. Според хотелиери кризата с работната ръка ще се задълбочава и подобно на западните страни все по-често ще виждаме обслужващ персонал от по-екзотични държави. Причината била, че украинците вече ни заобикаляли и отивали в Гърция и Полша, където влизат безвизово и работят срещу по-големи заплати. От това лято голям конкурент ще ни бъде и Албания, която се развива с бързи темпове в туризма и също е с безвизов режим. “В това отношение не сме конкурентоспособни - турците нямат визи, албанците също. Навсякъде страните облекчават този визов режим, а ние продължаваме да бъдем най-ревностни негови поддръжници”, заяви зам.-председателят на Българската хотелиеро-ресторантьорска асоциация Веселин Налбантов. Работодателите по морето твърдят, че борят липсата на кадри с увеличение на заплатите. Всички от Обзор до Резово казват, че са вдигнали възнагражденията “според възможностите си”. По техни изчисления средната заплата на персонала надвишава 1000 лв., в които калкулират и осигуровките, пътните и храната. В това число не влизат готвачите, които са най-скъпоплатените по родните курорти. В реномираните бази от 4 звезди нагоре взимат от 3 до 6 хил. лв. заплати. Други цифри - за 8, 10, че и 12 хил. лв., са митове и легенди, твърдят бизнесмени. Според хотелиера Венелин Ташев едно от решенията на проблема с кадрите е въвеждането на диференцирани данъчни ставки за бранша - през зимата държавата да ги намали по морето, а през лятото - в зимните курорти. Заради очертаващия се по-слаб сезон много хотелиери тази година свиват персонала, като на места съкращенията стигат до 20%. “В началото смятахме, че нещата ще се променят, но това не се случи. И немският, и руският пазар продължават да са в критично състояние и няма индикации за увеличаване на туристопотока. Приехме, че сезонът ще е труден, и с такава нагласа го започваме”, казва Елена Иванова от Съюза на хотелиерите в Слънчев бряг. Спад се очертава не само в най-големия ни черноморски курорт, но и в Поморие, Созопол, Приморско. При германците ще е средно около 20% за цялото Черноморие, а при руснаците около 15-20%, без да се броят постоянно пребиваващите с имоти по морето. През март и април картината изглеждаше още по-зле, но в последния месец имаше наваксване на изоставането, което до голяма степен се дължи на удължения срок на ранните записвания с намаления. ", "date": "2019.06.08", "title": "По морето: сезонът слаб, цените - същите"}
{"url": "https://www.24chasa.bg/novini/article/7497223", "text": "Има засилено полицейско присъствие в центъра на София заради Маршрутът не се съобщава заради мерки за сигурност. Посланието тази година е \"Не давай власт на омразата!\". Традиционно обаче се събраха и противници на хората с различна сексуалност. Тяхното послание е \"Да запазим децата от разврата!, коментира  . Те се събраха пред Паметника на съветската армия. Основен символ на прайда е флагът дъга - символ на разнообразието в общността на лесбийките, гейовете, бисексуалните, трансджгендърите и интерсекс хората.  Пред Националния дворец на културата се събраха националисти - противници на \"София прайд\". В протестното си обръщение те обявиха: „И тази година патологията ще шества под знамето на дъгата, гавреща се с нормалността! И тази година злото ще търси път към сърцата и душите на българските деца! Да запазим децата от покварата, с която ги заливат\". „Ние виждаме, че тази патология, която вече за съжаление 12 години се налага в България, вече лека полека се превръща в норма, а нормалността, която би трябвало да властва в една държава, за да може тя да върви с просперитет и децата да се възпитават в правилните морални ценности, става лека полека патология”, каза Благовест Асенов от “Национална съпротива България”. „Аз мога да мразя грехът им, но не и грешниците - за мен те също са хора”, обясни Неделчо Христосков - “Национална съпротива България”. Шествието от Паметника на съветската армия започна в 19.30 часа. В името на безопасността организаторите на прайда призовават участващите да не го напускат преди официалния му край, както и хората да се движат на групи.", "date": "2019.06.08", "title": "Две антишествия в София заради прайда: Да запазим децата от разврата"}
{"url": "https://www.24chasa.bg/novini/article/7497228", "text": "Китай ще създаде нова система, за да укрепи своята национална сигурност в технологичната област, предаде Франс прес, като се позова на държавната информационна агенция Синхуа. Тя съобщи, че влиятелната китайска Агенция за икономическо планиране е била натоварена със задачата да създаде система, \"целяща да предотвратява и решава по-ефективно рисковете в областта на националната сигурност\". Синхуа не даде повече подробности, но обеща да представи \"подробни мерки в близко бъдеще\", посочва БТА. Съобщението бе направено на фона на силното напрежение със Съединените щати във връзка с китайския телекомуникационен гигант Хуавей (Huawei), отбелязва Франс прес. Президентът на САЩ Доналд Тръмп въведе търговски мита срещу Китай и наложи редица ограничения на дейността на Хуавей. Пекин обвинява Тръмп, че иска да възпрепятства развитието на китайската компания, тъй като тя е световен лидер в областта на мобилните мрежи от пето поколение (5G) и няма никакъв американски конкурент. \"Доколкото зная, Китай създава контролен механизъм, за да защитава своите ключови технологии\", коментира днес в Туитър Ху Сицзин, влиятелният главен редактор на китайския ежедневник \"Глоубъл таймс\". Ху, който твърди, че има контакт с високопоставени източници от правителството, нарича новата система \"инициатива за противодействие на репресивните американски мерки\". \"След като тя влезе в сила, износът на някои технологии за Съединените щати ще бъде подложен на контрол\", казва той.", "date": "2019.06.08", "title": "Китай създава нова система, за \nда пази технологичната си сигурност"}
{"url": "https://www.24chasa.bg/novini/article/7496821", "text": "16-годишният ученик от Пловдив, който е обвинен в тероризъм, е гледал клипове на Ислямска държава в интернет от детско любопитство, заяви пред \"24 часа\" адвокатът на момчето Емил Велинов. И уточни, че това увлечение вече е отминало. Юристът обясни, че бащата на тийнейджъра като съвестен гражданин е потърсил помощ в ДАНС преди 1 месец, след като установил, че у поведението на сина му има промяна. Посочил, че в телефона му имало чат комуникации със структури, свързани с фундаменталисти, обясни Велинов. И добави, че бащата вече му е взел телефона и момчето е преустановило всякаква комуникация с фундаменталисти. Комуникацията била изцяло онлайн. Велинов описа 16-годишния ученик като умно и образовано дете от нормално семейство, което имало още 2 по-малки деца.", "date": "2019.06.08", "title": "Адвокатът на ученика от Пловдив: От детско любопитство е гледал клипове на Ислямска държава"}
{"url": "https://www.24chasa.bg/novini/article/7496876", "text": "БСП не подкрепя   Това реши Националният съвет на партията. Червеният пленум възложи на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии.", "date": "2019.06.08", "title": "БСП срещу субсидия от 1 лев на глас за партиите, но иска орязване на сегашните 11 лева"}
{"url": "https://www.24chasa.bg/novini/article/7496887", "text": "Оранжева степен на опасност, предпоследната по скалата за природни условия, които може да навредят на човек, е обявена за региона на Москва за следващото денонощие, предадоха ТАСС и БТА. Агенцията се позовава на държавния център за хидрометеорология. Синоптиците предупреждават жителите на Москва, че заради необичайно горещото за сезона време със средни температури със 7-8 градуса над климатичната норма са възможни стихийни бедствия. Днес в Москва и областта се очакваше сухо време с температури до 33 градуса.", "date": "2019.06.08", "title": "Опасно горещо време в Москва"}
{"url": "https://www.24chasa.bg/novini/article/7496891", "text": "Огромен пожар изпепели новостроящ се небостъргач в центъра на Варшава. Огънят е избухнал в петък вечерта, а полицията незабавно е блокирала целия район, за да предотврати наранявания, предаде От горящата сграда са падали отломки от височина 130 метра. В момента на избухването на пожара сградата е била празна. Няма пострадали хора. Повече от 120 пожарникари са взели участие в операцията за овладяване на огъня, пишат полските медии. В небостъргача, който трябваше да бъде построен до 2020 г., ще бъдат разположени луксозен хотел и офиси.", "date": "2019.06.08", "title": "Пожар изпепели новостроящ се небостъргач във Варшава (Снимки + видео)"}
{"url": "https://www.24chasa.bg/novini/article/7495439", "text": "Златното село Челопеч, където средните заплати стигат 2178 лв. и са най-високи у нас, кани китайци да направят завод за производство на акумулаторни батерии за електромобили. “Осъзнавам, че рано или късно залежите на злато в Челопеч ще се изчерпат и ние ще отидем в другата крайност- от много богати ще станем много бедни. Затова полагам много усилия за привличане на инвеститори. В момента водим преговори с китайски инвеститор за изграждането на завод за електромобилни литиеви батерии”, казва кметът на една от най-малките общини инж. Алекси Кесяков.  Високите заплати са главно заради находището на злато и рудникът на канадската “Дънди Прешъс Металс Челопеч”, обяснява той. Почти 40% от жителите работят в мината. В Челопеч живеят 2000 души. А безработицата е сведена до минимум - под 1,2%. “Много трудно е да намерим квалифицирани кадри, защото в региона има много големи предприятия, а всички инвеститори търсят кадри”, обяснява кметът. В селото се опитват да се справят и с демографския проблем и залагат на добрата инфраструктура. Изградена е канализация и водопровод, сега остава да газифицираме селото и сме готови, казва с усмивка кметът. По пътищата “Пазих ги до последно, за да може да не забравяме къде се намираме, но мисля да ги приключим и тях”, продължава управникът. Той посрещна екипа на “24 часа” с работен гащеризон, а причината е, че помага и надзирава дребните ремонти. “Ако не съм там, нещата не вървят. Това си е български манталитет - ако няма началник да те гледа, само се правиш, че работиш”, разказва Кесяков. В поддръжката на пътищата, парка и зелените пространства хора. “Преди години казваха “Ние крадем , защото няма какво да работим”, и ги взех на работа в общината. През първите 5-6 г. трябваше да правя много компромиси и да търпя критики, защото подкрепям социално слабите, а те по цял ден се подпират на лопатите и метлите. Но с времето добиха трудови навици и започнаха да работят качествено”, описва как е успял да се справи с интеграцията на ромите и нискообразованите си съселяни. В “златния” Челопеч битова престъпност почти няма. Основната причина са монтираните над 400 камери из селото. През тази година е имало три случая на кражби, като при два от тях извършителят веднага е заловен благодарение на камерите. Третият е куриозен - баба сигнализирала, че са ѝ откраднали менчето за вода. Оказало се, че го е забравила на външната чешма. Тази година кметството ще отдели още 800 хил. лв. за нови 400 камери. “Целта е те да станат 1800 до 2 г. Тогава веднага ще можем да кажем на бабата къде си е забравила менчето”, разказа кметът.  “Много е спокойно, чисто, камери има навсякъде. Такова хубаво село няма в цяла България”, разказа пенсиониралият се миньор Георги. 126 дечица пък посещават изяло ремонтирана детска градина. Там е направен и басейн за тях, а от общината обмислят да изградят и солна стая. Така децата ще бъдат по-здрави, защото солта има антибактериални, противовъзпалителни, абсорбиращи и муколитични свойства. Много е приятно да работиш в тези условия, разказа една от учителките.  Такава стая ще има и в плувният комплекс, чието строителство може да започне още в края на годината. Проектът предвижда вътрешен и външен басейн, спа зона и кислородна стая. Там деца и възрастни могат да играят футбол, баскетбол, тенис, волейбол. Освен това има и две фитнес зали и сауна. Селото вече си има и колодрум. Един от проблемите пред кмета са уличните кучета. “Нямаме култура да поддържаме популацията им, а най-лесният вариант е да изхвърлим поколението им на улицата или да развиваме кучешки туризъм. Туризмът може да е добре за хората, но не и за кучетата. Затова правим кучкарник по новите стандарти”, разказа плановете си той. А сред тях са и ремонт на хижа “Мургана”, разширяването на парка, в който ще има изкуствено езеро. Точно в него се правят и различни фолклорни фестивали, които вече привличат туристи. Кметът иска да развива и соцтуризма, защото голяма част от членовете от партизанска бригада “Чавдар” са живели в селото. Друга идея е да се направят веломаршрути. “Животът в селото кипи. В читалището има различни клубове и в тях се включват 120 души от 4 до 55 г”, разказа Мария Луканова. Един от големите проекти на общината е изграждането на автомобилна писта за рали състезания. “В съвсем начален етап сме и все още изкупуваме имоти от частниците, но има готов инвеститор. Предполагам, че до 5-6 г. ще имаме най-голямата автомобилна писта на Балканите, която ще може да се използва от любителите на високите скорости”, казва Кесяков. Децата от частното училище в селото пък поискаха кино. “ Важно е да имаме и къде да се забавляваме”, усмихва се десетокласничка. Нейн съученик пък разказа, че посещава безплатно спортния център.", "date": "2019.06.08", "title": "Челопеч - общината на най-богатите, кани и китайски завод"}
{"url": "https://www.24chasa.bg/novini/article/7496824", "text": "Соцлидерката Корнелия Нинова бе бламирана от червения пленум, който не прие доклада й за представянето на БСП на евроизборите. Решението е той да бъде доработен за конгреса на 16 юни от идейната комисия, начело с Валери Жаблянов. Съставът й обаче бе разширен с Велислава Дърева, Антон Кутев и Ана Пиринска. Пленумът отхвърлил предложението Нинова да оглави работната група, която ще пренаписва отчета. Така на конгреса докладът ще бъде четен от Жаблянов, а не от лидерката, което е безпрецедентно. Първоначално отчетът е бил изготвен от работна група, но не се харесал на Изпълнителното бюро, което си го пренаписало. Сега обаче ще бъде коригиран отново от комисията. По-рано на заседанието отчетът и представянето на БСП на евровота били критикувани и от Юрий Асланов, който хвърли оставка от Предизборния щаб. Остри критики за представянето на БСП на евровота отнесло ръководството. Внесеният от ИБ доклад е изключително дебалансиран - 23 страници резултати и само две страници анализ и оценки, критикувал Георги Пирински. Поставената цел беше победа на ЕИ и предизвикване на предсрочни парламентарни избори и спрямо това трябва да се отчита успех или неуспех, а не къде сме подобрили резултатът в отделни общини, обяснил той. През 2017 г. не направихме анализ на резултатите - как така загубихме спечелени избори. Сега ситуацията се повтаря и този документ не ни върши работа, критикувал доклада на ИБ и Сергей Станишев. Избори не се печелят или губят за един месец кампания, а за години. Когато убеждаваш дълго някого, че слънцето е вредно, не можеш после да го накараш да отиде на плаж, обяснил президентът на ПЕС. И попитал как след отрицателната кампания анти-Европа БСП е очаквала активност на изборите. Второ, излизането от парламента също допринесло за сваляне на доверието. И трето - кой ще ти даде властта, когато вътре в партията има остра конфронтация и непримирими противоречия, попитал Станишев. Дълбочината на анализа е необходима не, за да вземаме главата на някого, а за да не повторим същите грешки, допълнил той. И критикувал, че от 3 г. се подменя стила и идеологията на партията. В същия дух било и изказването на Лъчезар Костов. От три години ни обясняват че сме лошата вътрешна опозиция и пречим на председателката. Дискусията в партията е остра и недопустима. Правилата в партията се нарушават редовно от ръководството, заявил той несъгласието си със стила на ръководството. Изборите показаха, че опитите да сме ГЕРБ номер две, потвърждават, че историята се повтаря като фарс, коментирал Костов и обвинил ръководството в умишлено съсипване на БСП.", "date": "2019.06.08", "title": "Нинова бламирана: Пленумът не прие доклада й за изборите"}
{"url": "https://www.24chasa.bg/novini/article/7496830", "text": "Застоят в преговорите между Белград и Прищина, както и създаването на регионална икономическа зона на Балканите бяха основни теми по време на телефонен разговор между сръбския президент Александър Вучич и германския канцлер Ангела Меркел. Това съобщи днес пресслужбата на сръбския лидер, цитирана от ТАСС и БТА. Президентът Вучич обсъди днес по телефона с канцлера на Германия Ангела Меркел двустранните отношения и ситуацията в региона и най-вече за застоя в диалога между Белград и Прищина. Вучич подчерта, че Сърбия изцяло подкрепя диалога, който се води с посредничеството на ЕС, и има намерение да достигне компромисно, приемливо и за двете страни решение, да осигури стабилност в региона, се казва в съобщението. Междувременно сръбският президент за пореден път изтъкна, че за преодоляването на застоя в диалога е необходимо Прищина да отмени митата върху стоките, произведени в Сърбия. Вучич заяви още, че Сърбия ще продължи да подкрепя политиката за мир и сътрудничество на Западните Балкани. Вучич и Меркел изразиха удовлетворение от високото ниво на политически диалог и икономическо сътрудничество между Сърбия и Германия.", "date": "2019.06.08", "title": "Вучич и Меркел обсъдиха застоя в преговорите между Сърбия и Косово"}
{"url": "https://www.24chasa.bg/novini/article/7496901", "text": "Френският президент Еманюел Макрон ще удостои посмъртно с ордена на Почетния легион   съобщиха ДПА и ТАСС. Тези хора се герои, написа Макрон в Туитър и съобщи, че е решил да ги удостои посмъртно с Ордена на почетния легион, кавалерска степен, посочва БТА. Катерът на Националното дружество за спасяване по море със седем души екипаж се преобърна вчера край пристанищния град Сабл д'Олон, излизайки въпреки бурята в морето, за да помогне на рибарски кораб. Трима от спасителите загинаха, както и един от рибарите. Заради бурята \"Мигел\", засегнала вчера Западна Франция, около 28 000 домакинства все още бяха без ток тази сутрин. В Париж един човек загина, ударен от паднал стълб на улично осветление.", "date": "2019.06.08", "title": "Макрон награждава посмъртно загиналите спасители: Те са герои"}
{"url": "https://www.24chasa.bg/novini/article/7496925", "text": "Цифровата трансформация дава много възможности, но ни изправя и пред рискове. Затова е важно всички международни партньори да работим заедно в един все по-цифровизиран свят, в който намирането на необходимите синергии би довело до по-голяма ефективност и осезаеми ползи за гражданите и бизнеса. Европейският подход към цифровизацията поставя гражданите и техните интереси в центъра на вземане на решения. Това заяви българският еврокомисар по цифровата икономика и общество Мария Габриел по време на Международния икономически форум в Санкт Петербург. В рамките на форума, посветен на целите за устойчиво развитие на ООН до 2030-та година, тя проведе срещи с вицепремиера на Русия Максим Акимов, с посланика на ЕС в Русия Маркус Едерер, с представители на големи международни технологични компании и на Асоциацията на европейски бизнес в Русия. Комисарят запозна участниците във форума с основните приоритети в цифровата сфера, поставяйки акцент върху изкуствения интелект, киберсигурността, цифровите иновационни хъбове, блокчейн, 5G. Мария Габриел очерта областите, в които съвместната работа с бизнеса е изключително важна –стандартизацията на 5G, достъпа до данни и тяхното съхранение, както и трансграничната свързаност и вътрешната съвместимост. „Моето убеждение е, че технологиите са част от решението на предизвикателствата на цифровата революция и инструмент, който трябва да остане в услуга на гражданите. Трябва да положим съвместни усилия на международно ниво, за да се възползваме от възможностите, предлагани от цифровата трансформация на нашите икономики и общества“, заяви още Мария Габриел. В двустранната среща на българския еврокомисар с вицепремиера Максим Акимов бяха разисквани водещите принципи в балансирания и динамичен подход на ЕС в отношенията с Русия. Този подход беше потвърден от външните министри на ЕС през април 2018 г., когато те направиха оценка на предизвикателствата в отношенията с Русия. Мария Габриел открои определения вече набор от теми за двустранна програма за цифровите технологии между ЕС и Русия, които са важни и за двете страни. Фокус беше поставен и върху темите, свързани с поверителността и сигурността на данните, изкуствения интелект, координирането на радиочестотния спектър в обхват 700 MHz , сътрудничеството между индустриалните сдружения.", "date": "2019.06.08", "title": "Мария Габриел се срещна с вицепремиера на Русия, поиска сътрудничество в цифровизацията"}
{"url": "https://www.24chasa.bg/novini/article/7496956", "text": "Вербуването на деца от „Ислямска държава“ през интернет е само първата фаза, преди да се премине към някакво конкретно действие, трябва да има физическа среща. Това коментира пред  координаторът в Националния център на безопасен интернет Георги Апостолов по повод вербуването на деца от „Ислямска държава“ през интернет. „За вербуването през интернет всички изследвания до сега и практически случаи, които има основно в Западна Европа, показват, че това е начална фаза“, заяви Апостолов. Той обясни, че именно това наричаме процес на радикализация. „За България по-скоро типичното е не „Ислямска държава“ или както се нарича този краен ислямизъм, тук имаме другия начин на радикализация, който също го има в другите страни, и това е обратната радикализация. Тоест псевдопатриотични, доста крайни и екстремистки възгледи в идеология и организации, които са паравоенни и които се занимават с внос на оръжия и обучение“, посочи координаторът в Националния център на безопасен интернет, като изтъкна, че принципът е един и същ. „Първото нещо е изключително тежката информационна среда, като говорим основно за онлайн пространството. Благодарение на това, че интернет е главно свободно място. Там всеки може на практика да създаде свой сайт и своя медия и да разпространява каквато иска информация без никакъв контрол“, каза Георги Апостолов. По думите му това се използва от една страна за печалба, но от друга - за пропагандиране на всякакви видове идеологии. Той подчерта, че някои от тях са изключително опасни. „В случая с 16-годишно момче от Пловдив, което е било вербувано от „Ислямска държава“ през интернет, нямаме достатъчно информация, дали наистина имаме крайна фаза на радикализация, която обаче никога не може да мине само през интернет. Тоест това е началната фаза - зарибяващата“, отбеляза Апостолов. Той обясни, че когато основно млади хора попадат на съдържание, независимо за какъв тип радикално течение става въпрос, те проявяват любопитство и за това започват да четат. „По този начин те влизат в онлайн общности и групи, където основно циркулира подобен тип съдържание и това ги зомбира. Те започват да смятат, че това е правилното, не виждат никакви други гледни точки и не са обучени“, каза експертът. По думите му, като превантивна мярка голяма роля играе и образованието. „Тук голям проблем имаме с образованието. Децата нямат уменията за търсене, сверяване и проверка за информация. Те вярват на това, което виждат и всички около тях в тази група или общност споделят едни и същи виждания. Именно за това те започват искрено да вярват, но винаги на крайния етап на радикализацията, преди да се премине към някакво конкретно действие, трябва да има физическа среща“, разказа Георги Апостолов, като уточни, че това многократно е доказвано. „Обичайно тези младежи, двойки, които започват радикализацията от интернет, това ги тласка в един момент те да посетят съответните религиозни места - джамии, където вече привличат вниманието на местните духовници, които са част от тези вербовчици за „Ислямска държава“, изтъкна още той.", "date": "2019.06.08", "title": "Експерт: Вербуването на деца от ИДИЛ през интернет е първа фаза, следва физическа среща"}
{"url": "https://www.24chasa.bg/novini/article/7496964", "text": "През ваканцията за мюсюлманския празник Рамазан байрам пограничният град Одрин беше наводнен от местни и чуждестранни туристи, преди всичко от съседните страни. Около 3 тона пържен дроб е бил изконсумиран от клиентите досега в града през 9-дневната ваканция, приключваща утре, съобщават местни медии. Дълги опашки се извиваха през почивните дни пред ресторантите и бюфетите, предлагащи местния специалитет, като хората чакаха по половин час, та дори и повече, за да хапнат. Наричан на турски \"тава джигери\", пърженият дроб е деликатес, който е запазена марка на Одрин. Туристите, които посещават града, както тези от страната, така и гостите от чужбина, покрай чаршията със стоки, туристическите и историческитезабележителности на града не пропускат да се нагостят и с \"тава джигери\". Местните търговци казват, че много клиенти от съседните България и Гърция идват специално в Одрин само за да хапнат от местния деликатес. \"Одрин тези дни буквално бе наводнен от туристи. Хотелите се запълниха на сто процента. И ние, разбира се, бяхме подготвени да нагостим хората с пържен дроб, защото факт е, че те идват главно за да хапнат от кулинарния деликатес, който е марката на нашия град\", споделя председателят на Дружеството за опознаване и опазване на качеството на тава джигери Бахри Динар. \"Може да се каже, че тава джигери е запазената марка на кулинарния туризъм на Одрин\", каза още той. По думите му през празничните дни Одрин се посещава най-вече от съседите българи. \"Комшиите имат две български църкви в нашия град. Хората отиват на черква, разхождат се из града, пазаруват, отбиват се в ресторантите по брега на Тунджа, хапват от нашите деликатеси и се прибират доволни, какво по-хубаво от това\", посочва Динар. На кулинарния деликатес на одринци е посветен и международен фестивал, който се провежда ежегодно с участието на групи от различни страни, включително и България. \"Тава джигери\" се приготвя от телешки дроб, който се нарязва на много тънки парчета, овалва се в брашно и се пържи в силно сгорещено олио. Поднася се с изсушени люти чушки и гъсто кисело мляко. Туроператори от Истанбул и други области организират кулинарни турове до Одрин специално за гощавка с пържен дроб. Професията джигерчия /човек, който приготвя пържен дроб/ е сред най-популярните в Одриn.", "date": "2019.06.08", "title": "Три тона пържен дроб изядоха в Одрин за Рамазан байрама"}
{"url": "https://www.24chasa.bg/novini/article/7496968", "text": "28 души, сред които и непълнолетни, са пострадали днес при злополука с атракцион в испански увеселителен парк, недалеч от Севиля град Ла Ринконада, предаде Асошиейтед прес, цитирана от БТА. Според местни медии изглежда елемент от атракциона се е счупил и паднал, но обстоятелствата около злополуката все още остават неясни. По официална информация девет от пострадалите са откарани в болница, едно момиче е в по-тежко състояние. Градската управа на Ла Ринконада заяви, че атракционът бил преминал проверки за безопасност. Причините за случилото се се изясняват. ", "date": "2019.06.08", "title": "Инцидент в испански увеселителен парк, 28 души са пострадали"}
{"url": "https://www.24chasa.bg/novini/article/7496972", "text": "Планираната за 1 юли в рамките на Берлинския процес среща на лидерите на Германия, Франция, Сърбия и Косово няма да се състои, ако няма възможност да бъде отменено въведените от Прищина търговски мита за сръбски стоки. Това заяви на пресконференция днес сръбският министър на външните работи Ивица Дачич, цитиран от ТАСС и БТА. \"Срещата дори няма да се състои, ако няма шанс да бъде постигнато подобрение на съществуващото положение, т.е. ако няма възможности да се премахнат митата\", каза Дачич. Прищина въведе 100-процентни мита за сръбските стоки миналия ноември, като каза, че те ще бъдат отменени едва когато Сърбия признае суверенитета на Косово и престане да пречи на членството му в международни организации. \"Готови сме за компромис, искаме споразумение. Ако другата страна не желае това, ние не можем да действаме срещу националните и държавните си интереси\", подчерта ръководителят на сръбската дипломация. На 29 април в Берлин се състоя среща на върха на страните от Западните Балкани. Събитието се проведе по инициатива на германския канцлер Ангела Меркел и френския президент Еманюел Макрон. За 1 юли в Париж бе насрочена нова среща на лидерите от региона.", "date": "2019.06.08", "title": "Дачич: Ако не се отменят митата, въведени от Прищина, среща в Париж няма да има"}
{"url": "https://www.24chasa.bg/novini/article/7496974", "text": "Соцлидерката Корнелия Нинова обяви, че не приема като бламиране   Тя коментира темата пред медии по време на продължаващото вече 7-и час заседание на Националния съвет. Това е добро и правилно решение, защото се възложи на комисия от 17 души, която е колективен орган, да допълни доклада и да го внесе на конгреса. Ако беше прието аз да правя този доклад, щяха да бъдат оправдани някои съмнения за еднолична партия и намеса на лидера, обясни Нинова. Тя обясни, че пленумът е приел политическия доклад оценка за евровота и подготовката за местните избори, но той ще бъде допълнен с предложенията на членовете на НС. Не са приемани предложения за промяна в устава и за влизане на такава точка в дневния ред на конгреса, категорична бе Нинова. Тя обясни, че такива предложения са внесени от 25 души за информация и ако те ги внесат и на конгреса, ще бъдат обсъждани от делегатите. Не си падам по сценарии, отговори Нинова на въпрос за опасенията на опозицията й, че на конгреса на 16 юни ще има изказвания на делегати тя да не подава оставка и до такава реално няма да си стигне. Подала съм оставката, каза лидерката. Но отказа да отговори на въпрос дали би приела молби на делегати да не подава оставка.", "date": "2019.06.08", "title": "Нинова: Не съм бламирана. Добре е, че комисия ще пренаписва доклада, за да няма съмнения за едноличност"}
{"url": "https://www.24chasa.bg/novini/article/7496984", "text": "Международната рейтингова агенции Фич (Fitch Ratings) повиши кредитния рейтинг на Хърватия до инвестиционно равнище BBB- (латински букви) с позитивна перспектива, предаде агенция Хина, цитирана от БТА. Рейтинговата агенция посочва, че през 2018 г. Хърватия е преизпълнила целта си за бюджета за трета поредна година и е бил регистриран излишък от 0,2 процента от БВП. Все пак, според Фич, Хърватия продължава да е изправена пред важни структурни предизвикателства, които ограничават до 2 процента растежа в средносрочен план. Позитивната перспектива е знак, че рейтинговата агенция може да повиши отново кредитния рейтинг на страната до година-две, отбелязва Хина. През март международната рейтингова агенция Стандард енд Пуърс (Standard&Poor's) също повиши кредитния рейтинг на Хърватия до BBB-/A+, включвайки страната в категорията за инвестиции след повече от шест години, благодарение на подобреното положение на бюджета и икономическото възстановяване, напомня Хина.", "date": "2019.06.08", "title": "Фич повиши кредитния рейтинг на Хърватия до инвестиционно равнище"}
{"url": "https://www.24chasa.bg/novini/article/7497079", "text": "По-справедливо данъчно облагане и по-ефективна държавна администрация са два от приоритетите, заложени в програмата на управляващата в Гърция партия СИРИЗА за следващия 4-годишен период, предаде АНА-МПА, цитирана от БТА. Пред държавната телевизия ЕРТ1 правителственият говорител Димитрис Дзанакопулос посочи, че планът предвижда също откриване на нови добре платени работни места и силно социално осигуряване. Гръцкият премиер Алексис Ципрас ще представи програмата в понеделник, 10 юни, в Атина. По думите на Дзанакопулос на 7 юли гърците ще трябва да избират между \"завръщане към политиките на меморандумите и строгите икономии и осъществяване на крачка напред\". Лявата партия СИРИЗА на премиера Алексис Ципрас преживя първото си голямо поражение на изборите за Европейски парламент на 26 май, което го накара да свика предсрочни избори на 7 юли.", "date": "2019.06.08", "title": "СИРИЗА: По-справедливо данъчно облагане и по-ефективна администрация през следващите 4 г."}
{"url": "https://www.24chasa.bg/novini/article/7496806", "text": "Участниците в започналата днес в японския град Цукуба министерска среща на страните от Г-20 по въпросите на търговията и цифровата икономика се договориха за някои международни правила при използването на технологии, основаващи се на изкуствения интелект. Документът за това беше разпространен след края на първия ден от заседанието, предаде ТАСС, цитирана от БТА. \"Лицата, използващи или разработващи технологии с изкуствен интелект, трябва да спазват буквата на закона, правата на хората и демократичните ценности. Системите, базирани на изкуствения интелект, трябва да бъдат ясни и безопасни през целия си цикъл на съществуване\", се подчертава в документа. Домакин на срещата на министрите на търговията и цифровата икономика е японският град Цукуба, известен като академично средище. Тази година Япония за пръв път председателства Г-20 и през цялата година в различни японски градове се организират срещи на равнище министри. Срещата на върха ще бъде на 28 и 29 юни в Осака. С интерес се очаква участието в нея на руския президент Владимир Путин, китайския Си Цзинпин и американския Доналд Тръмп.", "date": "2019.06.08", "title": "Министрите от Г-20: Системите, базирани на изкуствения интелект, да бъдат ясни и безопасни"}
{"url": "https://www.24chasa.bg/novini/article/7496704", "text": "Европейският съюз трябва да знае, че намерението на Северна Македония не е да стане член през юни или юли, а да започне присъединителни преговори. Това ще бъде допълнителна мотивация и стимул да работим дори по-усилено и по-добре, заяви снощи в предаване по телевизия МРТ премиерът на страната Зоран Заев, предаде агенция МИА. По думите на Заев, ако ЕС не предостави на Северна Македония дата за начало на преговори, това би демотивирало и други страни и даже би насърчило националистите да се завърнат, \"което е нещо, от което наистина не се нуждаем сега\", както отбеляза министър-председателят, предава БТА. \"На правилен път сме. Няма външни проблеми и пречки, много от работата зависи от самите нас\", каза Заев. \"Предвид резултатите, които сме постигнали досега\", продължи премиерът, \"ние би трябвало да бъдем допълнително стимулирани да продължим с пълна газ към целта - съвременно общество с отговорни правосъдие и администрация, големи заплати и високи стандарти\".", "date": "2019.06.08", "title": "Заев: Ако ЕС не ни дата за преговори, това би демотивирало и другите"}
{"url": "https://www.24chasa.bg/novini/article/7496703", "text": "Мирен протест в подкрепа на петимата осъдени благоевградски полицаи по случая \"Чората\" ще се проведе утре в София. Организиран е от инициативен комитет, като се присъедини и Синдикалната федерация на служителите в МВР.  \"Полицаите не са убийци\" е мотото на протеста, който ще започне в 11 часа пред църквата \"Света Неделя\" - срещу Съдебната палата. Организаторите  са осигурили автобуси от Благоевград за желаещите да присъстват, които  нямат личен превоз. Ще се тръгва в 8.30 ч в неделя пред хотел \"Ален мак\" в Благоевград. Мирослав Писов, Иво Иванов, Борис Механджийски, Янко Граховски и Георги Калинков на 19 април получиха по 7 г. затвор и изтърпяват присъда в Бобов дол за смъртта на Ангел Димитров-Чората, починал при задържане на 10 ноември 2005 г. Петимата внесоха искане до ВКС за възобновяване на делото. На 31 май това направи и  главният прокурор Сотир Цацаров. На  14 юни е заседанието на ВКС, на което ще стане ясно дали ще бъдат уважени исканията за ново разглеждане на делото. Преди месец в Благоевград имаше многохиляден протест в защита на петимата полицаи. Миналата неделя в тяхна защита в Кьолн излязоха и българи, живеещи в Германия.", "date": "2019.06.08", "title": "Протест в София в подкрепа на осъдените полицаи по делото \"Чората\""}
{"url": "https://www.24chasa.bg/novini/article/7496782", "text": "Лекарите от \"Бърза помощ,, повикани в полицейското управление, където се намира задържаният кореспондент на интернет изданието \"Медуза\" Иван Голунов, са поискали той да бъде откаран в болница заради предположения, че има мозъчно сътресение и счупени ребра. Това заяви Павел Чиков, ръководителят на правозащитната организация \"Агора\", чиито адвокати защитават журналиста, предаде ТАСС. Следователят е забранил той да бъде хоспитализиран и ще иска удължаване на задържането му за 72 часа, предава БТА. Голунов бе задържан на 6 юни на улицата в Москва и у него бяха намерени 4 грама метиефедрон, а при обиск в жилището, в което живее под наем, 5 грама кокаин. Обвинен е в производство и разпространение на наркотични вещества. Голунов се оплака, че е бил бит от полицията. Защитата му казва, че наркотиците са му били подхвърлени. По думите на Чиков и вторият екип на \"Бърза помощ\" също настоява Голунов да бъде настанен в болница. Първият екип е установил, че има основания да се предположи, че той има счупени ребра, мозъчно сътресение и хематом. Антон Кобяков, съветник на руския президент Владимир Путин, каза, че лично ще проучи случая и изрази увереност, че говорителят на президента и главният прокурор ще осигурят надзор по случая и ще изпълнят функциите си. Фалшифицирането на факти се наказва по закон и който го прави, че отговаря за това, каза Кобяков и припомни, че в Русия съществува презумпция за невинност. /МИМ/", "date": "2019.06.08", "title": "Лекари искат задържания журналист Голунов да влезе в болница, вероятно имал мозъчно сътресение"}
{"url": "https://www.24chasa.bg/novini/article/7496539", "text": "САЩ са отворени за преговори с Китай по търговските въпроси, но евентуално споразумение ще трябва да покача до срещата на лидери на двете страни в края на месеца. Това заяви днес американският финансов министър Стивън Мнучин, цитиран от Франс прес и БТА. Той говори пред журналисти в кулоарите на срещата на финансовите министри и централни банкери на Г-20 в японския град Фукуока. Мнучин предупреди, че Вашингтон ще продължи с митата, ако не се стигне до споразумение. Бяхме напът да постигнем историческо споразумение. Ако те искат да се върнат на масата и да завършим споразумението според условията, които продължавахме да договаряме, това би било прекрасно. Ако ли не, както каза президентът, ще продължим с митата, каза Мнучин. Очаква се президентът на САЩ Доналд Тръмп да се срещне с китайския си колега Си Цзинпин на срещата на върха на Г-20 на 28-29 юни в Осака и едва тогава може да се стигне до евентуален пробив, прогнозира той. Мнучин допълни, че ще разговаря с китайския централен банкер И Ган на срещата във Фукуока, но това няма да бъде среща, свързана с преговорите. Той подчерта, че сегашните търговски отношения между двете най-големи световни икономики са \"много небалансирани\". Пазарите ни сега са отворени за тях. Техните пазари не са отворени за нас, каза той. По думите му Вашингтон и Пекин са били свършили 90 процента от работата по сключването на търговското споразумение преди преговорите да се провалят, но подчерта, че сегашната ситуация е резултат от даването на заден ход по важни ангажименти. Тръмп обяви на 6 юни, че ще изчака до срещата на върха на Г-20 преди да наложи нови мита на китайски стоки на стойност 325 милиарда долара. Според американския финансов сегашното напрежение в търговията не подкопава световната икономика. Този проблем е една от основните теми на срещата във Фукуока, отбелязва АФП.", "date": "2019.06.08", "title": "САЩ: Отворени сме за преговори с Китай по търговските въпроси"}
{"url": "https://www.24chasa.bg/novini/article/7496552", "text": "Да се обсъждат промени в устава, с които да се върне старото правило да избор на лидер от конгреса. Този пробив направи опозицията на Корнелия Нинова в началото на червения пленум, вкарвайки такава точка в дневния ред на заседанието. Лидерката хвърли оставка преди седмица и поиска да има пряк избор, но изненадващо обсъждането на правилата за такъв не е предвидено за днес. Във вторник предложените от ръководството правила бяха бламирани от партийната комисия. Промяната в устава сега е необходима с оглед предстоящите местни избори и не изключва напълно прекия избор, аргументират се вносителите на промените в устава. Те обясняват, че прекият избор трябва да е част от редовния цикъл на отчети и избори в партията. Предложението е, когато председателят прекрати предсрочно мандата си, се избира нов от конгреса, но само до края на мандата, какъвто е казусът с оставката на Нинова в момента. Така БСП ще има нов лидер за 1 г., тъй като през 2020 г. предстои пълен цикъл отчет и избори в партията. Опасения, че конгресът на 16 юни няма да одобри оставката на Корнелия Нинова, изказаха нейни опозиционери преди началото на пленума. Това няма да снеме напрежението, предупреди Георги Пирински, според който отговорността сега е да се спечелят местните избори. \"Всичко е възможно при председател като Корнелия и хората около нея. Това е част от театралността и последен опит за оцеляване на върха\", коментира и Ангел Найденов. Помолен да коментира какво стои зад това поведение на Нинова, той обясни, че не е специалист по поведенческа психология. Не съм привърженик на конспирацията и не искам да си мисля, че зад нея стоят други слоеве, които не й дават да си подаде оставката, допълни Найденов. Той определи избора на Петър Витанов за председател на червената делегация в ЕП вместо Станишев като \"поредния конфронтационен ход на Корнелия\". Той е неуместен и необоснован и няма да доведе кой знае какъв престиж и място на делегацията ни в ЕП, допълни Найденов. Безсмислени трикове, които още повече разцепват БСП, част от безумното отношение на Нинова към Станишев, коментира и Михаил Миков. Млад и перспективен колега е Витанов, но е необходима представителност с тежест в ЕП, каза пък Атанас Мерджанов. По повод предложението на ГЕРБ за 1 лев субсидия за партиите на глас, което трябва да бъде обсъдено от червения пленум днес, Мерджанов напомни, че това е било предложение и на БСП. Трябва да се имат предвид всички неразумни и популистки предложения на парламентарната ни група от началото на мандата, тъкмо тя го предложи и няма какво да се правим, коментира Мерджанов. И напомни, че Нинова е поискала и орязване на депутатските заплати. Не е въпрос да намаляваш заплати, а да мислиш как да увеличиш тези, които са малки, допълни той. \"Крайното залитане в такъв популизъм е по-скоро опасно за политическата система. Ако сега държавата се грижи за тази система по определен ред и правила, дали субсидията ще е 1 лв. и ли 0 лв. означава да я хвърлим в частно-правни ръце\", коментира пък лидерът на БСП - София, Калоян Паргов. Запитан дали гледа към председателското място в БСП, Паргов отговори, че гледа към местния вот. \"Местните избори са основата за бъдеща национална власт. Ако не постигнем съществен резултат на местните избори, не можем да мечтаем за национална власт\", обясни той.", "date": "2019.06.08", "title": "Опозицията на Нинова проби: Ще се обсъждат промени в устава за смяната на лидер от конгреса"}
{"url": "https://www.24chasa.bg/novini/article/7496545", "text": "Бурята Мигел, която удари вчера западната част на Франция, е повила дърво, а то е свалило улична лампа, ранила тежко един човек късно снощи в Париж, предаде Франс прес. \"От бурята едно дърво падна върху улична лампа на площад \"Битката при Сталинград\" (в североизточната част на), която пък удари един човек\", съобщи пожарната служба, цитирана от БТА. Бурята е причинила смъртта на трима спасители в морето край Сабле д'Олон. Лодката им се преобърнала, когато те се насочили да помогнат на рибарски кораб, обявил за изчезването на един моряк.", "date": "2019.06.08", "title": "Бурята Мигел събори дървета и лампи в Париж, мъж е тежко пострадал (Снимки, видео)"}
{"url": "https://www.24chasa.bg/novini/article/7496581", "text": "Саграда Фамилия в Барселона - един от най-известните туристически обекти в Испания, която незаконно се строи повече от век – най-накрая получи разрешение за строеж, информира  Впечатляващата недовършена църква, която се посещава от повече от четири милиона годишно, е плод на въображението на испанския архитект Антони Гауди. Строителството на екстравагантната сграда започва през 1882 година, а тя е готова едва на една четвърт, когато Гауди умира през 1926 година, блъснат от трамвай. През 2016 г. испанските власти признаха, че базиликата никога не е имала разрешение за строеж, което означава, че тя е работила нелегално повече от век. Миналата година беше постигнато споразумение с градските власти на Барселона, че операторите на Саграда Фамилия ще платят 36 милиона евро през следващите 10 години, като приходите ще се използват за подобряване на близките квартали и обществения транспорт в района. В изявление, публикувано на уебсайта на Саграда Фамилия се казва, че Градският съвет на Барселона след 137 години е дал заветното разрешение за завършване на строителството. В изявлението се казва, че сега проектът на Антони Гауди може да продължи, аи лицензът ще струва 4,6 милиона евро.", "date": "2019.06.08", "title": "След 137 години Саграда Фамилия получи разрешение за строеж"}
{"url": "https://www.24chasa.bg/novini/article/7496590", "text": "400 язовира в страната се нуждаят от спешен ремонт. Това обясни в интервю за   председателят на Държавната агенция за метрологичен и технически надзор Петър Горновски. Опасност към момента за населението няма, дъждовете намаляха, а с тях и нивото на водата в язовирите. Водните съоръжения обаче трябва да се поддържат в техническа изправност и да се следят целогодишно. „Можем да кажем, предвид първо на прогнозата, че вече е по-спокойно. Понижават се водните нива на язовирите, особено тези, които в последната седмица повишаваха нивата и преливаха някои от тях. Така че мисля, че вече е спокойно“, коментира Петър Горновски. „Разбира се предвид прогнозите и това, което ни очаква в близките дни, имаме готовност за реакция и всички държавни институции също, защото ние сме в координация с тях“, добави той. По думите му над 800 язовира имат проблеми със съоръженията и язовирните стени. Сред тях е определена една група от 400 язовира, които се нуждаят от спешен ремонт. Преди всичко това са малките язовири, строени през 50-те и 60-те години, обясни Горновски.", "date": "2019.06.08", "title": "400 язовира се нуждаят от спешен ремонт"}
{"url": "https://www.24chasa.bg/novini/article/7496556", "text": "Става въпрос за едно дете и за жертва, също и за лична трагедия, а не толкова за едно досъдебно производство. Това заяви зам.-главният прокурор Иван Гешев на извънреден брифинг във връзка с предотвратения терористичен атентат в Пловдив. На 16 години е задържаният. Получихме сигнал, чийто източник са близки на това дете. В рамките на часове беше създадена организация, стана ясно, че говорим за случай на радикализирано дете. В Пловдив отидоха екипи на спецпрокуратурата, Претърсихме 2 помещения, които е ползвало детето, което е ученик в елитна пловдивска гимназия. Анализ показва, че детето е много интелигентно, от добро семейство. В двете помещения открихме самоделни взривни устройства, т. нар. \"тръбна бомба\", намерихме и взривно устройство в процес на изготвяне - пирони в пластмасов съд, което тежи 14,4 кг. и аналогично устройство е използвано при атентата в Сарафово, каза още Гешев. Детето е обект на многомесечна, може би дори годишна вербовка от \"Ислямска държава\", открихме и знаме на \"Ислямска държава\". Няма да изпадам в подробности как се е запознал с вербовчика в интернет, пращани са му клипове, каза още зам.-главният прокурор. Според нас, на детето трябва да бъде оказана помощ и с него да работят психиатри и специалисти. Съдът вчера е преценил, че следва да бъде взета мярка за неотклонение \"под надзор на детска педагогическа стая\". Това, според мен, е грешка. Пред този избор се пречупи един от прокурорите, дали това е правилно или не, ще покаже времето, сподели Иван Гешев. Към момента детето е при родителите си. Ако съдът не възприеме нашето виждане, ще трябва отговорността за ситуацията да бъде поета от семейството, училището и инспекторите от детска педагогическа стая. Имаме пълно взаимодействие от семейството, засега имаме съдействие и за работа с психолог с това дете. За нас това е единственият начин да се реши този проблем, коментира Гешев. Опитите да бъде снимано това дете, семейството му, училището му може да доведат до неприятен резултат. По случая нито службите за сигурност, нито прокуратурата ще коментират повече. Взаимодействието между службите по случая в сряда беше перфектно, разви се в рамките на 5-6 часа. Трябва коректно да се каже, че този тип проблеми са нова реална опасност - това е радикализацията. Всеки, който е родител, трябва да има доста сериозна комуникация с децата си. Недопускането на такива процеси е обект на работа в семейството, училището и много други органи, каза още зам.-главният прокурор. Под егидата на главния прокурор от няколко месеца се подготвя идеята за един проект - антитерористични центрове, които би трябвало в реално време да събират информация. Целта е да се решават и предотвратяват кризи. Този проект вече е във финалната си фаза, надяваме се да се случат в кратък период едни дребни законодателни промени, другото е техническа част. В противен случай се разчита само на личния контакт, а това е несигурно, допълни Гешев. Твърди се, че детето е изготвило взривните устройства за 7-8 дни от общодостъпни вещества, затова ви казвам, че е много интелигентно. Открити са формули за синтезиране на отрови. В началото детето е твърдяло, че има интереси към химията. Психолог, който е работил с детето, каза, че с него е работил професионалист - има определена линия на поведение, каза още Иван Гешев. Бащата е взел детето от училище, оказал е съответното взаимодействие за задържането на детето, веднага са започнали беседи с него. Не сме арестували детето в училището, коментира Гешев.  И добави, че от социалната мрежа вербовчикът е пренасочил комуникацията с детето в \"Телеграм\". Става въпрос за индивидуален случай на радикализиране, а не за терористична мрежа, каза още Гешев. Инспекторите от детска педагогическа стая веднага започнаха работа с детето, непосредствено след получаването на сигнала. Занапред също ще продължим, от понеделник колегите ще бъдат в непрекъснат контакт с него и с родителите, длъжни сме да положим всички усилия, за да помогнем на това дете и то да започне да води нормален пълноценен живо, каза Атанас Илков - директорът на областната полиция в Пловдив.", "date": "2019.06.08", "title": "Открили знаме на \"Ислямска държава\" в стаята на ученика, подготвял атентат в Пловдив"}
{"url": "https://www.24chasa.bg/novini/article/7496601", "text": "Бразилският модел Наджила Триндаде беше откарана по спешност в болница, след като беше разпитвана в продължение на 6 часа в полицейското управление в Сао Пауло и припадна, предава  Блондинката даде показания във връзка с обвинението, че е била изнасилена от звездата на \"Пари Сен Жермен\" - Неймар. Тя беше придружавана от своя адвокат Данило Гарсия де Андраде. Именно той я изнесе на ръце и я настани в линейката. Триндаде държеше високо яката на дрехата си и криеше лицето си. От бразилската полиция разкриват за още един инцидент с блондинката. Тя е наръгала с нож в гърдите бившия си съпруг Естивенс Алвес през 2014 г. Той обаче не е повдигнал обвинения. \"Тя е седяла в дневната и е яла ябълка с нож. Той се е приближил, хванал я е за ръката, тя се дръпнала, ударила го е с ножа и е причинила нараняване на гърдите му\", се казва в доклада на полицията. За отношенията си с Неймар Триндаде твърди, че той е упражнил физическо насилие над нея, последвано от сексуално, в хотелска стая в Париж. За доказателство тя показа медицинска експертиза, направена на 21 май - 6 дни след въпросната среща, в която се споменават синини по краката и задните части. По случая вече се появи видео от хотелската стая, на което се вижда, че блондинката удря Неймар, а той се опитва да се предпази, както и съобщенията между двамата, в които тя твърди, че е била насилена.", "date": "2019.06.08", "title": "След 6 часа разпити припадна моделката, обвинила Неймар в изнасилване"}
{"url": "https://www.24chasa.bg/novini/article/7496607", "text": "83-годишен шофьор е предизвикал  , съобщи   Той е навлязъл в лентата за насрещно движение, след което се ударил в друг автомобил. Мъжът е с гръдна и с черепно-мозъчни травми. Той е транспортиран до Окръжна болница - София. Пострадали са още двама мъже и две жени. Жените също имат гръдни травми и са настанени в същото лечебното заведение. На две жени им е прилошало. Към мястото на инцидента са изпратени три линейки - по една от София, Костенец и Елин Пелин. Заради инцидента има километрично задръстване. Опашката е около 20 километра. Движението в тунел \"Витиня\" на АМ \"Хемус\" в посока Варна се осъществява в две ленти, съобщи АПИ. Движението в посока София е по обходен маршрут - по път I-1 Ботевград-София. То се регулира от \"Пътна полиция\".", "date": "2019.06.08", "title": "83-годишен предизвикал катастрофата във \"Витиня\", влязъл в насрещното"}
{"url": "https://www.24chasa.bg/novini/article/7496613", "text": "САЩ са разочаровани от решението на Турция да изпрати свои военнослужещи в Русия за обучение за работа със зенитно-ракетните комплекси С-400. Това заяви заместник-министърът на отбраната на САЩ Елън Лорд, цитирана от ТАСС. САЩ бяха разочаровани, като разбраха, че Турция е изпратила военнослужещи в Русия за обучение за работа с руските системи С-400. Тези системи са несъвместими с американските изтребители Ф-35. Както вече конкретно сме заявявали Турция няма да получи Ф-35, ако получи системите С-400, каза снощи Лорд на брифинг пред журналисти в Пентагона, цитиран от БТА. По думите й САЩ не искат Ф-35 да се намират в непосредствена близост до С-400 в рамките на определен период от време заради способността на системата да разпознава параметри на изтребителя. Ако до 31 юли Турция не се е отказала от системите С-400, турските пилоти, които в момента се обучават за управление на Ф-35 в САЩ, ще бъдат експулсирани, а договорите за подизпълнители, сключени с турски фирми за Ф-35, ще бъдат анулирани, заяви Елън Лорд, цитирана от Франс прес.", "date": "2019.06.08", "title": "САЩ: Разочаровани сме от решението на Турция да изпрати военни в Русия"}
{"url": "https://www.24chasa.bg/novini/article/7496616", "text": "Разгромяващо изказване за начина, по който е била проведена предизборната кампания на БСП за евровота, е направил току-що Юрий Асланов пред червения пленум. След което подал оставката си от предизборния щаб на партията. Въпреки решението да проведем позитивна европейска кампания, БСП направила негативна такава по места и така разколебала избиратели си, докато на ГЕРБ са се мобилизирали, обяснил Асланов. Няма ниска активност, ромският вот не е бил решаващ, нито пък администрацията е била само за ГЕРБ. Загубихме защото не разказахме на избирателите за европейското бъдеще. Извадихме на показ само нещата, които не ни харесват в ЕС, критикувал Асланов.", "date": "2019.06.08", "title": "Асланов посочи грешките на червената кампания, хвърли оставка от щаба"}
{"url": "https://www.24chasa.bg/novini/article/7496618", "text": "Турция обяви, че кипърските турци също имат права за използване на газовите находища в Източното Средиземноморие, предаде Ройтерс. Изявлението на турското министерство на външните работи бе направено снощи, след като по-рано тази седмица Кипър предоговори споразумението си с консорциума, формиран от компаниите Шел (Shell), базираната в Тексас Нобъл Енерджи (Noble Energy) и израелската Делек (Delek), откриващо пътя за експлоатацията на находище, в което се смята, че има около 4,1 трилиона кубични фута газ, предаде БТА. В споразумението никъде не се споменават кипърските турци и на тях не им се предлага да поделят приходите, заяви снощи говорителят на турското външно министерство Хами Аксой. Страните по споразумението обаче не могат да игнорират факта, че кипърските турци са съсобственици на острова и те имат равни права върху петролните му и газови находища, посочи Аксой.", "date": "2019.06.08", "title": "Турция: Кипърските турци също имат права над газовите находища в Средиземно море"}
{"url": "https://www.24chasa.bg/novini/article/7496620", "text": "Близо 28 000 домакинства останаха без електрозахранване днес сутринта, след като бурята Мигел удари западното крайбрежие на Франция. Това съобщи компанията оператор на преносната мрежа Ендис (Enedis), цитирана от ДПА. В петък бурята отне живота на трима спасители, които са се опитвали да помогнат на бедстващ кораб край Сабле д'Олон, предаде БТА. Останалите четирима членове на спасителния екип са оцелели. В Париж мъж получи тежки наранявания от улична лампа, повалена от бурята.", "date": "2019.06.08", "title": "Бурята Мигел остави без ток 28 000 домакинства във Франция"}
{"url": "https://www.24chasa.bg/novini/article/7496623", "text": "Автомобилни гуми, които не се пукат и нямат вътрешна камера и каучук по тях, ще заменят традиционните до пет години, пише в. \"Дейли мейл\". Новият модел е съвместна разработка на компаниите \"Мишлен\" и \"Дженерал мотърс\". Гумите \"Uptis\" са произведени от подсилено със смола фибростъкло и алуминиеви джанти. Авангардната разработка е по-евтина, по-екосъобразна и по-трайна от досегашните автомобилни гуми. Веднъж монтирани, \"Uptis\" няма да се нуждаят от никаква поддръжка и няма да сервират никакви неприятни изненади на пътя, тъй като не могат да се спукат. За създаването на новата гума, чиито външни кръгове приличат на чиния за фризби, е било нужно издаването на 50 нови патента, за да се опази новата технология от подражатели. Новите гуми ще могат да бъдат произвеждани и на триизмерни принтери.", "date": "2019.06.08", "title": "Заменяме традиционните автомобилни гуми с такива, които не се пукат, до 5 години"}
{"url": "https://www.24chasa.bg/novini/article/7496633", "text": "„Днес знамето на омразата и разединението иска да се вее по-високо от знамето на мира, но ние няма да му позволим. Най-лесно е да се отрича, да се мрази и разрушава, сила се изисква да се съгради. Децата и тяхното бъдеще са подвластни само на една идеология – обединение за тяхното добруване.“ Това заяви вицепрезидентът Илияна Йотова на официалното отбелязване пред монумент „Камбаните“ на 40-ата годишнина от първата Международна детска асамблея „Знаме на мира“. Вицепрезидентът е патрон на честванията. Това съобщиха от прессекретариата на президентството. В приветствието си Илияна Йотова посочи, че преди 40 години, много преди да бъде член на Европейския съюз, България стана посланик на неговия девиз „Единни в многообразието“, като го разпространи по света. България даде възможност на хиляди деца от цялото земно кълбо да творят заедно, да се опознават, да създават приятелства. „Българската столица се превърна в дом на надеждите и на мечтите на децата. 40 години по-късно вече порасналите участници от цял свят в сърцето си България. За много от тях асамблеята начерта пътя на развитие“, подчерта вицепрезидентът. „Людмила Живкова прозря, че няма нищо по-значимо от инвестицията в децата и в чувството за единство, че децата са най-добрите посланици. Такива хора с визия днес са дефицит“, изтъкна Илияна Йотова. Вицепрезидентът отбеляза, че идеята ѝ продължава да живее чрез дейността на дъщеря ѝ Евгения Живкова и нейната фондация, която е един от добрите примери как можем да работим заедно за децата. „За да сте още по-успешни, е необходима и по-голяма подкрепа от държавата и обществото“, подчерта Илияна Йотова. „Тук, в този уникален паметник хиляди деца вградиха своята вяра в доброто, в един мирен свят, който дава криле на всички, свят без стени, свят на подадените ръце. Тяхното послание се отнася и за днешния ден“, заяви вицепрезидентът. Илияна Йотова предложи веднъж в годината в България да се организира голямо събитие, на което да творят заедно деца на българи, живеещи в чужбина. Към децата Илияна Йотова се обърна с думите: „Вие сте строителите на съвременния свят и задачата ви не е никак лесна. Но съм убедена във вашата отговорност и сили да постигнете хармонията на камбанния звън. Мисията ни като родители е да бъдем неотлъчно до вас и да ви подкрепяме.\" Вицепрезидентът връчи отличия „Академия Бъдещето на България“ на гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.", "date": "2019.06.08", "title": "Йотова: Знамето на разединението не е по-високо от знамето на мира  (Снимки)"}
{"url": "https://www.24chasa.bg/novini/article/7496639", "text": "Разследващият руски журналист Иван Голунов днес бе обвинен в опит за трафик на голямо количество дрога, обяви неговият адвокат, цитиран от АФП. \"Иван Голунов бе обвинен в опит за незаконна търговия с дрога\", написа в приложението за съобщения \"Телеграм\" адвокатът Павел Чиков. Той публикува и документ на полицията, в който журналистът от независимата медия \"Медуза\" е обвинен в опит да продаде \"голямо количество кокаин и мефедрон, предаде БТА.", "date": "2019.06.08", "title": "Обвиниха разследващ руски журналист в опит за трафик на голямо количество дрога"}
{"url": "https://www.24chasa.bg/novini/article/7496662", "text": "Турската полиция задържа петнадесет жени при акция срещу проституцията в Истанбул, съобщи турската телевизия СиЕнЕн-Тюрк. Операцията срещу жриците на любовта на площад Таксим (в квартал Бейоглу) е била предприета късно снощи. Акцията е била извършена, след като силите на реда са следели от известно време жените, занимаващи се с нелегална дейност, предаде БТА. Всички задържани жени са чуждестранни гражданки.", "date": "2019.06.08", "title": "Задържаха 15 проститутки при акция в Истанбул"}
{"url": "https://www.24chasa.bg/novini/article/7496086", "text": "Повече от 200 000 пътни полицаи са изпратени да патрулират по улиците на страната в петък, за да гарантират безопасното и безпроблемно движение в първия ден от тридневната почивка за празника Дуану (Фестивал на драконовите лодки), който тази година съвпадна и с началото на националните кандидатстудентски изпити в страната, предава  Междувременно повече от 70 хиляди полицейски коли и над 4000 участъка на пътна полиция ще бъдат дежурни по големите магистрали, забележителности и водещи маршрути, по които трябва да преминат учениците, за да поддържат гладкия поток на движение, съобщи Министерството на обществената сигурност. Националните кандидатстудентски изпити, известни още като гаокао, приключват в събота.", "date": "2019.06.08", "title": "Над 200 хиляди полицаи в Китай патрулират по време на празника Дуану и националните кандидатстудентски изпити"}
{"url": "https://www.24chasa.bg/novini/article/7496165", "text": "Субсидиите за партиите възникват през 2001 - 2002 година - по времето на правителството на Сакскобургготски. Има вариант да престанем с популисткия дебат за субсидиите, обществото също е разделено по тази тема. Това каза финансовият министър Владислав Горанов в сутрешния блок на  Някои от партиите се опитват да извлекат политически дивиденти от темата за субсидиите. Всеки път, когато внесем закона за бюджета, колегите от левицата искат да обсъдим и субсидиите, коментира Горанов. Ако колегите от БСП смятат, че 1 лев е малко, да кажат колко им трябват. Аналогията за 1 лев е свързана с отговорите, които получихме от въпросния референдум. Какво лошо има, ако хората смятат така, правителството да се съобрази с него. Няма нищо лошо да се доверим и на Слави, референдумът, макар и иницииран от него - в него Слави има само един глас, каза още финансовият министър. Законът казва, че за всеки глас се дават по 11 лева, в следващи норми обаче се казва, че субсидии от общата маса се дават само на партиите, които имат над 1 процент или имат вкаран народен представител. Затова се получава едно преразпределение, коментира той. Предложили сме да се възстановяват суми до 20 май 2016 година, по банков път ще се връщат сумите. Разговорът за оставката ми беше между мен и премиера, преценихме, че не се налага да подавам оставка. Колегите от БСП са чели закона по същия начин. Няма как един финансов министър да понесе цялата отговорност за нещо, което е от 2001 - 2002 година, да не говорим, че въпросът е по-скоро технически, отколкото политически, сподели Владислав Горанов. Ако коментираме темата за ДДС, трябва да тръгнем от философията какво представлява този данък. Ако се намали ставката за дадена стока, дори в първите месеци да има понижаване на цените, след това производителите обират тази разлика в тяхна полза. Когато се намалява ДДС за дадена стока, то той се намалява и за богатите, и за бедните. Няма да свърши нищо, ако намалим ДДС-то. Бих спорил с премиера за ДДС върху книгите, най-вероятно накрая ще надделее той. Ако парламентът реши, че трябва да се случи по този начин, ще се случи, коментира Горанов. Ние сме членове на НАТО и трябва да имаме авиация, със сигурност руските машини са по-евтини от тези на САЩ. Когато обаче се очаква солидарност от НАТО, не може да се оправдае това ресурсът за сигурност да се пилее във външна страна. Можем да си позволим сумата за F-16 да се плати наведнъж. Разбира се, обаче, че говорим още за това дали можем да го платим на части, каза още той. В кабинета не е обсъждана темата за терористичния акт, който е предотвратен в Пловдив, коментира Горанов ", "date": "2019.06.08", "title": "Горанов: Ако колегите от БСП смятат, че 1 лев субсидия е малко, да кажат колко им трябват"}
{"url": "https://www.24chasa.bg/novini/article/7496174", "text": "Хората във Владо Тричков предполагат, че агресивните кучета, които убиха човек, са били оставени без грижи и те са нападнали от глад, предава  Преди трагичния инцидент е имало и други – едно разкъсано куче, друго нападнато куче, което успяло да оцелее, а жертвата – Димитър, е бил нападан от същите кучета и затова е избягвал да минава по пътя край вилата, в която са отглеждани. Минавал е по горска пътека, но те са го пресрещнали вчера и там. „Стопанинът на кучетата идваше да ги храни през два – три дни, те лаеха денонощно, предполагам, защото са гладни. Вероятно това е и причината да нападнат човек”, смята Гинка Петрова, която живее в съседство. Семо Георгиев показа и жалбите, които са подавани до полицията и общината, за да се сигнализира за отглеждането на кучетата. Мъжът посочва, че хората са се страхували и от зарази, и от това че кучетата са излизали без намордник. Първо донесе три кучета, после започнаха да се размножават, посочи още Семо Георгиев. Димитър е нападнат от кучетата вчера около девет сутринта. На страшната гледка се натъква жена, която отишла да събира шишарки в гората. Веднага след инцидента е арестуван и стопанинът на кучетата Йордан Карагьозов. Всеки който е собственик на куче, носи отговорността изцяло, посочи в студиото на „Тази събота” Асен Аролски - професионален треньор на кучета. Според него тази порода кучета трябва да имат контрол и надзор, не могат да бъдат оставени сами.", "date": "2019.06.08", "title": "Хора от Владо Тричков: Вероятно кучетата са били оставени без грижи и са нападнали от глад"}
{"url": "https://www.24chasa.bg/novini/article/7496188", "text": "Прекалено много \"Долче вита\" (в превод от италиански сладък живот) може да ви коства изгонване от центъра на Рим, предаде Асошиейтед прес. Кметицата на италианската столица Вирджиния Раджи представи наредба, забраняваща лошото поведение в града. Забраната включва яденето или пиенето около историческите обекти, катеренето по монументите, разхождане в полугол вид и влизането във фонтаните. Последното провинение беше еблематична сцена във филма на Федерико Фелини \"Сладък живот\", в който Анита Екберг танцуваше във фонтана Треви в Рим, предава БТА. В действителност повечето от мерките в наредбата досега са съществували като временни или пък са били рядко прилагани. Сега общинският съвет гласува те да станат постоянни. Който не се подчинява на правилата, ще бъде изгонен от историческия център на града за 48 часа. \"Центърът на Рим е зона, защитена от ЮНЕСКО\", припомни Раджи и обеща нулева толерантност за онези, които рушат града. Така Рим се присъединява към усилията на наводнените с туристи градове. Миналата година Флоренция въведе наредба, налагаща глоби до 500 евро за онези, които ядат на тротоарите или на входните врати на кооперациите в района на галерията Уфици. Венеция в миналото забрани на туристите да ядат на площад Свети Петър, освен ако не го правят в скъпите кафенета и ресторанти там. В Париж музеят Лувър затвори врати за цял ден, след като служителите казаха, че посетителите са прекалено много и те не могат да се справят с тях. В Амстердам властите планират забрана на обиколките с екскурзовод в квартала с червените фенери. Кметицата на Рим каза, че вече е започнала да пише писма на посланиците на страните, чиито граждани са заловени да се държат лошо. Още вчера общинската полиция пък започна да кара туристите в района на Испанските стъпала да спрат да пият бира и да си обуят обувките. Според приетите мерки Рим забранява и мнимите гладиатори, досаждащи на туристите в района на Колизеума и на други исторически места и искащи пари за селфи с тях. Досега в тази насока имаше временни забрани, които обаче не дадоха резултат.", "date": "2019.06.08", "title": "Забраняват влизане във фонтаните и хранене и пиене край исторически обекти в Рим"}
{"url": "https://www.24chasa.bg/novini/article/7496195", "text": "Мексико ще вземе безпрецедентни мерки за борба с незаконната имиграция. Това се казва в обща декларация на Вашингтон и Мексико след договарянето на споразумение за незаконната имиграция, което избегна налагане на американски мита на мексиканския внос в САЩ, предава БТА. Сред мерките е разполагане на мексиканската национална гвардия из Мексико, приоритетно на южната граница на страната. В четвъртък Мексико обяви, че 6000 членове на гвардията ще бъдат разположени на южната граница. Сега в общата декларация тази цифра не се споменава. Разполагането по границата с Гватемала ще започне в понеделник. Мексико ще вземе също решителни мерки, за да разбие огранизациите на трафиканти, както и незаконните мрежи за транспорт и финансиране, се казва в декларацията, прочетена от мексиканския външен министър Марсело Ебрард след дългите преговори във Вашингтон. Мексико отстъпва пред американското искане и мигранти, кандидатстващи за убежище в САЩ, ще бъдат върнати в Мексико, където ще изчакат решението на американските власти. Президентът на Мексико Андрес Лопес Обрадор заяви, че е доволен, че американските мита са били избегнати, предадоха световните агенции. Той каза, че мексиканците ще се съберат в Тихуана днес, за да отпразнуват това.", "date": "2019.06.08", "title": "Мексико обеща безпрецедентни мерки за борба с незаконната имиграция"}
{"url": "https://www.24chasa.bg/novini/article/7496200", "text": "Компанията Уолмарт, която се опитва да се превърне в достойна конкуренция на Амазон в доставките по домовете, обяви, че нейните служители не само ще доставят покупките до домовете на клиентите, но и ще ги подреждат в хладилника, предаде Франс прес. Новата услуга, предлагана от Уолмарт, ще се нарича \"У дома\". Началото й ще бъде поставено тази година в няколко американски градове, предава БТА. Така Уолмарт ще се конкурира с услугата на Амазон, наречена \"Ключът на Амазон\". При тази услуга благодарение на код, който всеки пък се променя, служител на Амазон може да влезе в къщата на клиента в негово отсъствие и да остави пакетите, които носи, вместо да чака пред вратата. Сега клиентите на Уолмарт, които ще искат да се възползват от подобна услуга, ще трябва да инсталират електронна система за отваряне на вратата, за да могат доставчиците да влязат и да доставят носеното до кухнята, хладилника, до гаража или до което и да е място в къщата. Служителите, които ще изпълняват тази услуга, ще бъдат оборудвани с камери, които ще заснемат действията им. Кадрите ще могат да се гледат от клиентите на живо или по-късно.", "date": "2019.06.08", "title": "Уолмарт с нова услуга - ще доставя продукти до домовете и ще ги подреждат в хладилника"}
{"url": "https://www.24chasa.bg/novini/article/7496206", "text": "Президентът на САЩ Доналд Тръмп разкритикува американското космическо управление НАСА, че си е поставило за цел да върне американските астронавти на Луната до 2024 г. и призова агенцията да се фокусира вместо това върху \"много по-големи\" инициативи, като полет до Марс, предаде Ройтерс. Преди това Тръмп бе подкрепил лунната инициатива на НАСА, но сега както изглежда той намалява подкрепата си за нея. \"За всичките пари, които ние харчим, НАСА трябва да НЕ говори за отиване на Луната. Това го направихме преди 50 години\", написа Тръмп в Туитър. \"Те трябва да са фокусирани върху много по-големите неща, които ние правим, в това число Марс, отбраната и науката\", допълни той. Изявлението на Тръмп бе туитнато от президентския самолет, с който той пътува от Европа за Вашингтон. Мнението на Тръмп противоречи с призива на неговата администрация, отправен неотдавна към НАСА, да се върнат хората на лунната повърхност до 2024 г. вместо до поставената преди това за цел - 2028 г. НАСА планира да изгради космически аванпост в лунна орбита, в който да може да се сменят астронавти, стигащи до лунната повърхност. Целта е това да стане до 2024 г. Този план е част от по-голям план за използването на Луната за отправна точка за евентуални мисии до Марс. На сайта на НАСА в петък се казваше, че програмата \"Артемида ще прати първата жена и следващия мъж на Луната до 2024 г. и ще създаде устойчиво човешко присъствие на Луната до 2028 г.\" Програмата е кръстена на близначката на Аполон - Артемида, която е богиня на Луната в гръцката митология. На сайта на НАСА има и детайли как космическото управление планира да превърне Луната в отправна точка за бъдещи мисии до Марс и за място за тестване на оборудване и на технологии за други походи из Слънчевата система. Частни компании също се включиха в надпреварата към Луната. Милиардерът Джеф Безос миналия месец представи макет на апарат за кацане на Луната, произведен от компанията му Блу Ориджин.", "date": "2019.06.08", "title": "Тръмп: НАСА да се фокусира върху полет до Марс, а не да връща астронавтите на Луната"}
{"url": "https://www.24chasa.bg/novini/article/7496256", "text": "С изпити по български език и литература, по биология, физика и по италиански език днес продължава втората кандидатстудентска сесия за учебната 2019/2020 година в Софийския университет \"Св. Климент Охридски\". Това съобщи пресцентърът на висшето училище. Кандидатстудентският изпит по български език и литература започва в 9.00 часа. Той проверява и оценява знанията и уменията като резултат от обучението по български език и литература в средното училище - четене с разбиране на текст, включващо извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми; редактиране на текст и създаване на аргументативен тип текст - есе. Изпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100. Създаването на аргументативен текст по даден проблем - есе, е задължителен компонент от изпита и при отказ от писането на есе, точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение или сентенция от литературен или нелитературен източник. Текстът трябва да е в обем до три страници, а изпитът е 4 часа. Кандидатстудентският изпит по биология е от 14.00 часа и продължава четири и половина астрономически часа. Състои от два компонента - компонент 1 се оценява с числова оценка по шестобалната система. Тази числова оценка се използва за балообразуваща за всички, кандидатстващи с изпит по биология в СУ. Компонент 2 е задължителен само за кандидатите за специалността \"Медицина\" в Софийския университет. Компонент 1 \"Тест\" е задължителен за всички кандидат-студенти, полагащи изпит по биология. Тестът се състои от 60 задачи върху материал от осми, девети и десети клас със следните формати - множествен избор с няколко алтернативи, но с един верен отговор и структуриран отговор. Задачите показват фактически знания по биология и основни логически и аналитични умения. Компонент 2 е за развиване на тема от учебния материал от осми, девети и десети клас, която ще бъде изтеглена в деня на изпита. Този компонент е за кандидат-студенти, които ще кандидатстват за специалността \"Медицина\". До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент. Изпитът по физика също е от 14.00 часа и продължава четири часа. Той се състои от тест и от задача върху материала по физика за средните училища. Задачата цели да провери умението на кандидатите да прилагат знанията си за решаване на конкретен физически проблем. Тестът е от 20 въпроса - от всички дялове на физиката. Целта е проверка на познаването на физичните величини и закони. На изпита може да се използват калкулатори. Не се разрешава ползването на електронни бележници, на портативни компютри и на калкулаторите към мобилните апарати. Изпитът по италиански език е от 14.00 часа и е върху изучавания в средното общообразователно училище лексико-граматичен материал, разширен до активното владеене на около 4000 думи и изрази. Това предполага допълнителни занимания и четене на оригинална литература. Изпитът се състои от диктовка, преразказ на прочетен текст, превод от италиански на български език и езиков тест.", "date": "2019.06.08", "title": "4 кандидатстудентски изпита се провеждат в Софийския университет днес"}
{"url": "https://www.24chasa.bg/novini/article/7496266", "text": "Британският министър на околната среда Майкъл Гоув, който е един от претендентите за лидерския пост на британските консерватори след оставката на Тереза Мей вчера, призна, че е взимал кокаин и изрази дълбокото си съжаление за това, предават Ройтерс и БТА. В. \"Дейли мейл\" цитира Гоув да казва, че това се е случило на няколко пъти на социални събирания, когато той бил млад журналист. \"Това беше грешка. Когато погледна назад, аз бих искал да не съм правил това. Това беше преди 20 години и да, това беше грешка. Но не вярвам, че миналите грешки те дисквалифицират\", заяви Гоув. Той изрази надежда, че това признание няма да му попречи да бъде назначен за следващ премиер. Гоув допълни, че депутатите са тези, които ще вземат решение, но каза: \"Мисля, че всички политици са имали живот, преди да станат политици\". Кандидатите за поста на Тереза Мей трябва обявят официално дали ще участват в надпреварата в понеделник.", "date": "2019.06.08", "title": "Кандидат за поста на Мей: Като млад журналист съм взимал кокаин, това беше грешка"}
{"url": "https://www.24chasa.bg/novini/article/7496286", "text": "Ние се оказахме в позиция, че едва ли не сме защитници на този тип субсидия и ни омръзна да сме виновни за всичко. И казахме ето - можем и с 1 лв. Разбира се, че партиите, ако останат без финансиране, ще бъдат принудени да молят бизнесмени и олигарси да ги подпомагат. Ние отчитаме тези рискове, но нека да отворим този дебат, да стигнем до консенсус и всички да стигнем до това, че субсидиите имат смисъл, а не само нас да ни плюят. Искаме цялото общество да чуе всички аргументи за субсидиите.. Това каза депутатът от ГЕРБ Тома Биков в студиото  на \"Денят започва\" с Георги Любенов по  . Нямаме намерение като партия да бъдем подлагани непрестанно на атаки, да бъдем виновни и лоши, категоричен в Биков. По повод предложението на опозицията за намаляване на ДДС върху хляба, Биков заяви, че това не гарантира понижението в цената на тестените изделия. Няма нито един механизъм в законопроекта на БСП, който да доведе до намаляване на цените на хляба, обясни депутатът. За оставката на втория човек в ГЕРБ - Цветан Цветанов, Биков коментира, че означава рестарт за партията. Това е задаване на някакъв стандарт в политически живот, на това политиците да знаят, че те имат по-малко права от останалите граждани. Със сигурност всяка промяна е стрес и това не е промяна само за Цветанов, а промяна за нов модел в партията, може би трябва да се децентрализира управлението на структурите, повече хора да отговарят за тази работа, каза още Тома Биков. Депутатът от ГЕРБ коментира и трусовете в т.нар. малка коалиция на \"Обединени патриоти\". И тримата лидери на \"Обединени патриоти\" декларират, че управленската програма се изпълнява и декларират подкрепа за управляващото мнозинство. Те имат нова ситуация след изборите, но аз смятам, че няма проблем в мнозинството. Продължаваме да работим, така, както сме го правили, допълни Биков.", "date": "2019.06.08", "title": "Тома Биков: Оказахме се в позиция на защитници на субсидията, затова казваме, че можем и с 1 лв."}
{"url": "https://www.24chasa.bg/novini/article/7496311", "text": "Аз съм адвоката на гражданите няма как да се видя в образа на партиен функционер, заяви в предаването \"Тази събота\"  по   омбудсманът Мая Манолова. Според нея публичните позиции съществуват, за да решават проблемите на хората. По повод общественото обсъждане на новите цени на тока и парното, Мая Манолова посочи, че е било бутафорно. Комисията за енергийно и водно регулиране (КЕВР) проведе в петък обществено обсъждане с граждани и сдружения за новите цени на тока, които влизат в сила от 1 юли. Очаква се и средно увеличение с 4,5% на парното и топлата вода за цялата страна, а при тока увеличението ще е средно с около 3,5%. \"Решенията предварително са взети. Отсъстваха представители на министерството на енергетиката, депутати, представители на Столичната община, синдикати и работодатели\", обясни Манолова. По думите й цените на природния газ на международните пазари са се сринали до дъното, но в същото време цената на парното в България е стигнала своя таван. \"За съжаление гражданите няма право да обжалват в съда актовете на КЕВР. Единственият субект, който може да обжалва тези решения са енергийните дружества, но те нямат интерес от това\", отбеляза Манолова. Според омбудсмана сериозни са проблемите при бързите кредити. По думите й една от причините хората да теглят кредити е, че не могат да си платят битовите сметки. \"Тези фирми заобикалят закона, не спазват правилата и измислят всевъзможни уловки\", коментира Манолова.", "date": "2019.06.08", "title": "Мая Манолова: Аз съм адвокат на гражданите, не се виждам като партиен функционер"}
{"url": "https://www.24chasa.bg/novini/article/7496338", "text": "Компанията Боинг е разбрала през 2017 г. за дефект в светлинната аварийна сигнализация в пилотската кабина на самолетите 737 MAX, но е решила да отложи отстраняването му до 2020 г. Това разказаха американски конгресмени, предават Ройтерс и БТА. Дефектната аварийна светлинна сигнализационна система предупреждава пилотите, когато два сензора, които измерват ъгъла на атака на самолета, се разминават в данните. Погрешни данни за ъгъла на атака се смята, че са изиграли роля в двете смъртоносни катастрофи с Боинг 737 MAX в Индонезия и в Етиопия, в които загинаха общо 346 души. Заради тях самолетите от този модел бяха спрени да летят по целия свят, а в САЩ започнаха няколко разследвания и базираната в Чикаго Боинг преживява една от най-големите си кризи в над 100-годишната си история. Според конгресмените Питър Де Фацио и Рик Ларсън през ноември 2017 г. Боинг е отложил за 2020 г. актуализиране на софтуер, което е щяло да коригира констатирания дефект. Едва след катастрофата в Индонезия през октомври 2018 г. този график е бил ускорен. Боинг обясни, че е открил проблема през 2017 г., малко след като е започнал да доставя най-продавания си самолет 737 MAX на клиенти. Компанията не е информирала американското Федерално управление за гражданско въздухоплаване за дефекта до катастрофата с индонезийския самолет на Лайън еър година по-късно, разказаха конгресмените. Комисията по транспорта и инфраструктурата в Камарата на представителите на американския Конгрес изпрати писма до Боинг, доставчика му Юнайтед текнолъджис и до Федералното управление за гражданско въздухоплаване с искане за предоставяне на повече детайли.", "date": "2019.06.08", "title": "Боинг отлага с 4 г. коригирането на дефект на самолетите 737 MAX"}
{"url": "https://www.24chasa.bg/novini/article/7496355", "text": "Президентът на Венецуела Николас Мадуро разпореди отварянето на границата с Колумбия в щата Тачира, където международната общност е струпала хуманитарна помощ, отказвана досега от Каракас, предава БТА. Мадуро нареди пълното затваряне на сухопътните граници с Бразилия и Колумбия, както и прекратяването на морските и въздушни връзки с холандските Антили през февруари, няколко дни преди опита на опозицията да вкара хуманитарна помощ в страната. На 10 май правителството отвори границата с Бразилия и морския път с Аруба, но не и с други холандски антилски острови като Бонер и Кюрасао. Същевременно днес заместник-председателят на венецуелската Социалистическа партия Диосдадо Кабейо се срещна в Хавана с Раул Кастро. Срещата целеше да покаже на САЩ единството на Венецуела и Куба, предадоха световните агенции. От Хавана Кабейо предупреди Канада да не се меси в делата на Венецуела. По-рано днес канадската външна министърка Кристия Фрийланд заяви при среща с кубинския външен министър Бруно Родригес, че Куба има роля, която да изиграе в намирането на мирен изход на венецуелската криза.", "date": "2019.06.08", "title": "Мадуро разпореди отваряне на границата на Венецуела с Колумбия"}
{"url": "https://www.24chasa.bg/novini/article/7496357", "text": "Финансовите министри и централните банкери от Г-20 започнаха днес двудневната си среща във Фукуока, в югозападната част на Япония. Очаква се вниманието им да бъде насочено главно към търговията и новите международни правила за обмитяване, предава БТА. Срещата във Фукуока се провежда на фона на напрежението в търговските отношения между САЩ и Китай - двете най-големи икономики в света. Нарастват опасенията за въздействието на сегашното напрежение в търговските отношения, коментира в сряда управляващият директор на Международния валутен фонд, припомня ДПА. Добра новина за участниците в срещата бе отмяната на митата, които Вашингтон планираше да наложи от понеделник на мексиканския внос. Президентът на САЩ Доналд Тръмп обяви през изтеклата нощ, че САЩ и Мексико са постигнали съгласие по въпроса за имиграцията и че митата, които той планираше да въведе в понеделник, са отменени. \"САЩ и Мексико постигнаха споразумение. Митата, предвидени да влязат в сила от американска страна срещу Мексико, са отменени за неопределено време\", се посочва в туита на Тръмп. Финансовият министър на САЩ Стивън Мнучин приветства споразумението с Мексико и го определи като \"много, много важно\". Не бихме могли да бъдем по-доволни от споразумението, което постигнахме. Оценяваме високо ангажиментите, които пое Мексико, за да ни помогне по тези важни въпроси, свързани с имиграцията, коментира днес Мнучин в кулоарите на срещата на главните финансисти от Г-20 във Фукуока.", "date": "2019.06.08", "title": "Финансовите министри и банкери от Г-20 обсъждат търговията и митата"}
{"url": "https://www.24chasa.bg/novini/article/7496362", "text": "Сигурно е, че след евроизборите в края на май не можем да кажем, че гражданите на ЕС стоят отстрани и наблюдават онова, което става в Брюксел и Страсбург и не се интересуват от европейската тема. Това заяви пред   вицепрезидентът Илияна Йотова, която е и бивш евродепутат. „За съжаление това не се отнася за нашата страна. Но това, че активността надмина 50% - през 2014 на евровота тя бе на санитарния минимум – може би най-слабият резултат от гледна точка на участие за целия период от създаването на Европейския парламент като изборен орган“, каза Йотова в предаването „Събота 150“ на програма „Хоризонт“. „Дали това се дължи на засиленото участие на антиевропейските партии или че много европейски гражданите решиха да не дадат в техни ръце европейския проект, е въпрос на сметки…Едно е сигурно, след тези избори имаме много съществени промени“, допълни тя. Йотова подчерта, че за първи път от много години е разрушена хегемонията между лявото и дясното – социалдемократи и Европейската народна партия, които години наред определяха високите постове в Комисията, в ЕП, след това и председателя на Съвета, както и върховния представител за външна политика. „Тази година имаме още едно предизвикателство, въпреки че, като че ли наблюдатели и политици не искат да го слагат в една кошница, но то е факт – смяната на председателското място на Европейската централна банка. Марио Драги е с изтекъл мандат и е много важно кой ще поеме и с каква политика поста му“, посочи вицепрезидентът. Тя изтъкна като важно и почти удвоеното присъствие в ЕП на членове на либералния алианс, както и изключително силното представяне на зелените партии: „А антиевропейските партии няма да имат блокираща квота“. „Промени ще има и след октомври, когато ще видим какво ще се случи с Брекзит“, когато се очаква британските евродепутати да напуснат ЕП, каза още Йотова. Според нея темата миграция не се превърна в основна тема за евроизборите. „Всички европейски граждани, включително и ние, ще бъдем много по-внимателни към онова, което се случва в Брюксел“,", "date": "2019.06.08", "title": "Йотова: След евровота в ЕП за първи път е разрушена хегемонията между лявото и дясното"}
{"url": "https://www.24chasa.bg/novini/article/7496366", "text": "Френските власти започнаха разследване на предполагаема измамна схема, в която са били замесени френски и полски компании. Има подозрения, че чрез нея е било доставяне лошокачествено месо на благотворителни организации, предават Асошиейтед прес и БТА. Френската агенция за борба с измамите обяви, че френска компания е продала 1500 тона замразени стекове на стойност 5,2 милиона евро на благотворителни организации във Франция като част от програма, финансирана от европейски фонд. Компанията е купила месото от доставчик от Полша. Посредник е била друга френска компания. Проби от месото показали, че то не отговаря на френските стандарти и че в него преобладават мазнините. Според анализи консумацията на това месо не вредяла на здравето. Благотворителните организации обаче са били призовани да изтеглят месото.", "date": "2019.06.08", "title": "Фирми доставяли лошокачествено месо на бедни във Франция, разследват схемата"}
{"url": "https://www.24chasa.bg/novini/article/7484022", "text": "Представете си амфитеатър, но проектиран не от древните римляни, а от световноизвестния архитект Ренцо Пиано, и издълбан в скала под земята. На мястото на стандартните седалки се намират 2000 дървени бъчви с вино, което обединява най-доброто от италианските и френските традиции. Наслаждавайки се на музиката – например на някой концерт за цигулка, която долита от сцената в краката ви, си давате сметка как звуците отекват перфектно и меко в бъчвите под вас. В тях е виното, в което прочутият барон Ротшилд е вложил парите си. В същото време в надземния свят, или над избата аудиториум, долита лек морски бриз от долината между Гросето и Кастильоне дела Пеская. Всичко това се развива в Тоскана, или по-точно в зоната на Марема. Избата се нарича “Рока ди Фрасинело” и е единственото творение в сферата на енологията, излязло от фантазията на Ренцо Пиано. Инициативата, или по скоро настояването архитектът да се гмурне в света на виното, идва от страна на известния икономически журналист Паоло Панерай. Когато запаленият по висококачественото вино Пиано решава да приеме предизвикателството, се качва на хеликоптер и обикаля бавно над тосканските земи. С вперен поглед във всяка гънка и бразда анализира земята от висините на хеликоптера. Така избира перфектното място за избата, която после проектира. Първоначално Паоло Панерай притежава само 50 хектара лозя в сърцето на зоната Марема в Тоскана. Те са разположени върху педя земя между Болгери и Монталчино, откъдето излизат най-скъпите италиански червени вина.Тук открай време се лее вино – лозя са отглеждали по тези земи преди 3 хилядолетия и етруските, първите обитатели. Панерай е твърдо решен да привлече за проекта си и барон Ротшилд – по време на една конференция по тези места през 90-те години на миналия век го завежда в зоната, където иска да направи избата си. Ротшилд се влюбва в нея веднага и решава да вложи милиони евро, но иска от Панера да изкупи цялата земя наоколо, така че имението да не е от 50, а от 500 хектара. От една страна, така ще се избегне конкуренцията от съседите по земя, от друга страна – ще се облагороди теренът и ще се обогати пейзажът. В зоната трябва да се засадят не само лозя, а и много други видове растителност, за да се обогати цялата екосистема – така се увеличава моментално и стойността на земята. Само 80 хектара днес са засадени с лозя. Всичко останало са гори, включително и маслинови, поляни, цветя, дървета от всевъзможни видове. Това означава, че се постига равновесие в природата и се избягва опасността лозята да бъдат атакувани от патогени като бактерии и гъби, които биха се развили, ако на мястото имаше единствено лозя. “Рока ди Фрасинело” се ражда като джойнтвенчър между “Кастеларе ди Кастелина”, фермата на Паоло Панерай, и “Домейн барон Дьо Ротшилд”. Ренцо Пиано слага подписа си под дизайна на избата бижу. Той извайва елегантна и функционална структура, в която се вплитат архитектура, изкуство, археология и вино. Идеята на Пиано е крайният резултат да бъде фабрика, а не паметник на виното . В подземията на избата има и музей с ценни предмети на етруските, живели точно тук. Истински спектакъл за окото се вихри и около избата – лозята със сортовете санджовето, каберне совиньон, сира и верментино се полюшват романтично под диригентството на известния енолог Алесандро Челай, който се грижи за всичко възможно, свързано с гроздето и виното в избата. Вината, излизащи от избата, са от местни и международни сортове. Диамантът е “Бафонеро”, в превод – черен мустак, което се прави от 100% мерло. Името му идва от едноименното лозе в имението. Бафонеро е обаче и прозвището на ловците на глигани, които се събирали точно до това лозе и които били с дълги и завити мустаци. Роденото през 2007 г. вино “Бафонеро” е най-известното мерло в италианския шампионат на тези вина. Още с първото си издание то достига висоти в класациите на библията в това отношение - сп. Wine Spectator - 94/100. На цвят е рубинено червено, ухае на черни горски плодове като къпини и боровинки, примесени с ванилия. Когато го опитате обаче, чувствате как на небцето ви вкусът му се променя, напомняйки шоколад, тютюн и кафе. В дизайнерската изба “Рока ди Фрасинело” е възможно да си направите всякакъв вид енотур – помислено е и за нискотарифни туристи на виното, които срещу 20-ина евро могат да си направят дегустации и обиколка. Ако обаче сте богаташ, може да си наемете и цялата изба за частно събитие или концерт.", "date": "2019.06.08", "title": "Етруски, вино и симфония в изба в скала под земята на Тоскана"}
{"url": "https://www.24chasa.bg/novini/article/7496093", "text": "На 26 май, между 8 и 10 часа сутринта в село Мездрея, по време на изборите за членове на Европейския парламент, подсъдимият К.И. дал на три лица парични средства. С действията си той целял да ги склони да упражнят избирателното си право в полза на определена политическа партия и кандидат от нейната листа. Въпросните граждани получили от К.И. по двадесет лева. По споразумение между Районна прокуратура – Берковица и защитата на подсъдимия К.И., му е наложено наказание за извършено престъпление по чл. 167, ал. 2, вр. чл. 26, ал. 1 от НК. Подсъдимият се е признал за виновен и се е съгласил да му бъде наложено наказание единадесет месеца „лишаване от свобода“ с тригодишен изпитателен срок. Определението на съда има последиците на влязла в сила присъда.", "date": "2019.06.08", "title": "Oсъдиха условно мъж за купуване на гласове в село край Берковица"}
{"url": "https://www.24chasa.bg/novini/article/7496084", "text": "Ежегодните кандидатстудентски изпити в Китай започнаха в петък. Очаква се близо 10 милиона ученици да се включват в най-важния изпит през годината, които им е необходим за продължаване на образованието и често определя бъдещото им развитие, предава  Той обикновено продължава два дни, но може да продължи и до неделя в различните региони, съобщават от министерството. Броят на кандидатите тази година е най-високият от 2010 г насам. Националните кандидатстудентски изпити започват да се провеждат за първи път през 1952 г. Според министерството на образованието, общо 38,33 студенти са се обучавали в университети в Китай през 2018 г. За сравнение през 1998 са били 6,42 милиона, а през 1949 г около 117 000. „Китай е изградил най-мащабната система за висше образование в света\", казва Фан Хайлин, представител на ведомството.", "date": "2019.06.08", "title": "Милиони китайски ученици се включват в националните кандидатстудентски изпити"}
{"url": "https://www.24chasa.bg/novini/article/7496119", "text": "Сиренето направени от истинско мляко залежават в складовете. За това съобщава Нова тв. Млекопроизводителите сигнализират, че българският купувач предпочита сирене и кашкавал с палмово масло. Статистиката също потвърждава предпочитанията на българина към неистинското сирене. С 2% е намаляло изкупеното мляко от последните 4 месеца спрямо миналата година. Отчита се ръст от 5% на закупените имитиращи млечни продукти. Европейското законодателство вече изисква изришното посочване на имитиращите млечни продукти в магазините и заведенията за хранене. Мгазините трябва с етикети да посочват на щанда, кой млечен продукт е \"имитиращ\". От извършени проверки на Българската агенция по безопасност на храните през последните 5 месеца са открити 30 нарушения. \"Над 3000 проверики са направени за страната и са направени 30 акта. БАБХ продължава всяка седмица да прави провекви\", заяви д-р Александрина Борисова в ефира на Нова тв. Санкциите са между 500-1500 лв. и могат да достигнат до 3000 лв. при повторно нарушение.", "date": "2019.06.08", "title": "Българинът предпочита имитиращи продукти пред истинското сирене"}
{"url": "https://www.24chasa.bg/novini/article/7496111", "text": "Туристически автобус с ученици се сблъска с лек автомобил в Германия, при което бяха ранени 21 деца и двама възрастни, предаде ТАСС. Трагедията се разиграла на автомагистрала близо до град Арнщад в провинция Тюрингия, предава БТА. В автобуса е имало 49 деца. Пострадалите възрастни са били в автомобила. Причините за катастрофата се разследват. ", "date": "2019.06.08", "title": "Автобус с ученици се блъсна в кола на магистрала в Германия, 21 деца са ранени (Видео)"}
{"url": "https://www.24chasa.bg/novini/article/7496116", "text": "Огромен плаващ кран пристигна днес на мястото в река Дунав в Будапеща, на което потъна туристическо корабче с южнокорейски туристи, предаде Асошиейтед прес. Кранът ще помогне за изваждането на плавателния съд. Престои подготовка за използването на съоръжението, включваща прикрепване на кабели под корабчето. Това може да отнеме няколко дни, предава БТА. Същевременно продължава и претърсването на водите на реката за трупове на безследно изчезналите в трагедията. Издирването, в което участват 15 плавателни съда и няколко кучета, специализирани в намиране на трупове, се извършва дори на 200 километра южно от Будапеща към границата със Сърбия. Трупът на един от южнокорейците беше намерен по течението на реката, на 132 километра от унгарската столица.", "date": "2019.06.08", "title": "Огромен плаващ кран ще помогне за ваденето на потъналото корабче в Будапеща (Снимки)"}
{"url": "https://www.24chasa.bg/novini/article/7495553", "text": "За първи път е предотвратен терористичен акт в България. Джихадистът избрал мишена в Пловдив, научи „24 часа“. По непотвърдена информация заподозреният е непълнолетен, който бил арестуван в четвъртък, преди да окървави града. В петък специализираният съд е решавал каква мярка за неотклонение да му наложи, съобщиха служители оттам. Те обаче отказаха да разкрият неговата самоличност. Той е българин от семейство, за което досега не е имало съмнения за връзка с радикализирани формирования. Предстои МВР, ДАНС и прокуратурата да обявят подробности за разследването.", "date": "2019.06.08", "title": "Първо в „24 часа“: Предотвратиха терористичен акт в Пловдив"}
{"url": "https://www.24chasa.bg/novini/article/7496130", "text": "Привърженик на джихадистката кауза, заподозрян, че планирал атентат на Таймс Скуеър, където щял да използва два пистолета, днес се яви в съда, който постанови той да остане в предварителния арест и да не бъде пускан под гаранция, предаде Ройтерс. На заподозрения са повдигнати обвинения, предава БТА. Ашикул Алам е следен от няколко месеца и е бил арестуван вчера при опит да купи два пистолета марка Глок, припомня Франс прес. Според полицейски представители фактът, че 22-годишният Алам е искал да купи оръжие, показва, че той планирал стигне до край. Заподозреният е роден в Бангладеш и живеел в квартала Куинс в Ню Йорк. Първоначално той искал да атакува политици в Ню Йорк и Вашингтон, по после решил да извърши нападение на Таймс Скуеър - посещавано от много туристи място в Ню Йорк. Алам дори извършил няколко огледа там и снимал с телефона си. Плановете си Алам споделил в частни разговори, които били прехванати от полицията. Агент под прикритие се свързал с него през август миналата година. Пред него Алам изразил симпатии към Ислямска държава и възхищение към Осама бин Ладен, но не споменал никакви контакти с джихадистка организация или с неин член.", "date": "2019.06.08", "title": "Оставиха в ареста симпатизант на Осама бин Ладен, планирал атака на Таймс Скуеър"}
{"url": "https://www.24chasa.bg/novini/article/7496133", "text": "САЩ наложиха санкции на голяма петролохимическа иранска компания, свързана с Корпуса на гвардейците на Ислямска революция, предаде Франс прес. Персиън гълф петрокемикъл индъстрис къмпани е най-големият петролохимически холдинг на Иран, се казва в изявление на американското министерство на финансите, предава БТА. Според САЩ холдингът и неговите филиали съставляват 40 процента от иранския капацитет на производство в петролохимическата индустрия и 50 процента от секторния износ. Петролът и неговите деривати са основен източник на приходи за иранския режим. Санкциите се налагат заради финансовата подкрепа от страна на холдинга за конгломерата Хатам ал Анбия, който се занимава с инженерни и инфраструктурни проекти, като изграждане на пътища, мостове, язовирни стени, пристанища, тръбопроводи и който също е свързан с Корпуса на гвардейците на Ислямската революция. \"Прицелвайки се в тази мрежа, ние имаме намерение да лишим от средства ключови елементи от иранския петролохимически отрасъл, който подкрепят Гвардейците на Революцията\", подчерта американският министър на финансите Стивън Мнучин. \"Гвардейците на Революцията проникват по един систематичен начин в ключови сектори на иранската икономика, за да напълнят хазните си, като същевременно се впускат в поредица от злонамерени операции\", заяви Сигал Манделкер, която е заместник-министър за борбата с тероризма и финансовото разузнаване към министерството на финансите на САЩ.", "date": "2019.06.08", "title": "САЩ наложиха санкции на голяма иранска петролна компания"}
{"url": "https://www.24chasa.bg/novini/article/7496157", "text": "\"При всички случаи субсидията трябва да бъде намалена и ще бъде намалена\", каза зам.-председателят на ВМРО Ангел Джамбазки в ефира на Нова тв, но не потвърди, че тя трябва да бъде 1 лв. на глас. Според него е по-правилно да се постави някакъв таван на отпусканите пари за политическите партии, а това, че след референдума през 2016 г. темата за намаляване на субсидиите умря, е политическа грешка. \"Тряба да има таван. Не е редно политически партии да държат пари на влог. Трябва да има точен отчет как се харчат тези пари - за печатни издания, за тв предавания, да отиват за съобщаване на политическите виждания.\" В края на евроизборите Волен Сидеров заяви, че кампанията на ВМРО струва между 6 и 8 млн. лв. - повече отколкото е субсидията на патриотическата партия. Джамбазки отрече това да е вярно и обясни, че за тази сума се правят кампании в САЩ, а цялата отчетност по похарчените пари преди изборите може да бъде лесно проверена. Според Ангел Джамбазки резултатът след изборите е една от причините за разцеплението в малката коалиция и за нападките, които получава от лидера на ПП \"Атака\", но ВМРО няма да се опитва да развали коалицията. Джамбазки е наел адвокати и им е дал клеветнически, според него, материали, които могат в последствие да бъдат разгледани в съда.  \"Има сериозна липса на доверие в поличтическите лица в България, но това е първият сериозен самостоятелен успех на ВМРО\", коментира последните избори евродепутатът. Във връзка с днешния гей парад, Ангел Джамбазки изказа неодобрението си за вече традиционното събитие за хората с различна сексуална ориентация. \"Изключително безсмислено и нахално мероприятие. Иксат да узаконяват бракове и да осиновяват деца. Това е недопустимо и неприемливо\", каза той за София Прайд и обясни, че в световен мащаб се води силна политическа гей пропаганда. ", "date": "2019.06.08", "title": "Ангел Джамбазки: Субсидията за партиите ще бъде намалена"}
{"url": "https://www.24chasa.bg/novini/article/7496138", "text": "Шестима премиери от трите основни европейски политически семейства се срещнаха в Брюксел, за да постигнат напредък в преговорите за разпределяне на претендентите за най-висшите европейски постове. Според участниците в срещата вчера вечерта тя е била конструктивна, предаде Франс прес. Срещата протече под формата на неофициална вечеря. Основна тема беше кой ще стане приемник на Жан-Клод Юнкер начело на Европейската комисия. Но разговорите са включвали и постовете на председателя на Европейския съвет, на Европейския парламент и на управителя на Европейската централна банка, предава БТА. На неформалната вечеря белгийският премиер и либерал Шарл Мишел беше поканил своя колега, холандския премиер Марк Рюте, двама социалистически премиери - испанския Педро Санчес и португалския Антониу Коща и двама представители на европейската десница - хърватския премиер Андрей Пленкович и премиера на Латвия Артурс Кришянис Каринш. Шестимата премиери са излъчени от трите политически семейства, които имат най-много места в новия ЕП. По време на вечерята шестимата премиери са се договорили да се консултират с политическите си семейства и да останат в тесен контакт помежду си. Няколко европейски източници предупредиха, че не бива да се очаква от тази среща промяна на позициите. Социалистите ще повторят отново, че искат Франс Тимерманс начело на ЕК, а Европейската народна партия ще повтори, че иска на поста Манфред Вебер, казаха източниците. Нито френският президент Еманюел Макрон, нито германският канцлер Ангела Меркел бяха на срещата в Брюксел. Техните позиции са от съществено значение, за да се реши как ще бъдат разпределени постовете по върховете на властта в ЕС. Макрон не крие, че има силни резерви спрямо Вебер, докато Меркел подкрепя германския кандидат.", "date": "2019.06.08", "title": "Шестима премиери от ЕС обсъдиха кой ще наследи Юнкер като шеф на ЕК"}
{"url": "https://www.24chasa.bg/novini/article/7496142", "text": "Венецуелският опозиционен лидер Хуан Гуайдо заяви, че нови дискусии в Осло между представители на опозицията и на правителството на Николас Мадуро не са предвидени за момента, предава БТА. Два първи кръга на разговори имаше в средата на май. \"Ако тези преговори не ни доближават до целите, то те не служат за нищо\", заяви Гуайдо и каза, че ще предупреди журналистите, ако бъде насрочен нов кръг. Преговорите целят да се сложи край на венецуелската криза. Същевременно днес външната министърка на Канада Кристия Фрийланд заяви, че Куба има роля, която да изиграе в разрешаването на венецуелската криза, предадоха световните агенции. Тя изрази това мнение по време на среща с кубинския външен министър Бруно Родригес в Отава. \"Мисля, че има обединяване на мнението, че е необходим мирен преход във Венецуела, който да доведе до свободни и справедливи избори и до завръщане на демокрацията. Куба има роля, която да изиграе в това отношение\", каза Фрийланд. Вчера кубинското правителство потвърди отново солидарността си с правителството на Мадуро. Венецуела е от близо 20 години основен политически съюзник на Куба. САЩ наложиха санкции на Куба заради подкрепата й за венецуелския режим. Тези санкции нанесоха тежък удар на кубинската икономика, която в последните години залагаше на туризма. Същевременно днес властите на Аржентина съобщиха, че от началото на годината на 426 венецуелци е било забранено да влизат в страната, предаде ТАСС, като се позова на съобщение на външното министерство. Сред тези венецуелци са всички членове на венецуелското Конституционно събрание, както и още висши чиновници и лица, които са тясно свързани с венецуелския режим.", "date": "2019.06.08", "title": "Гуайдо: Нямаме предвидени нови разговори с представители на Мадуро в Осло"}
{"url": "https://www.24chasa.bg/novini/article/7496152", "text": "За туристите в скоро време може да се окаже трудно да направят перфектната снимка на Белия дом, след като започне изграждането на нова, по-висока ограда, предаде Асошиейтед прес. Новата ограда ще е висока 3,96 метра, като колчетата ще бъдат по-широки и по-здрави. Настоящата ограда е 1,83 метра, предава БТА. Проектът за новата ограда ще струва 64 милиона долара. Той беше одобрен през 2017 г. от Националната комисия за капиталово планиране и от Комисията по изящни изкуства. Очаква се строителството да започне това лято и да продължи до 2021 г. Новата ограда ще попречи на нарушители да я прескачат и да проникват в зоната около Белия дом. През септември 2014 г. мъж с нож се покатери през оградата, притича през Северната поляна и влезе в Белия дом, преди да бъде задържан. Малко след като Доналд Тръмп встъпи в длъжност през 2017 г., мъж, носещ спрей за самозащита, преодоля оградата и се разхожда около Белия дом в продължение на 17 минути, преди да бъде открит от Сикрет сървис. По това време Тръмп беше в сградата.", "date": "2019.06.08", "title": "Правят нова ограда около Белия дом, ще е с 2 метра по-висока от сегашната"}
{"url": "https://www.24chasa.bg/novini/article/7496158", "text": "Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предават ДПА и БТА. Стихията вдигнала във въздуха голяма шатра, в която се продавала бира по време на футболен турнир. После шатрата паднала с голяма сила върху хората и някои от тях били затиснати под нея. Ранените бяха откарани в болница.", "date": "2019.06.08", "title": "Торнадо опустоши немски град, 12 са ранени"}
{"url": "https://www.24chasa.bg/novini/article/7496160", "text": "Президентът на САЩ Доналд Тръмп обяви, че САЩ и Мексико са постигнали съгласие по въпроса за имиграцията и че митата, които той планираше да въведе в понеделник, са отменени, предадоха световните агенции. Тръмп съобщи това в Туитър. \"САЩ и Мексико постигнаха споразумение. Митата, предвидени да влязат в сила от американска страна срещу Мексико, са следователно отменени за неопределено време\", се казва в туита на президента, предава БТА. Той допълва, че в скоро време ще бъдат публикувани детайли за сделката. Тръмп добави, че Мексико ще вземе \"силни мерки, за да спре миграционния поток през страната по посока на южноамериканската граница\". \"Това ще позволи да се намали до голяма степен, или да се елиминира, незаконната имиграция, идваща от Мексико в САЩ\", допълни Тръмп. Малко след това мексиканският министър на външните работи Марсело Ебрард, който е във Вашингтон за преговорите за митата и за незаконната имиграция с американски представители, потвърди в Туитър, че няма да има мита в понеделник. Той благодари на всички, които са помогнали да \"се покаже величието на Мексико\". Преговорите започнаха в началото на седмицата. Тръмп заплашваше да въведе мита срещу Мексико от 10 юни в размер на 5 процента върху всички стоки, идващи оттам. Прогресивно до 1 октомври митата трябваше да се увеличат до 25 процента. В четвъртък мексиканските власти се ангажираха да засилят надзора по границата с Гватемала, като разположат 6000 членове на националната гвардия. Мексико замрази и банковите сметки на предполагаеми трафиканти на мигранти и върна стотици хондурасци в родината им. Властите на Мексико освен това блокираха кортеж от около 1200 мигранти, влезли в Мексико от Гватемала.", "date": "2019.06.08", "title": "Тръмп: Митата срещу Мексико са отменени"}
{"url": "https://www.24chasa.bg/novini/article/7496155", "text": "Днес завършва посещението на президента Румен Радев в Санкт Петербург, предава БТА. По време на визитата си българският държавният глава, заедно с президентите Владимир Путин и Си Цзинпин, участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година. В първия ден на посещението си българският президент имаше среща с руския си колега Владимир Путин в Константиновския дворец, на която двамата обсъдиха теми от двустранните отношения в областта на енергетиката, икономическия обмен, отбраната, както и в сферата на образованието, науката и културата. В рамките на визитата си президентът Румен Радев разговаря и с генералния секретар на ООН Антониу Гутериш, както и с министър-председателя на Армения Никол Пашинян. В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.08", "title": "Последен ден от визитата на президента Румен Радев в Санкт Петербург"}
{"url": "https://www.24chasa.bg/novini/article/7492790", "text": "- Apollo Travel Group е един от водещите туроператори в Швеция, Дания, Норвегия и Финландия. В България като туроператор работи от 25 години, тоест вече дълго време. Затова можем да кажем, че България като място за ваканция се различава по три основни признака – дължината на сезона, моментът, в който се взима решението за почивка, и нивото на цените. Българското Черноморие е с по-кратък летен сезон в сравнение с Гърция, Хърватска, Испания, Турция и др. Другото различно е моментът, в който се правят резервациите – за България това е в по-близък период до датата на почивката, средно от 1 до 2 месеца. За повечето от другите дестинации места се запазват от 6 до 12 месеца предварително. Голяма разлика има и в нивото на цените. Тук цените на хотели, ресторанти, услуги и други са по-ниски и съответно привличат по-ниско платежоспособни клиенти. - Ние работим основно в Швеция, Дания, Норвегия, Финландия. Там България е известна като морска дестинация с много слънце и пясъчни плажове и е посещавана от скандинавски граждани още от времето на социализма. Apollo Travel Group работи с много добри хотели в Слънчев бряг, Несебър, Созопол, Поморие. И храната е прекрасна, плажовете също. Нашите туристи се изразяват за България така: „good value for money” или добро съотношение между качество и цена. Страната ви привлича с доста ниски разноски за добре платения скандинавец. Тук на почивка идват основно хора с не толкова добри доходи, учащи се, младежи, възрастни хора. Но за обслужването – за него има още много да се работи, за да са доволни туристите. В момента имиджът на морската почивка в България е повече „party-party” – за млади хора, а не за семейства с деца и възрастни хора. За ваканция при вас се ориентират повече младежи заради ниските цени, за забавления и купони. Както казах преди, сезонът на българското Черноморие е много кратък. През месеците юли и август, когато е високият сезон, резервациите са предимно от кандидат купонджии, привлечени от ниските цени на алкохола и възможностите за забавления. Семействата с малки деца и хората в напреднала възраст избягват да почиват тогава заради шума и партитата, също така не се чувстват сигурни в такива обстоятелства. - През 2018 година имаше значителен ръст на туристите ни в България в сравнение с предната 2017 година. За жалост това не се оказа постоянна тенденция и ние не сме щастливи от това, разбира се. За 2018 година 27 хиляди наши клиенти са посетили България, а за 2019 година имаме само 12 хиляди резервации. Относно отлива на туристи в България моето мнение е, че има много комплексни причини - подновен интерес към някои страни, стойността на еврото спрямо скандинавските парични единици, както и нивото на обслужване. Традиционно добри дестинации затвърждават името си и привиличат все повече нови клиенти. Ръст има в резервациите за Хърватска, Гърция, Черна гора, и може да се каже, че тук влияе най-вече Турция с новата си туристическа политика и изгодни оферти. Трябва да се отчете, че вие имате наистина добри хотели, прекрасни плажове, отлична храна и т.н. и това го виждам и в Несебър, и в Созопол и в Слънчев бряг. Основната причина за отлива на наши туристи би могла да бъде търсена в нивото на обслужване. Скандинавците пътуват много по света, индивидуално и групово, на близки и далечни дестинации и правят сравнение на всичко. По общо мнение квалификацията на обслужващия ви персонал не е добра и доста туристи остават разочаровани. Особено това се отразява в комуникацията между туристите и персонала, по-голяма част от който не говори добре или изобщо английски или някакъв друг западен език. - Скандинавците харесват българите и България, крайбрежието, плажовете, хотелите... Нужно е да се работи в посока промяна на репутацията на България, да се реши как да се избяга от имиджа на купонджийска дестинация и т.н. Да се направи някакво отделяне на този вид забавления, за да може другите туристи да се чувстват спокойни и да се наслаждават на почивката си. Това ще допринесе и за удължаване на силния сезон. Както говорихме преди, нужно е да се повиши нивото на обслужване и услугите и много да се работи в тази посока. В коментарите от наши туристи се набляга и на чистотата в хотелите, както и на качеството на храната и напитките. Не от всички хотели имаме оплаквания. Например за хотел Дунав в Слънчев бряг, където се намираме в момента за това интервю, нямаме отрицателни мнения, коментарите са за добро обслужване, вкусна и прясна храна, внимателен персонал. Възможностите са тук и вие имате всичко това – чудесни плажове и хотели, прекрасен климат и усмихнати хора, и е нужно съвсем малко - да се поработи за подобряване на имиджа и нивото на обслужване. - Наградите Apollo Awards се определят единствено и само от нашите туристи. Външна независима компания изпраща на вече завърналите се туристи запитване на мейл с въпроси за туроператора, за хотела, за обслужването и услугите, за дестинацията и др. Така че класирането е напълно честно и наистина отразява мнението на клиентите ни. Информацията се обработва от същата агенция, като точките за награждаване са по скала от 0 до 10. В класацията участват само хотели с получени минимум 8 точки и поне 20 коментара. Подобни награди Аполло Травъл Груп връчва и в другите страни, където работи. - Осем хотела от Несебър, Созопол, Поморие, Обзор и Слънчев бряг са наградени тази година. В категорията 4+4 звезди са отличени Tiara Beach със злато и Iberostar Sunny Beach Resort и Sol Nessebar Palace със сребро, бронз взе Sunset Resort. В категория 3+3 звезди награди получиха още 4 хотела – Mirage Apartments е със злато, Santa Marina със сребро, Paradiso и Rainbow са с бронз. Наградите на Аполло Травъл Груп се връчват вече от 5 години. Хотелите се отличават със специална грамота и медал, който се поставя в нашия сайт за резервации до информацията за хотела и така способства за по-добрия му имидж.", "date": "2019.06.08", "title": "Ориан Риец, мениджър договаряне на Аполло Травъл Груп: България трябва да избяга от имиджа си на парти дестинация"}
{"url": "https://www.24chasa.bg/novini/article/7495546", "text": "В 1,23 ч след полунощ на 26 април 1986 г. мощен взрив разтърсва четвърти реактор на Чернобилската АЕЦ. Активната зона на реактора е напълно разрушена. В първия момент дежурната смяна решава, че няма страшно – просто се е взривил резервоарът, където се оттича водата за охлаждане на реaктора. Опитът за контролираното му изключване се проваля и следва безпрецедентна атомна авария. Експлозията откъртва 1000-тонния му капак, подсилено покритие няма и реакторът се оголва. Избухва пожар и Часове наред ръководството на АЕЦ не знае какво точно е станало, но уверено издава заповеди, пращайки маса служители в заразената с радиация зона. Този кошмарен инцидент, отровил не само Украйна и СССР, но и света, зрителите преживяха отново с нашумелия сериал на HBO “Чернобил”. Филмът постигна рекорден рейтинг, и предизвика вълна от емоции, особено в Русия и бившите ѝ републики. Там някои го хвалят като покъртителен и предупредителен, а други го критикуват за излишно драматизиране на събитията и неточности. Руски експерти подреждат фактите така: С наличните в централата дозиметри не е било възможно да се определи сериозността на ситуацията – скалата им е ограничена до 3,6 рентгена на час. На изпратените пожарникари никой не обяснява опасността. Към 2 ч през нощта те са вече с висока доза облъчване, а лицата им се покриват с ядрен загар. В 2,10 ч е угасен покривът на машинната зала. В 2,30 е потушено ядрото на пожара в реакторното отделение. В 4,50 пламъците са локализирани, а в 6,35 пожарът е ликвидиран. В минисериала на тези апокалиптични моменти са посветени два и половина от 5-те епизода. Там Руските специалисти припомнят: Смяна след смяна АЕЦ продължава работа, 1-и,2-и и 3-и реактор действат, даже когато става ясно, че около 4-и енергоблок нивата на радиация надвишават критичните. На 27 април в 11 ч сутринта директорът на централата докладва в Москва, че радиационният фон е в пределните норми. Че той не е прав, разбират едва в 15 ч, когато става ясно, че се е взривила активната зона на реактора и той е напълно разрушен.  В Москва създават правителствена комисия за ликвидация на последствията и разследване на аварията. Тя решава напълно да се спре 3-и реактор, който работи цяло денонощие след инцидента, макар че е в една сграда с разрушения. За това в сериала не се говори, цялото внимание пада върху 4-и реактор. В комисията е видният химик Валерий Легасов. Късно вечерта на 26 април той и шефът ѝ, съветският вицепремиер Борис Щербина, пристигат в централата. Академик В сериала неговият герой (Джаред Харис) не прави никакви измервания, а в епицентъра с БТР пристига един от командирите на войските за химическа защита, посочват руските експерти. Във филма Легасов гаси пожара със съдържащи бор компоненти, но истината е, че по това време пожарът е вече угасен, посочват те. Целта на елемента бор е била да възпре попадането в атмосферата на радиоактивен отпадък от реактора и разнасянето му от вятъра. Вместо пределните 3-4 дни Легасов прекарва в АЕЦ няколко месеца в лична саможертва. При това е имал семейство и деца, за което в сериала няма и дума, посочват критиците. след като оставя запис с изводите си за аварията – очевиден намек за потулване на важни разкрития. Химикът наистина се обесва на втората годишнина от ядрената катастрофа. “Но около тази трагедия няма никаква конспирация”, контрира московският политолог Анатолий Васерман. Според него Легасов вече е казал и написал публично всичко за инцидента и версията му е потвърдена от експерти, включително международни. Синът на химика разкрива, че той е бил много зле, след преживения ужас и репресиите, на които го подлагат за разкриване на истината за катастрофата. Затова свършва със себе си. При това Васерман забравя да припомни завесата от лъжи и заблуди, спусната около целия инцидент и смъртта на академика, което поражда слухове и конспиративни теории, включително, че е убит. Сред мъжкия персонаж от истински личности, свързани с трагедията, авторите на сериала въвеждат една жена - Улана Хомюк (Емили Уотсън). Ядрен физик, тя прави важни корекции на решенията на Легасов и изглежда като историческа фигура, а всъщност е измислен герой, обобщен образ на ролята на жените в съветската наука. Шчербина е обрисуван като глупав политикан, но в живота той е вещ специалист в ядрения отрасъл, затова Горбачов го поставя начело на комисията, сочат експертите. казва експертът на “Грийнпийс” Ян Хаверкамп. В Япония облъчените са под прякото въздействие на радиацията, а дозата се определя от мястото им спрямо епицентъра. В “Чернобил” радиоактивността се разпространява на голяма територия и въздейства дълго време. Според Хаверкамп в епизодите има много хипотетични твърдения. Преувеличена е мощността на взрива и изхвърлянето на радиоактивни вещества. Късмет е и че ветровете не бяха силни, а умерени, можеше да е 100 пъти по-страшно”, казва ядреният физик Александър Панов.  Очакваният в сериала втори взрив на реактора не е възможен, тъй като няма какво да се взривява – цялата опасна зона “излита” първия път. Крайни руски патриоти, за които сериалът е русофобски, наблягат и на други дребни неточности. Вертолетът, паднал, гасейки пожара, не бил свален от радиацията, а се ударил в кран. Касите с водка, разнасяни демонстративно на екрана, са измислица – в СССР по това време действа “сух режим”. Мъртви птици не падат върху главите на пионери в Припят, а само в района на централата. В трета серия раздали им и дихателни апарати. С подобни заядливи забележки не са съгласни не само кинокритиците, но и много хора в социалните мрежи. Това не е документален, а игрален филм, който достоверно предава ужаса на катастрофата и се гледа на един дъх, посочват те. Високо го оценяват дори някои от ликвидаторите. В сериала няма злорадство, битът в СССР е показан удивително правдиво и детайлно. Както и хаосът, лошите технически условия, грешните решения на политиците в разпадащата се империя. А също и типичната за руския и съветските народи жертвоготовност на хората, участвали в борбата срещу последиците от аварията. “Писания от типа “исторически несходства” и “идеологически заговор на САЩ” са брътвежи. За мен сериалът е достойно дело на хора с друго мислене, които обаче се отнасят с уважение към случилото се и историческата истина. Нашите само знаят да критикуват и да снимат шпионски боклуци вместо сериозни филми за подвига на съветския народ”, възмущава се в мрежата руски почитател на филма. А друг допълва: “Срамни и обидни са не дребните неточности в сериала, а това, че подобен филм трябваше да снимаме ние, а не американците”. След този филм вероятно ще се преосмисли изобщо ядрената енергетика навсякъде по света, защото основното послание е, че всичко, което е възможно, се случва. Не става дума за некадърност на съветските учени и инженери, а за това, че човечеството, заслепено от вярата в своите възможности, се опитва да управлява огромна мощ и невинаги успява да се справи. За първи път се вижда детайлно какво всъщност се е случило с хората. Опредметява се лъчевата болест. Филмът на НВО е изключително въздействащ и интересен. Неслучайно е по-гледан дори от прочутата фентъзи приказка “Игра на тронове”. С този филм се доказва, че бъдещето на киното са минисериалите, които правят търговските канали с невероятно качество. Четейки този текст, означава, че сте повярвали на филма повече от всякаква документалистика по темата.", "date": "2019.06.08", "title": "Къде греши филмът за “Чернобил”"}
{"url": "https://www.24chasa.bg/novini/article/7496371", "text": "Катастрофа в тунел „Витиня” затруднява движението по магистрала „Хемус”, информира МВР. По първоначални данни в тунел „Витиня“ на АМ „Хемус“ са се ударили два автомобила, пострадали са двама. Движението временно е спряно. На място има полицейски екипи, които отклоняват движението на моторни превозни средства. Движението в посока София се осъществява през I-1 Ботевград – София при км 36, информират от АПИ.                                                                                                                                                                                                                                                                                                                       ", "date": "2019.06.08", "title": "Катастрофа в тунел \"Витиня\" на \"Хемус\", двама са ранени (Видео)"}
{"url": "https://www.24chasa.bg/novini/article/7496369", "text": "В 9.00 часа в зала 224 в Ректората на Софийския университет \"Св. Климент Охридски\" започна изпитът по български език и литература от втората изпитна сесия. Кандидат-студентите, подали заявление за явяване, са 1423, съобщи пресцентърът на висшето училище. Кандидат-студенти са изтеглили вариант 1 на теста и темата на есето - \"Човекът е единственото създание, което отказва да бъде, каквото е\" от Албер Камю. Изтеглена е контролната тема \"Нищо, което си струва да бъде научено, не може да бъде преподадено\" от Оскар Уайлд. Заместник-ректорът на Софийския университет проф. Ренета Божанкова е приветствала кандидат-студентите и е изразила надеждата си да се справят отлично с поставените задачи, да пишат спокойно, но и вдъхновено, и да постигнат първата много голяма цел в живота си - да станат студенти в желаната от тях специалност в Софийския университет. Председателят на изпитната комисия и заместник-декан на Факултета по славянски филологии проф. Гергана Дачева се е присъединила към пожеланията за успех на всички. С успешно издържан изпит по български език и литература кандидат-студентите могат да изберат специалностите - \"Философия\", \"Философия\" /на английски език/, \"Психология\", \"Социология\", \"Публична администрация\", \"Културология\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Румънска филология\", \"Арменистика и кавказология\", \"Предучилищна и начална училищна педагогика\", \"Социална педагогика\", \"Специална педагогика\", \"Логопедия\", \"Физическо възпитание и спорт\". С изпит по български език и литература и с изпит по история на България бъдещите студенти могат да кандидатстват и в специалността \"Право\". С изпит по български език и литература и с изпит по английски, френски, немски или испански език може да се кандидатства за специалността \"Европеистика\", а с изпит по български език и литература и с изпит по английски, френски, немски, испански, италиански или руски език - в специалността \"Регионално развитие и политика\".", "date": "2019.06.08", "title": "Кандидат-студентите по БЕЛ в СУ пишат есе върху мисъл на Албер Камю"}
{"url": "https://www.24chasa.bg/novini/article/7496375", "text": "Ученик на 16 години е  , разказаха източници от МВР. По неофициална информация младежът имал идея да взриви бомба самоделка на обществено място в края на юни. Взривното устройство било изработено от самия него, а целта била да бъдат засегнати много хора. Ученикът се е заклел във вярност на радикална групировка, която опосредствано го е насочвала как да сглоби бомба. Близки на 16-годишния надушили действията му и службите осуетили намеренията му. На арестувания ученик е определена мярка \"надзор\" на член на Комисията за борба с противообществените прояви", "date": "2019.06.08", "title": "Заподозреният за атентата - ученик от Пловдив"}
{"url": "https://www.24chasa.bg/novini/article/7496383", "text": "От 5 до 12 милиона тона пластмасови отпадъци попадат годишно в световния океан. Върху състоянието на екосистемата влияние оказва и глобалната промяна на климата, както и повишаването на концентрацията на въглеродния диоксид в атмосферата. Това съобщи днес, когато се отбелязва Световният ден на океаните, Световният фонд за дивата природа, предава БТА. Оценките са различни - от 5 до 12 милиона тона пластмасови отпадъци, а усреднената цифра е 9,5 милиона, се посочва в комюнике на Световния фонд за дивата природа. Микропластиката, която е една трета от целия боклук в океана, се трупа на острови от отпадъци. Тя прониква в телата на живите същества чрез храната. През последните 50 години в атмосферата силно се е увеличила концентрацията на въглеродния диоксид. Причините за това са глобалното изменение на климата, изгарянето на изкопаеми горива и изсичането на горите на планетата. От повишаването на концентрацията на веществото във въздуха страдат обитателите на океана, които са част от основната хранителна верига, посочват експертите на фонда, цитирани от ТАСС. Деветдесет процента от големите хищни риби вече никога няма да могат да възстановят досегашния си популация. Става дума за рибата тон, треска, палтус и рибата меч. Близо половината от кораловите рифове са необратимо разрушени заради глобалната промяна на климата, сочат заключенията на Световния фонд за дивата природа. Според негови данни в океана живеят представители на фауната, които са много чувствителни към всякакви изменения на състоянието на океана, сред които са коремоногите, известни още като морски дяволи. Тяхната раковина е изградена изцяло от арагонит (една от формите на калциевия карбонат). Това вещество лесно се разтваря във водата при повишаване на равнището на киселините над определени стойности. Учените наричат този процес окисляване на водата. Именно това застрашава днес редица видове мекотели и повечето видове корали. През последните десетилетията планетата ни е загубила половината от всички коралови рифове, посочват експертите на фонда.", "date": "2019.06.08", "title": "От 5 до 12 милиона тона пластмасови отпадъци попадат в океаните всяка година"}
{"url": "https://www.24chasa.bg/novini/article/7496408", "text": "Франция е готова да обмисли намаляване на дела си в \"Рено\" (Renault), за да консолидира партньорството си с \"Нисан\" (Nissan). Това обяви днес френският министър на финансите Брюно Льо Мер, цитиран от Франс прес и БТА. Той говори в Япония, след като италиано-американският автомобилопроизводител \"Фиат-Крайслер\" (Fiat Chrysler) оттегли предложението си за сливане с \"Рено\" с мотива, че преговорите са станали безсмислени заради политическата съпротива в Париж. В интервю за АФР в кулоарите на срещата на финансовите министри от Г-20 в японския град Фукуока Льо Мер каза, че Париж може да обмисли намаляване на 15-процентовия си дял в \"Рено\", ако това ще доведе до по-здрав съюз между японската и френската компания. Можем да свием дела на държавата в капитала на \"Рено\". Това не е проблем, ако в крайна сметка имаме по-стабилен автомобилен сектор и по-здрав съюз между големите автомобилни производители \"Нисан\" и \"Рено\", каза Льо Мер пред АФП. Миналата седмица \"Фиат-Крайслер\" изненада автомобилния свят с предложение за сливане с \"Рено\", което, ако се включеха японските партньори на \"Рено - Нисан\" и \"Мицубиши\" (Mitsubishi Motors), щеше да се формира третата по големина автомобилна компания в света след \"Фолксваген\" (Volkswagen) и Тойота (Toyota). По-рано тази седмица обаче сделката се провали. Льо Мер подчерта, че \"Рено\" трябва да се съсредоточи върху по-здрави връзки с \"Нисан\" преди да участва в други съюзи. По думите му от ръководителите на \"Рено\" и \"Нисан\" зависи колко близък ще бъде съюзът между двете компании. \"Рено\" се стреми към пълно сливане, но \"Нисан\" гледа скептично на този план.", "date": "2019.06.08", "title": "Франция: Готови сме да намалим дела си в \"Рено\", за да укрепим връзките с \"Нисан\""}
{"url": "https://www.24chasa.bg/novini/article/7496418", "text": "Германски учени установиха с лабораторни тестове, че земната мантия е магнитна, съобщи ЮПИ. Досега се смяташе, че земният магнетизъм се захранва от материали в кората и ядрото. Учени от университета в Мюнстер обаче установиха, че хематитът, който изобилства в земната мантия, запазва магнитните си свойства при високи температури, предава БТА. Откритието ще позволи да бъдат обяснени някои от електромагнитните аномалии на планетата ни. Земният магнетизъм се дължи предимно на потока течни железни сплави в ядрото на планетата. Скалите в кората също излъчват магнитни сигнали. Досега обаче специалистите мислеха, че минералите губят магнитните си свойства в мантията заради високата температура и налягане. В серия от лабораторни тестове, при които железни окиси бяха подложени на температура и налягане, сравними с условията в мантията, германските учени установиха, че хематитът запазва магнитните си свойства до температура 925 градуса Целзий. \"Тези резултати могат да обяснят други изводи, свързани с цялостното магнитно поле на Земята\" - каза проф. Кармен Санчес-Вале от екипа. Земните магнитни полюси се разменят на всеки няколкостотин хиляди години. Специалистите мислеха, че те мигрират през Тихия океан. Тази хипотеза се основава на анализ на древни скали и електромагнитни аномалии, измерени на океанското дъно. Новото изследване показва, че тези аномалии могат да бъда обяснени с движението на скали, съдържащи хематит, в земната мантия под западния Тихи океан. В началото на годината специалисти трябваше да актуализират по-рано Световния магнитен модел - карта на земните магнитни полета, след като Северният магнитен полюс започна да се движи ератично.", "date": "2019.06.08", "title": "Учени установиха: Земната мантия е магнитна"}
{"url": "https://www.24chasa.bg/novini/article/7496444", "text": "„Напоследък разбрах, че не само драматичните обстоятелства са проба за приятелството между хората – оказа се, че един голям успех също е такава проба”. Това каза в предаването   актрисата Ернестина Шинова, чийто съпруг – режисьорът Андрей Слабаков, беше избран за евродепутат от листата на ВМРО. Много хора са се зарадвали от избирането на Слабаков, призна Шинова, но въпреки това осезаема е била и злобата. „Ако завистта на хората можеше да захранва електроцентрали, токът ни щеше да бъде безплатен, щяхме да изнасяме. Този хейт ме изненада, защото той е адски безпочвен. Очаквах сблъсък на идейни полета – това ми се вижда много ниско ниво”, каза още Шинова. Актрисата сподели, че няма да се мести със съпруга си в Брюксел, защото има задължения и неотложни ангажименти в страната. Призна, че не се чувства готова да бъде жена на евродепутат и не смята, че трябва да се променя.", "date": "2019.06.08", "title": "Ернестина Шинова: Няма да се местя с Андрей в Брюксел, успехът му ни донесе и много хейт"}
{"url": "https://www.24chasa.bg/novini/article/7496450", "text": "Очаквам театралността с оставката на Корнелия Нинова да продължи и на конгреса с емоционални изказвания. Това заяви президентът на ПЕС Сергей Станишев преди началото на червения пленум на \"Позитано\" 20. Той бе помолен да коментира изразени от опозицията съмнения, че конгресът на 16 юни може и да не приеме оставката на Нинова. Очаквам такива усилия, те са видими, отговори Станишев. Той призова да се възстанови накърненото колективно начало в начина на функциониране на БСП. Партията ни е силна точно, защото е сбор от колективен разум и колективно мислене. А напоследък тежко липсва диалог между ръководството и партията. Ние не можем да бъдем ГЕРБ, вождистка партия, предупреди Станишев. Той разкритикува направения от ръководството анализ на представянето на БСП на евровота. Това, което видях, не е анализ, отчита дейности, без задълбоченост и отговори на въпросите защо за втори път след 2017 г. губим почти спечелени избори, коментира Станишев. Според него, ако не бъде направен истински анализ, останалото е опит за замитане на съществуващи проблеми под килима. Станишев критикува и кампанията. Изборите не се печелят за месец, отношението на хората се печели с години, напомни той. Когато 2 месеца обясняваш колко вредни са слънчевите лъчи, не може да очакваш на 26 май хората да отидат на плаж и да отидат да гласуват. Няма как това да стане, каза той. И обясни, че евроскептичната реторика на БСП е една от причините хората да не отидат да гласуват, което обслужило ГЕРБ. Сбъркани фокуси, послания и слаба организация на кампанията, критикува още Станишев. Според него трябвало да се говори за бъдещето. Не за грешките, а какво искаш ти да промениш и как ще го направиш, каза той. Нямаше екипност на листата, което не е по вина на кандидатите, допълни Станишев. Втората причина била насилствено наложеното вътрешно разделение в партията. Трето, били направени много лоши преценки на ситуацията, - напускането на НС било добре в началото, но след първата седмица имало по-скора негативен ефект. Трябва да видим направени ли са верните изводи и способни ли сме да променим това, което ни е попречило, за да спечелим, допълни той. Станишев коментира и избора на Петър Витанов за председател на делегацията на БСП в Европарламента с думите: Това е продължение на поредица от политически нелогични решения, наложени от Нинова.", "date": "2019.06.08", "title": "И Станишев с очаквания конгресът да не приеме оставката на Нинова"}
{"url": "https://www.24chasa.bg/novini/article/7496464", "text": "Новите американски санкции срещу водеща петролно-химическа иранска група са доказателство за \"лишената от съдържание\" реторика на САЩ. Това заяви днес говорителят на иранското външно министерство Абас Мусави, цитиран от АФП и БТА. Не мина и една седмица и твърденията на американския президент, че има желание да преговаря с Иран бяха лишени от съдържание, заяви Абас Мусави в комюнике. То бе реакция на  Говорителят на иранското външно министерство определи тези санкции като пореден пример за \"икономически тероризъм\" на САЩ срещу страната му и за \"враждебността\" на Вашингтон срещу Ислямската република. Мусави отбеляза, че \"американската политика на максимален натиск\" срещу Иран е \"обречена на провал\". САЩ наложиха санкции на Персиън гълф петрокемикъл индъстрис къмпани, свързана с Корпуса на гвардейците на Ислямска революция. Според САЩ холдингът и неговите филиали представляват 40 процента от иранския капацитет за производство в петролно-химическата индустрия и 50 процента от износа. Петролът и неговите деривати са основен източник на приходи за иранския режим. Санкциите се налагат заради финансовата подкрепа, оказвана от холдинга за конгломерата Хатам ал Анбия (Khatam al-Anbiy), който се занимава с инженерни и инфраструктурни проекти, като изграждане на пътища, мостове, язовирни стени, пристанища, тръбопроводи и който също е свързан с Корпуса на гвардейците на Ислямската революция.", "date": "2019.06.08", "title": "Техеран: Новите санкции на САЩ срещу нас са знак за лишената от съдържание реторика"}
{"url": "https://www.24chasa.bg/novini/article/7496483", "text": "На 85 години след боледуване е починал проф. Владимир Топенчаров . Проф. Владимир Топенчаров по образование е инженер и математик, член на БСП от 1954 г., бил е и дипломат. Депутат от БСП в 37-ото НС. Поклонението ще бъде на утре от 11 часа в Ритуалната зала на Гробищен парк \"Св. Архангел Михаил\" в кв. \"Бояна\" на улица \"Бояна парк\" 4.", "date": "2019.06.08", "title": "На 85 години почина проф. Владимир Топенчаров"}
{"url": "https://www.24chasa.bg/novini/article/7496523", "text": "Мъж беше нападнат и убит от няколко домашни кучета край софийското село Владо Тричков. „Тялото му беше в тревата. Ръката му беше опъната, преброих пет пръста. Мислех, че е сърничка, изядена от кучетата. Главата нямаше скалп. Той беше свален. Лявата ръка беше оглозгана. Само костта стоеше. Левият му крак го нямаше”, сподели в сутрешния блок на  Веселка Соколова, която е намерила останките от тялото на починалия Димитър. Прокуратурата разследва трагедията. Собственикът кучетата – общо пет, е арестуван. Пореден инцидент с домашни животни, в случая – от породата кане корсо. Само преди седмици говорихме за друго такова нападение, при което пострадаха и деца. На мястото все още има следи от кръв. Предстои на животните да бъдат взети дентални проби, за да се докаже, че младият мъж е починал именно вследствие на нахапвания.", "date": "2019.06.08", "title": "Жената, открила убития от кучета: Главата му нямаше скалп, левия му крак го нямаше"}
{"url": "https://www.24chasa.bg/novini/article/7496661", "text": "Тролей блокира движението по улица \"Оборище\" в центъра на столицата. В района около музикалното училище се е образувала огромна тапа от коли. В тролея няма пътници, видя репортер на \"24 часа\". По-късно от Столичната община обясниха, че причината за задръстването е неправилно паркиран лек автомобил, който е препречил пътя на тролея и той не може да продължи по пътя си. Собственикът на неправилно паркиралия автомобил не е бил в района. На място се очаква да пристигне паяк, който да вдигне колата и да освободи движението. За случая освен ЦГМ е информирана и общинска полиция, а останалите тролеи са временно пренасочени. ", "date": "2019.06.08", "title": "Тролей блокира движението по улица \"Оборище\" в столицата (Снимки)"}
{"url": "https://www.24chasa.bg/novini/article/7496675", "text": "Сигнал за изчезнал рибар на язовир Ивайловград, в района на село Бориславци, е получен на тел 112 по обяд. 35 - годишният мъж, който се издирва, снощи е влязъл с лодка в язовира и от тогава е в неизвестност. Тази сутрин рибари са го търсили, но не са го открили, съобщи  Към язовира пътува екип на пожарната.", "date": "2019.06.08", "title": "Издирват изчезнал рибар в язовир Ивайловград"}
{"url": "https://www.24chasa.bg/novini/article/7496683", "text": "Трима души са арестувани в ромския квартал на Пещера за притежание на боеприпаси и възпрепятстване на органите на реда. Акцията е по заповед на директора на областното полицейско управление в Пазарджик ст. Комисар Йордан Рогачев, предаде  При масираната акция са обискирани частни домове и магазини. Открити са 29 бойни патрона за пистолет 9-ти калибър и нерегистрирана пневматична пушка. При проверка на един от търговските обекти двама души са оказали съпротива на полицията и са направили опит да ескалират напрежение, но то бързо е било потушено. При последвалите проверки са установени множество нарушения – от нерегламентирана търговия, до наемане на малолетни работници. Срещу нарушителите са образувани полицейски производства. Ромският квартал в Пещера остава под полицейско наблюдение, след като п При безредиците с дървен кол бе пребит мъж, който е в пазарджишката многопрофилна болница. За мелето бяха арестувани петима души.", "date": "2019.06.08", "title": "Още трима арестувани след масовия бой в Пещера"}
{"url": "https://www.24chasa.bg/novini/article/7496691", "text": "Самоделни взривни устройства, знаме на \"Ислямска държава\" и книга за терористичната групировка - това са част от предметите, открити при претърсването на 2 помещения, ползвани от арестувания в Пловдив 16-годишен ученик.  . Органите на реда са получили сигнал от родителите на детето и са успели да предотвратят евентуалното нападение.", "date": "2019.06.08", "title": "Вижте какво е открито при обиска на стаите, ползвани от ученика от Пловдив (Снимки, видео)"}
{"url": "https://www.24chasa.bg/novini/article/7496788", "text": "\"Отново стана време за прословутия „прайд“. Продължавам да не разбирам за какви права се протестира, при положение, че българското общество е едно от най-търпеливите и великодушни общества в Западния свят. Понякога сме даже излишно търпеливи.\" Това казва в своя позиция лидерът на ВМРО Красимир Каракачанов, съобщиха от пресцентъра на партията. \"Наистина не разбирам колко по-либерални тябва да бъдем, за да се харесаме на т.нар. ЛГБТ хора. И винаги съм смятал, че не е проблем самият либерализъм, големият проблем е лицемерието, което той носи. Това лицемерие ще убие красивите либерални идеи на поредица ревюлюции и велики умове. Например, искам да знам дали тези 25 посланици, подкрепили т.нар. гей прайд у нас, биха подкрепили подобно мероприятие в Саудитска Арабия, например. Или Иран, с когото ЕС подписа търговско споразумение. Искам също да знам кое е по-важно: купонът на малцина европейски гей-туристи в центъра на София днес, парадиращи със сексуалните си странности, или фактът, че цяла Европа е в безпътица и не знае накъде върви. Искам още да попитам едни либерални български лидери, лицемерно изчакали да минат изборите, за да обявят своята подкрепа за гей-парада - дали те щяха имат този един евродепутат, който сега имат, с цената на лъжа и лицемерие. Защо изобщо трябва да подкрепяме гей-туристи, а не подкрепим традиционното семейство от мъж и жена – което наистина е подложено на удари!? И у нас, и в цяла Европа. Семейството трябва да е в центъра на нашата грижа. Защото семейството е носител на добродетели, семейството е носител на жизненост за България и за цяла Европа, и за целия свят. Особено днес, във времената на демографски колапс, когато и у нас стотици хиляди семейства имат репродуктивни проблеми! Затова мисля, че мястото на всеки нормален български гражданин днес не е на гей парада, а е в 17:30 ч. пред Министерския съвет в столицата заедно с всички в Похода за семейството. Както и в другите градове на България, където се организират мероприятие в подкрепа на традиционното българско семейство. Аз изразявам моята подкрепа на българското семейство – което се състои от мъж, жена и деца\", завършва Красимир Каракачанов.", "date": "2019.06.08", "title": "Каракачанов: Не различното, а традиционно семейство има нужда от подкрепа"}
{"url": "https://www.24chasa.bg/novini/article/7496791", "text": "Иран няма планове да напуска Организацията на страните износителки на петрол (ОПЕК), заяви днес иранският министър на петрола Биджан Намдар Зангане, цитиран от Ройтерс и ТАСС. Зангане изрази съжаление, че ОПЕК е превърната във форум за политически натиск върху страните членки - Иран и Венецуела, посочва БТА. Иран не планира да напуска ОПЕК и съжалява, че членове на организацията я превърнаха в политически форум за противодействие на две страни основателки на ОПЕК - Иран и Венецуела, каза Зангане в интервю за парламентарната информационна агенция ИКАНА. Две страни от региона проявяват враждебност към нас в организацията. Ние не сме техни врагове, но те проявяват враждебност и използват петрола като оръжие срещу нас на глобалния пазар и в света, посочи той без да уточнява кои страни има предвид. Напрежението между Иран, от една страна, и Саудитска Арабия и Обединените арабски емирства от друга се засили тази година, след като двете страни казаха, че ще увеличат добива си, за да покрият намаления ирански петрол на пазара заради американските санкции. САЩ наложиха снощи санкции на Першън гълф петрокемикъл индъстрис къмпани (Persian Gulf Petrochemical Industries Company - PGPIC), свързана с Корпуса на гвардейците на Ислямска революция. Петролът и неговите деривати са основен източник на приходи за иранския режим. Междувременно германският външен министър Хайко Маас пристигна днес на необявено предварително посещение в Ирак. Той призова за намаляване на напрежението в региона, като прикани всички страните \"да не наливат масло в огъня\", а Европа - да засили ролята си на посредник, предадоха ДПА и БТА. Несъмнено има опасност от неправилни оценки, от неразбиране, провокации, които може да доведат до непредвидими последици в този изпълнен с напрежение регион, предупреди Маас при пристигането си в Багдад. Германският външен министър, който ще разговаря с иракския премиер Адел Абдел Махди и президента Бархам Салих, каза, че ще настоява иракското правителство да продължи да играе посредническа роля между САЩ и Иран. Багдадското посещение на Маас, част от неговата регионална обиколка, не бе обявено по-рано от съображения за сигурност. Утре се очаква той да продължи визитата си в региона с посещение в Обединените арабски емирства, преди да замине за Иран, където ще лобира за запазването на ядреното споразумение от 2015 година. Маас предупреди, че напрежението между Иран и САЩ \"е достигнало крайна точка\" и допълни, че европейските сили зависи дали ще играят водеща роля в преговорите за намиране на решение на ситуацията. Европейският съюз е убеден в необходимостта да продължат усилията за запазване на ядреното споразумение с Иран и да се поддържа диалогът с партньорите в Близкия изток, предаде ТАСС. Това се посочва в разпространено днес изявление на Маас по повод регионалната му обиколка. ", "date": "2019.06.08", "title": "Иран не планира да напуска Организацията на страните износителки на петрол"}
{"url": "https://www.24chasa.bg/novini/article/7496793", "text": " днес е настанен в болница, след като се оплакал, че се чувства зле, предадиха ТАСС и БТА. Агенцията цитира пресслужба на московската полиция. По-рано защитник на задържания каза, че следователят по делото е отказал Голунов да бъде хоспитализиран, въпреки че два лекарски екипа, повикани в полицейското управление, за да прегледат журналиста, са казали, че имат подозрения за мозъчно сътресение и счупени ребра. Голунов е известен с разследванията си за корупция в Москва, чийто кмет Сергей Собянин е близък съюзник на президента Владимир Путин, отбелязват Франс прес и Ройтерс.", "date": "2019.06.08", "title": "Обвиненият за трафик на дрога руски журналист е настанен в болница"}
{"url": "https://www.24chasa.bg/novini/article/7496804", "text": "Тленните останки на 12 мюсюлмани, убити по време на бруталната гражданска война в Босна между 1992-1995 година са били открити в масов гроб в планина край Сараево, предаде Смята се, че по време на войната са загинали повече от 100 000 души, а повече от 7000 все още се водят за изчезнали. „Съгласно събраните доказателства, те са били ликвидирани докато се опитвали да отидат в Свободните територии“ – райони, контролирани от босненската армия, заяви Емза Фазлич, говорител на босненския Институт за изчезнали хора. Телата са били извадени от масовия гроб западно от Сараево и преместени в столицата за ДНК тестове. Резултатите от тях ще бъдат готови до 8 седмици, обявиха от Института. Когато конфликтът приключи, 31 500 души се водеха за изчезнали. Телата на 25 000 от тях бяха ексхумирани от масови гробове, а през последните години бяха намерени още няколко такива. Повече от 8000 мюсюлмани – момчета и мъже – бяха убити от силите на босненските сърби през юли 1995 година по време на клането в Сребреница – най-жестокото зверство в Европа от края на Втората световна война, което беше определено като геноцид от международното правосъдие.", "date": "2019.06.08", "title": "Откриха нов масов гроб в Босна"}
