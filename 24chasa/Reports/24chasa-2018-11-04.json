{"url": "https://www.24chasa.bg/novini/article/7137462", "text": "Пиян шофьор предизвика катастрофа в Търговище, при която пострадаха двама младежи. Мъжът е брат на бивш полицейски началник и работи в охрана на Съдебната власт. Близки на пострадалите се притесняват, че случаят ще бъде потулен, предаде  При непозволен обратен завой мъжът блъснал с лекия си автомобил мотор, на който били момиче и момче на 18 и 16 години. След удара шофьорът избягал. „Целият ни град знае за кого става въпрос, от това се притесняваме най-много, защото прокуратура и полиция на 100% са зад него. Този човек е брат на бившия шеф на полицията Парашкевов, известния Парашкевов, който не спира да пие”, каза Миглена Цанкова. Двете деца са настанени в болница, по-тежко е състоянието на момичето, което е с няколко фрактури. От полицията казват, че са заловили избягалия шофьор и той е тестван с дрегер. „Правоспособен водач, който е изпробван за употреба на алкохол с технически средства скалата е показала 0,71 промила”, съобщи старши инспектор Димитър Радев от Сектор \"Пътна полиция\" в Търговище. След 24-часово задържане мъжът е освободен. Родителите на пострадалите деца организират протест утре, на който ще поискат адекватно наказание.", "date": "2018.11.04", "title": "Пиян шофьор предизвика катастрофа в Търговище и рани двама младежи"}
{"url": "https://www.24chasa.bg/novini/article/7137405", "text": "Любовна връзка и алкохол стоят зад убийството на 36-годишния Шахин Курдов в русенското село Сваленик. Мъжът живеел на семейни начала с Ася Курдова, която заради него напуснала съпруга си Межднун Курдов. Той и Шахин са братовчеди. В петък вечерта, видимо пиян, рогоносецът Межднун нахлул в къщата на Шахин. В една от стаите намерил невярната си съпруга Ася. Започнал да я дърпа за косата и да я бие. В този момент влязъл Шахин и се опитал да усмири братовчед си. Межднун обаче му налетял на бой. Изблъскал го в друга стая и започнал да го рита по главата и тялото. Ася успяла да се отскубне и побягнала по улица в селото. През това време Межднун умъртвил братовчед си Шахин. Сигнал до полицията подала майката на жертвата, която открила сина си в локва кръв. Межднун е задържан веднага след показанията на Ася. Докато били под един покрив, той я ревнувал и я биел, но тя не подавала сигнали в полицията. Вместо това станала любовница на Шахин и по-късно заживяла с него, но без да се развежда с Межднун.", "date": "2018.11.04", "title": "Рогоносец уби любовника на съпругата си"}
{"url": "https://www.24chasa.bg/novini/article/7137423", "text": "Общините ще получават вече 50% от това, което плаща концесионерът на минерална вода, чието находище се намира в района на общината, а не 30% както досега. Това предвижда проект на нова наредба за концесиониране на минерални води, която екоминистерството пусна за обществено обсъждане. Тя се приема заради новия концесионен закон, който влезе в сила на 2 януари 2018 г. Процедурата за концесиониране на минерална вода вече става само една – състезателна процедура на един етап, като не се допуска договаряне между кандидата, от една страна, и общината или държавата, от друга. Досега имаше различни състезателни процедури. При новата кандидатите ще подават наведнъж заявление и оферта, които трябва да се отворят публично. Максималният срок на концесията за минерална вода се изравнява с този за останалите подземни богатства – 35 години. Той обаче не е задължителен и може да е и по-кратък. Сключените досега договори запазват действието си до края на срока им, но условията по тях трябва да отговарят на новия закон и на новата наредба. В България има 15 държавни концесии за минерална вода и 8 общински. От концесионни плащания за експлоатацията на минералните извори годишните приходи са в рамките на 3 млн. лв. Ако промените в наредбата бъдат приети, то общините ще си разделят близо 1,5 млн. лв. Най-значителни от концесията на минерални води имат Столичната община, Девин, Хисаря, Балчик, Сандански, Берковица и Велинград.", "date": "2018.11.04", "title": "50% от приходите от концесии за минерална вода - за общините"}
{"url": "https://www.24chasa.bg/novini/article/7137413", "text": "От догодина лекарите да предписват най-евтиното лекарство за заболявания като шизофрения, артрит, псориазис, епилепсия и други, които се поемат 100% от здравната каса. Това е една от промените, заложени в проектобюджета на НЗОК за 2019 г., която засяга пряко немалка част от пациентите у нас. Тя се отнася само за заболяванията, лекарствата за които се получават с протокол от здравната каса, обясни в петък шефът ѝ д-р Дечо Дечев. Това означава, че ако сега има 5 лекарства за епилепсия например с една и съща основна съставка и те всички се плащат 100% от НЗОК, от догодина безплатно за пациента ще бъде само най-евтиното. Това не трябва да притеснява болните, успокоиха д-р Дечев и зам.-министър Жени Начева, която е шеф на надзора на касата. Защото именно основната активна съставка е важна за тях. Мнението, че най-евтиното лекарство невинаги означава най-лошото или некачественото, изразяват и много други специалисти в областта, сред които и д-р Димитър Петров, бившият подуправител на НЗОК. Освен това, ако даденото най-евтино лекарство не действа на конкретен пациент, то той няма да остане без лечение, обясни още д-р Дечев. “Ако едно лекарство не повлиява или има странични ефекти, то на този пациент, когато дойде за преподписване на протокола - съответно след 3 или 6 месеца, и лекарят му е предписал по-скъпо лекарство, то ще му се осигурява и касата пак ще го заплати напълно”, обясни той пред “24 часа”. Неясни към момента обаче засега остават 2 въпроса. Първо, ако се окаже, че по-евтиното лекарство не действа на даден пациент или дава странични ефекти с риск за неговото здраве, трябва ли отново да се изчаква съответно 3 или 6 месеца - зададеният по нормативна уредба срок, да се преподпише протокола и да се мине през комисия, която да разреши другия по-скъп медикамент. Второ, лекари и пациенти се притесняват ще има ли механизми, които да мотивират търговците на едро да останат и да продават лекарствата, за които НЗОК ще спре да заплаща. Сега касата поема 100% медикамента, който лекарят предписва за дадено заболяване, и така гарантирано се продават количества от него. С промените обаче от догодина ще трябва да се предписва само най-евтиното лекарство. Това може да доведе до спад в цените на останалите лекарства за това заболяване, но крие риск търговците на едро да се оттеглят от българския пазар. И ако чрез някакъв механизъм не се гарантира останалите 4 от 5 медикамента също да останат в аптеките, първо, не е ясно как касата ще ги осигури при нужда, и второ - няма откъде хората да си ги купят сами, ако са избрали този вариант.", "date": "2018.11.04", "title": "От 5 лекарства с еднаква основна съставка ще се дава най-евтиното"}
{"url": "https://www.24chasa.bg/novini/article/7137453", "text": "Тежка катастрофа е станала тази вечер на 117-ти км преди София на автомагистрала \"Тракия\". Движението е затруднено, колите могат да се движат само в лява лента.  На мястото на инцидента има полиция и пътна помощ. Очаквайте подробности.                                                                                                                                                                                                                                                                                                                        ", "date": "2018.11.04", "title": "Тежка катастрофа на \"Тракия\", пътят е отбит"}
{"url": "https://www.24chasa.bg/novini/article/7137349", "text": "Какво е да живееш втори живот благодарение на професионализма и бързата реакция на лекарите? Следва разказ от първо лице на оцелял при тежка катастрофа млад мъж, предаде  „Знам какво е да участваш в създаването на живота, да даряваш животи, вече знам какво е да е спасен животът ти и съответно оценявам ролята на хората, които спасяват животи, защото животът е най-ценното нещо”, казва Данаил. Той е на 29 и е биолог и ембриолог – помага на десетки семейства да се сбъдне мечтата им за бебе. Данаил оцелява по волята на Бог и благодарение на професионализма на лекарите, но да започнем всичко отначало. Историята, която ще ви разкажем, започва на пътя между Търговище и Попово. Денят е неделя, датата – 17 юни. В ранния следобед от Варна към Плевен пътуват двама млади биолози. Връщат се от научна конференция. Зад волана е техен колега. „Аз бях малко така унесен, тъй като си почивах и в един миг се пробудих, явно нещо ме пробуди, и видях една кола, която се занася, не успява да овладее шофьорът колата в завоя, в следващия момент беше ударът. Беше супер силен и едно черно петно видях”, спомня си Данаил Мартинов. Сблъсъкът между двата автомобила е бил толкова силен, че те са смачкани до неузнаваемост – едната от леките коли дори се сцепва на две, а на пътя все още могат да бъдат открити разпилени части от двете коли. Данаил успява да откопчае колана си и да излезе от колата. „Сега обаче, връщайки се назад, разстоянието е доста кратко, а на мен ми се стори цяла вечност това преминаване от тази поляна до шосето. И така, общо взето, успях да спра автобус, след което вече легнах на пътното платно и чакахме линейката. Ранените са общо четирима, но Данаил е най-тежко пострадалият. Има сериозна коремна травма, в шок е, загубил е много кръв. Две линейки пристигнаха на момента, да кажем за 5 минути, след което ни транспортираха и там съответно много бързо действаха за някъде половин час. В началото като разбрах, че ни карат към Търговище се притесних, защото смятах, че няма да получим необходимите медицински грижи, тъй като е малък град, съмнявах се дали има набор от специалисти, които да се погрижат за нас, оказа се не е така и че съм грешил. Когато разбират за катастрофата, колегите на Данаил и неговата спътничка, тръгват с кола към Търговище. Първият, който пристига на място е Петьо. „Дойдох с ясната мисъл, че ще си приберем колегите, просто им трябва транспорт, тъй като нашата кола не може да се движи. В последствие вече разбрах колко са сериозни щетите и колко всъщност е бил силен ударът.", "date": "2018.11.04", "title": "Млад ембриолог живее втори живот след тежка катастрофа"}
{"url": "https://www.24chasa.bg/novini/article/7137356", "text": "Държавният секретар на САЩ Майк Помпейо заяви днес в интервю, че през следващата седмица ще се срещне с високопоставен представител на Северна Корея, предаде АФП, цитирана от БТА.  При тв канал \"Фокс нюз\" Помпейо каза, че му предстои среща в Ню Йорк с Ким Йон-чхол, смятан за дясна ръка на севернокорейския лидер Ким Чен Ун . Първият дипломат на САЩ обясни, че не възприема с безпокойство изявленията на Пхенян, че обмисля да се върне към стратегията за развиване на ядрения си потенциал, защото американците не правят отстъпки в замяна. Помпейо не уточни кога ще се срещне с Ким Йон-чхол, посочи АФП.", "date": "2018.11.04", "title": "Майк Помпейо: През следващата седмица ще се срещне в Ню Йорк с дясната ръка на Ким Чен Ун"}
{"url": "https://www.24chasa.bg/novini/article/7137384", "text": "Отново са ескалирали сраженията около ключовото южнойеменско пристанище на Червено море Ходейда, като през уикенда са били убити общо над 150 бойци - както от страна на шиитските бунтовници хуси, така и на проправителствените сили, съобщиха йеменски официални лица, пожелали анонимност и цитирани от Асошиейтед прес. Позиции на бунтовниците са били обстрелвани днес както по въздуха, така и от военноморска артилерия. Правителствените сили са предприели голяма сухопътна атака с цел да изтласкат окопалите се в защитни линии бунтовници. Яростни сражения са се водили и в провинциите Байда и Саада, предаде БТА.  Гражданската война в Йемен започна през 2015 г., когато бунтовниците хуси, подкрепяни от Иран, окупираха редица северни територии на страната, включително и столицата Сана, и принудиха правителството да мине в изгнание. Предвожданата от Саудитска Арабия коалиция подкрепя правителството в изгнание и обвинява хусите, че действат като протежета на Иран. Коалицията води мощна въздушна кампания срещу хусите, която вече е причинила хиляди жертви.", "date": "2018.11.04", "title": "Над 150 убити през уикенда при ожесточени сражения около Ходейда"}
{"url": "https://www.24chasa.bg/novini/article/7137397", "text": "Дванайсет човека са арестувани след стрелба в рокерски клуб в градчето Мьолнике край шведския град Гьотеборг, съобщи днес полицията, цитирана от ДПА и БТА.  Седем човека са получили наранявания след стрелбата снощи и са били откарани в болница. Един от тях е в тежко състояние. От полицията казаха, че не всички пострадали имат огнестрелни рани, но не уточниха мотивите за конфликта. Вестник \"Йотеборг постен\" твърди, че инцидентът е станал в индустриална зона, където има клуб на привърженици на рокерската банда \"Ангелите на ада\". Гьотеборг е сред градовете в Швеция, където през последните години често стават престрелки между банди заради разпределяне на територии.", "date": "2018.11.04", "title": "12 са арестувани след стрелба снощи в рокерски клуб край Гьотеборг"}
{"url": "https://www.24chasa.bg/novini/article/7137387", "text": "Вицепремиерът  Красимир Каракачанов, за когото от петък се говори, че е тежко болен, изненадващо даде интервю прав в предаването на \"Беновска пита\".  \"Бях във ВМА, имам две дискови хернии и затова не искам да седна, защото после не мога да стана, затова вчера не бях на Централните гробища за Архангелова задушница. Не може да си измисляш, че съм в прединфарктно състояние\", каза вицепремиерът пред Канал 3. За пореден път Каракачанов отрече твърденията на Катя Матева, че партията му -ВМРО се издържа от далаверите с българско гражданство.  Каракачанов допълни, че бившият шеф на дирекция \"Българско гражданство\" в Министерството на правосъдието Катя Матева, е била дисциплинарно уволнена от министерството, след като не е вписала съдебни решения за даване на българско гражданство и е прикрила документи и досиета на кандидатствалите. От 1 януари 2014 до август 2014 година има 13 991, на които им отказано българско гражданство, но отказаните са обжалвани в съда, но не са вписани от въпросната госпожа. Голяма част от документите на тези 13 991, на които е отказано, документите са изчезнали, преписките на тези хора ги няма, затова и тя е уволнена, разясни Каракачанов. ВМРО е поставяла два пъти хора начело на Агенцията на българите в чужбина. Петър Харалампиев е от квотата на Обединени патриоти, но не е член на нито една от партиите във формацията. В предишния мандат начело беше човек на ВМРО, защото това за нас е кауза, каза още той. Всяко едно петно трябва да бъде изтрито. Ще бъда благороден, като заведа дело на тази госпожа, да видим какви доказателства има. В конкретния случай, това което излезе по медиите не е фалшива новина, това е кампания, категоричен бе той.  На въпрос дали не си носи пистолета, след като обяви, че ще се гръмне на столичен площад, ако се докаже, че се е облагодетелствал от подобни схеми, Каракачанов заяви: \"Не го нося, защото нямам намерение да се гръмна. Но ако някой много прекалява, ще го гръмна в съда\".", "date": "2018.11.04", "title": "Слух прати Каракачанов в болница с инфаркт. Всъщност имал обострени дискови хернии"}
{"url": "https://www.24chasa.bg/novini/article/7137427", "text": "Сирийският президент Башар Асад прие в Дамаск днес специалния представител на президента на Русия по уреждането на сирийския конфликт Александър Лаврентиев и обсъди с него подготовката за свикването на Конституционната комисия, предаде агенция САНА, цитирана от ТАСС и БТА.  Двете страни се договорили да си взаимодействат \"с цел отстраняване на препятствията по пътя на формирането на този орган\". Решението за свикването на Конституционната комисия бе прието на Конгреса за сирийски национален диалог, състоял се в Сочи в края на януари. Според САНА при днешните преговори Лаврентиев запознал сирийския президент с резултатите от състоялата се на 27 октомври 4-странна среща на върха в Истанбул с участието на Русия, Турция, Германия и Франция, както и с усилията, които Москва предприема съвместно с други регионални и международни формати \"с цел постигане на прогрес в политическия процес и прекратяване на войната\" в Сирия. Асад дал висока оценка на \"големите усилия на руското ръководство начело с президента Владимир Путин по неутрализиране на намесата на външни сили в сирийските работи\". Това, според него,\"ще позволи на сирийците самостоятелно да решат своето бъдеще в съответствие с въжделенията на сирийския народ\".", "date": "2018.11.04", "title": "Русия и Сирия ще си взаимодействат за подготовката на Конституционната комисия"}
{"url": "https://www.24chasa.bg/novini/article/7137324", "text": "Дванайсет бойци от Сирийските демократични сили (СДС) - арабско-кюрдска коалиция, подкрепяна от САЩ, са убити днес при нападение на групировката \"Ислямска държава\" в последната зона на джихадистка съпротива в Сирия. Това съобщи базираната във Великобритания неправителствена организация Сирийски център за наблюдение на човешките права, предаде Франс прес, цитирана от БТА.  Джихадист от ИД с кола бомба се е самовзривил близо до позиции на СДС. Дванайсет души от СДС са загинали и 20 - ранени при експлозията и в сблъсъци из провинция Дейр аз Зур недалеч от границата с Ирак, заявиха правозащитниците.", "date": "2018.11.04", "title": "\"Ислямска държава\" уби 12 бойци от антиджихадистка групировка, подкрепяна от Вашингтон"}
{"url": "https://www.24chasa.bg/novini/article/7137327", "text": "Износът на ирански петрол и финансовите трансакции с Ислямската република попадат от 5 ноември под прицела на САЩ. Американските наказателни мерки, които влизат в сила от полунощ, визират всяко чуждестранно физическо лице или компания, които правят бизнес с Иран в голям брой отрасли, принуждавайки компаниите да избират между иранските си инвестиции и достъпа до американския пазар, отбелязва Франс прес, цитирана от БТА. Вашингтон възстанови и всички санкции, вдигнати по силата на ядреното споразумение от 2015 г, след като президентът Доналд Тръмп изтегли САЩ от сделката. На 8 май т.г. Тръмп обяви изтеглянето на Вашингтон от споразумението за иранската ядрена програма, което означаваше постепенно възстановяване на действията на замразените ограничителни мерки по отношение на Техеран, както и спрямо трети страни. На 6 август президентът подписа изпълнителна заповед, съгласно която санкциите трябва да бъдат върнати на два етапа. На 7 август бяха възстановни ограниченията върху купуването от иранското правителство на долари и купуването или продаването на \"значителни\" количества риали (иранската валута), купуването на ирански държавни ценни книжа и облигации, купуването и продаването на злато, благородни метали, алуминий и стомана, въглища или графит, работата с иранското автовтомобилостроене и и търговската авиация, вноса в САЩ на килими или хранителни стоки от Иран. Под удара попаднаха и компаниите, произвеждащи компютърни програми за индустриални предприятия, припомня ТАСС. Вторият етап, който се въвежда през нощта на 4 срещу 5 ноември, възстановява ограниченията, свързани с износа на петрол и енергийния сектор, корабостроенето и корабоплаването. Освен това чуждестранните финансови институции, които извършват валутен обмен с иранската централна банка и поредица други банки от страната, ще подлежат на санкции и може да бъдат лишени от достъп до американската финансова система. На 2 ноември държавният секретар Майк Помпейо обяви, че САЩ САЩ временно ще освободят осем страни, без да уточнява кои, от действието на петролните санкции. Временните изключения се правят само защото тези страни са осъществили значително съкращаване на вноса на ирански петрол и са съдействали по много други въпроси, а също така са направили важни стъпки, за да се сведат до нула приходите на Иран от износ на петрол, подчерта държавният секретар. По думите му Вашингтон е успял да постигне намаляване на износа на ирански петрол с 1 милион барела и без възстановяването на енергийните санкции. САЩ няма да изключат страните от ЕС от антииранските петролни санкции, а списъкът на осемте, които ще бъдат освободени от ограниченията, ще бъде публикуван на 5 ноември, допълни Помпейо. \"В понеделник, 5 ноември, САЩ ще публикуват\" списък от осем страни, които се изключват от антииранските ограничения, но \"ЕС няма да получи място\" в този списък, подчерта ръководителят на американската дипломация. По-рано същия ден агенция Блумбърг съобщи, позовавайки се на източници от администрацията на Тръмп, че САЩ са се съгласили да позволят временно на осем страни, сред които Япония, Индия и Южна Корея, да продължат да купуват ирански петрол и след възобновяването на санкциите срещу иранския петролен сектор на 5 ноември. Според източниците в замяна те ще трябва да свият вноса на петрол, за да не допринасят за вдигане на цените на петролния пазар.По-късно турският министър на енергетиката Фатих Дьонмез, цитиран от Анадолската агенция, заяви, че Турция е информирана, че ще бъде изключена от американските санкции срещу Иран, но все още не знае всички подробности. САЩ ще приложат твърди мерки срещу специалния механизъм на ЕС за търговски разплащания с Иран, заяви министърът на финансите Стивън Мнучин. Той отбеляза, че не очаква някакви значителни трансакции, които да се извършват чрез специалния механизъм. Мнучин обаче предупреди, че ако се появят данни, че по този начин се извършват трансакции, предназначени да заобиколят американските санкции, Вашингтон \"агресивно ще вземе мерки\", предаде Ройтерс. Общо 700 лица и ирански организации ще бъдат прибавени към американския черен списък за възобновяването на санкциите, уточни Мнучин. Освен това САЩ искат да откъснат от международната разплащателна система СУИФТ (SWIFT) иранските финансови институции, които са обект на санкции, с изключение на \"хуманитарни трансакции\", подчерта финансовият министър, цитиран от Франс прес и Асошиейтед прес. Държавният секретар Помпейо също заяви, че САЩ ще направят хуманитарни изключения от антииранските санкции, включително за купуване на медикаменти от Техеран.", "date": "2018.11.04", "title": "Петролът и банките са под прицела на американските санкции срещу Иран"}
{"url": "https://www.24chasa.bg/novini/article/7137329", "text": "Румънският премиер Виорика Дънчила се срещна днес със заместник министър-председателя по въпросите на правителството на Оман Сайид Фахд бин Махмуд ас Саид, предаде агенция Аджерпрес. На срещата Дънчила е изразила ангажимент на румънското правителство за укрепване на сътрудничеството между двете страни, съобщи пресслужба на правителството, цитирана от БТА.  Виорика Дънчила и Сайид Фахд бин Махмуд ас Саид са направили преглед на развитието на двустранните отношения и са дали висока оценка на положителната тенденция от последните години. Румънският премиер е предала ангажимента на правителството в Букурещ за укрепване и разширяване на сътрудничеството в сфери от взаимен интерес. В този контекст румънският премиер е говорила за конкретни възможности за сътрудничество в сфери като земеделие, туризъм, инфраструктура, образование, култура, здравеопазване, наука и иновации. Дънчила е посочила, че Румъния има атрактивна бизнес среда, която е била подобрена напоследък със законодателни промени, като например тези, които касаят публично-частното партньорство. Румънският премиер е изразила убеденост, че откриването на румънско посолство в Маскат и подписването на споразумение за премахване на визите за притежателите на дипломатически, специални и служебни паспорти, представляват важна крачка за задълбочаването на двустранния политически диалог, която ще доведе до разширяване на румънско-оманските отношения. Сайид Фахд бин Махмуд ас Саид е изразил готовността на властите в Оман да сътрудничат с румънските си колеги във всички сфери от общ интерес. Високопоставеният омански представител е подчертал наличието на многобройни възможности за инвестиции, които могат да се реализират в двете посоки на двустранните отношения. Той е поставил акцент върху сътрудничеството между двете търговско-промишлени палати, както и на обмена на опит между омански и румънски компании, се посочва в прессъобщението на румънското правителство. Виорика Дънчила и Сайид Фахд бин Махмуд ас Саид са обсъдили също ситуацията в Близкия изток, като румънският премиер е оценила високо балансираната позиция на Оман по регионалните въпроси. Дънчила е поканила Сайид Фахд бин Махмуд ас Саид на официално посещение в Румъния. В периода 3-8 ноември румънският премиер е на обиколка в страни от Персийския залив, която включва посещения в султаната Оман и в държавата Катар. По-рано този месец румънският премиер посети Турция, Обединените арабски емирства и Кувейт.", "date": "2018.11.04", "title": "Румъния ще укрепва сътрудничеството си \nс Оман"}
{"url": "https://www.24chasa.bg/novini/article/7136396", "text": "Как се действа, ако мечка избяга от загражденията в парка в Белица, а наоколо е пълно с хора? Първо се вземат всички мерки за сигурността на екипа и посетителите, едва след това започва преследване на мечката. Понякога в такава екстремна ситуация първата мисъл е да се залови избягалото животно, а всъщност безопасността на човека е най-важна, за да може след това той да помогне. Без паника! Защото Това тренираха 12-те служители на парка за танцуващи мечки на ежегодния си курс преди седмица. Обучението по сигурност провежда австрийската организация за всички паркове на “Четири лапи” по света. В Белица за втора поредна година екипът разиграва екстремна ситуация. “Това е много полезно за нас - ние си правим вътрешни тренировки, но винаги има по някакъв малък детайл, който изпускаме, а се оказва важен. Обучителният екип например в други паркове разиграва ситуации на реакция при земетресение, пожар, природно бедствие, та дори и до икономическа криза и падане на правителството”, каза управителят на парка Димитър Иванов. Чак за такива събития българският екип не е бил обучаван. В тренировките всеки е имал определена роля, дори един от гледачите се е превъплътил в избягала мечка. Когато реално се е разиграла случката, се оказало, че винаги има още нещо, което може да се извлече като поука. “Дори ако щете, и работата на радиостанциите. Мислим си, че всички работят, но накрая може да се окаже, че някоя не прави добра връзка”, допълва Иванов. Първите 2 минути са времето на информационен глад. Тогава още не се знае какво точно е станало. Следващите 5 минути пък са времето на пренасищане с информация, която започва да идва от всички служители и посетители. Точно в този момент трябва да се успокои ситуацията с определен начин на говорене на хората. След извеждането им на безопасно разстояние се информира полицията. за да са предупредени, че наоколо може да се появи хищник. Тогава започва преследване на беглеца. Екипът на парка има в готовност винаги заредени пушка и пистолет с упойващи стрелички. Досега не се е налагало да ги използва, но периодично се подменят. “В такава ситуация търсим възможност да наблюдаваме непрекъснато мечката, да не я изпускаме от поглед, въпреки че е много трудно, защото разстоянията са големи. Дебне се, докато се приближи на по-малко от 50 метра. Тогава се стреля. Имаш възможност за два изстрела, и толкова. Изпуснеш ли момента, може да се окаже фатално”, обяснява управителят на парка. Досега в Белица не е имало случай на избягала мечка, защото огражденията на парка с площ 12 хектара са солидни, а електропастирът е с дължина около 30 км. Миналата зима обаче е имало екстремен случай с разразила се снежна буря. Част от тях са паднали върху оградата и са я смачкали. Това довело до спиране на тока по електропастира. Тогава всички мечки са спели зимен сън в бърлогите си.   Екипът е успял в рамките на същия ден да премахне падналите дървета и да пусне тока. Ако мечките са били будни и жизнени, е имало вероятност по падналите върху оградата дървета да преминат като по мост и да напуснат територията. Въпреки че такива природни бедствия са малко вероятни, гледачите непрекъснато си правят вътрешни обучения как да реагират, за да гарантират безопасността на хората. В последните години броят на туристите в мечото селище все повече се увеличава. За 18 г. от откриването досега не е имало инцидент с посетители. Служителите не смеят да изрекат на глас притесненията си, че все още деца не са правили опити да си направят селфи, покачвайки се на оградата например. И тази година туристи ще могат да посещават селището до края на ноември. След това ще бъде затворено до края на март. Повечето вече сами са си направили бърлоги, има и няколко изкуствено изградени от екипа - за тези, които не умеят да си приготвят зимното леговище.  Те са от бетон, постлани с клони, шума и слама, за да изглеждат като естествени. Обитателите са станали по-бавни, трудноподвижни. Влизат за по ден-два в бърлогите, после излизат навън, когато напече слънцето. При първото сериозно застудяване се очаква до края на ноември повече от половината да са заспали. В последните месеци мечките са захранени основно с орехи, за да преживяват от натрупаните подкожни запаси по време на съня. По препоръка на ветеринарните лекари е намалена дажбата на хляб и грозде, за увредени от предишния живот на танцуващи мечки. “В дивата природа мечките се хранят основно с боровинки и желъди, които за тях са хлябът. Имахме идея да изкупуваме желъди, но не бяхме сигурни, че ще ги ядат. От друга страна пък, ако хората тръгнат да ги събират масово, ще оставим дивите мечки без храна, и затова се отказахме”, обясни Димитър Иванов. В дивата природа мечките заспиват зимен сън при падане на първия сняг, защото, влизайки в бърлогата, той им закрива следите и тогава мечката се чувства в безопасност. За една от мечките имало съмнения, че е заспала, но се оказало, че бърлогата, която си е направила, е в центъра на сектора и тя се върти около нея, за да не ѝ я вземе друг. По тази причина дни наред не се е появявала край оградата, за да бъде забелязана. Друга пък се залежавала по 2-3 дни, излизала за малко и пак се скривала, което е признак, че е готова за сън.  В сряда - 31 октомври, бе проведен важен преглед на най-старата мечка Виолета. Тя е на 37 г. и е родена в разградското с. Дряновец. В дивата природа мечките рядко достигат до 30-годишна възраст. Преди няколко месеца Виолета напълно ослепяла, а преглед от немски офталмолог установил, че Повишеното вътрешно очно налягане води до много силни болки. Заради това тя е на болкоуспокояващи лекарства. Тези животни имат много висок праг на търпимост на болка и не показват по никакъв начин, че изпитват болка, и това трудно се разпознава от хората. “Няма външни белези, по които да разберем дали се измъчва. Заради това ѝ направихме втори контролен преглед. Имаше вариант, ако и второто мнение на лекар установи, че Виолета страда, да я приспим, за да я отървем от мъките”, обясни Иванов. Лекарският съвет обаче реши, че 37-годишната мечка ще живее. Тя бе упоена за прегледа и бе решено оперативно да ѝ бъде извадена лещата на лявото око, която се била разместила, за да не изпитва болка. Сега тя ще живее сляпа и леко глуха, но няма да страда.", "date": "2018.11.04", "title": "Как се действа, ако мечка избяга, от парка в Белица, тренират гледачите"}
{"url": "https://www.24chasa.bg/novini/article/7137338", "text": "Македонският журналист Александър Дамовски заяви в предаването „120 минути”, че търговията с българско гражданство става чрез посредници, които рекламират услугите си открито. „Това от години е добре развит бизнес в Македония. Очевидно и в България. Посредници бяха разни адвокати, хора с някакви канцеларии, които свободно се рекламират в медиите в Македония, че посредничат и гарантират издаването на български паспорти. Това бяха главно офиси, отворени в източна Македония – в Делчево, Берово, Струмица, Щип, вероятно и в Скопие. Буквално свободно се развиваше тази т.нар. „търговия”. Рекламите главно бяха, че се гарантира жителство и накрая документ – паспорт”, заяви Дамовски. Журналистът посочи, че рекламите са били главно обяви във вестниците и в специализирани сайтове за обяви, където е имало телефони и услугите, които предлагат посредниците. „При вас са замесени хора от държавната администрация. Тука са замесени – ние ги наричаме „мешетари” – разни бизнес посредници, които просто надушиха добра и лесна печалба и влязоха в тази работа. Очевидно имат и добри връзки с България – с посредници от България или директно с държавните служители, това не го знаем. И просто работата си вървеше без никакъв проблем”, каза Дамовски. Дамовски посочи, че в Скопие има слухове, че голяма част от македонските политиците и депутатите имат български паспорт, но няма информация дали те са замесени в този бизнес. Той допълни, че многократно е правил репортажи за придобиването на паспорт. „Просто нямаше никакъв проблем – беше нужно само да се копират македонските документи, акт за раждане, да имате македонски паспорт. Лесно се сдобиваш с адрес в Кюстендил, най-често на местоживеене. И след това идваха тези процедури – разговор с някаква комисия в София или други градове, в които трябваше да се знае част от българската история, трябваше да се знае дори и да се пее българския химн. Понякога тази част от посредничеството се случваше и в българското посолство в Скопие и след това беше въпрос на тарифа. Това с петте хиляди наистина е изненада за мен. Преди 7-8 години цифрата беше много по-малка. Между 1000 и 2000 евро. Може би сега е поскъпнало”, каза Дамовски. „Албанци са се сдобивали с такива документи. Как да ви кажа – това не е въпрос на някакъв патриотизъм, не е някакъв национален въпрос – това при нас беше и все още е въпрос на бедност, въпрос на икономика. Хората просто бяха принудени спасяват достойнството си, да си търсят работа на големия европейски пазар в Германия, Италия, Швейцария. И тук няма значение, дали някой е македонец, албанец, сърбин, молдовец, украинец, пък се чувства по произход българин. А просто целта беше да си намери работа”, допълни Дамовски.", "date": "2018.11.04", "title": "Македонски журналист: Посредници рекламират открито търговията с българско гражданство"}
{"url": "https://www.24chasa.bg/novini/article/7137190", "text": "Директорът на противопожарната служба комисар Димитър Павлов заяви, че на място са три пожарни, като работата продължава вече цяло денонощие, предаде БТА.  Павлов и Стоилов заявиха, че единственият начин за пълното потушаване е запръстяването. По тази причина операторът на депото е привлякъл допълнителна тежка техника. Кметът заяви, че се надява до края на деня целият проблемен участък да бъде запръстен. Поне още седмица след това теренът ще бъде наблюдаван. Стоилов каза още, че утре ще бъде изпратена комисия на място, която да установи причините за пожара. Кметът заяви, че операторът на регионалното депо ще бъде санкциониран. \"Негово задължение е да създаде такава организация, че сметището да не гори. Затова даваме общински пари, а той за това е оператор – да си изпълнява задълженията в пълен обем\", каза Стоилов. От екоинспекцията в Русе информираха, че станциите в кв. \"Възраждане\" и на бул. \"България\" тази нощ са отчели завишени нива на замърсители във въздуха, но без превишения на нормите. \"Завишения има в показателите на атмосферните замърсители бензен, азотни оксиди, въглероден оксид и фини прахови частици. Такива превишения са характерни за горивни процеси след пожар\", обясняват от Регионалната инспекция по околната среда и водите. Оттам заявяват, че ще извършат извънредна проверка на депото идната седмица и ще изискат информация за възникването на инцидента. В зависимост от резултатите ще бъдат предприети и съответните административно-наказателни мерки спрямо оператора.", "date": "2018.11.04", "title": "Овладян е пожарът на сметището край Русе"}
{"url": "https://www.24chasa.bg/novini/article/7137203", "text": "Германският канцлер Ангела Меркел е повторила своята позиция против промяна на границите в писмо до бившия косовски премиер Иса Мустафа, съобщава сръбската медия Бе 92 (B 92), като се позовава на косовския сайт коха.нет. Иса Мустафа, който бе премиер на Косово в периода 2014 г. - 2017 г., изпрати писмо до Ангела Меркел и до външните министри на всички страни членки на ЕС с позицията на неговата партия Демократичен съюз на Косово относно диалога между Белград и Прищина. Мустафа е получил отговора на Меркел преди време, но го разпространи, след като косовският парламент отхвърли в четвъртък резолюция на партия Демократичен съюз на Косово, забраняваща на президента на Косово Хашим Тачи да обсъжда промяна на границите при диалога с Белград. \"Много е важно диалогът със Сърбия да продължи, с посредничеството на ЕС, с цел нормализиране на отношенията. Дебатът за промяна на границите, според мен, е причина за тревога\", се казва в отговора на Ангела Меркел до Иса Мустафа. Германският канцлер заяви още през август, че \"няма да има промяна на границите на Балканите\", припомня Бе 92.", "date": "2018.11.04", "title": "Меркел е повторила позицията си \nпротив промяна на границите на Балканите"}
{"url": "https://www.24chasa.bg/novini/article/7137229", "text": "Ракета \"Союз\" ще бъде изстреляна през нощта във вторник срещу сряда от космодрума Куру във Френска Гвиана, за да изведе в орбита метеорологичен спътник на европейската телекомуникационна сателитна организация \"Ютелсат\", предаде Франс прес, цитирана от БТА.  Названието на спътника е \"Метоп-С\". Това е третият и последен спътник от програма, посветена на приложната метеорология. Въпросната програма на Европейската космическа агенция и организацията \"Ютелсат\" предоставя данни, които позволяват от една страна 10 дни предварително да се правят 12-часови метереологични прогнози, както и да се извършват изследвания върху климата и околната среда, от друга. Спътниците \"Метоп-А\" и \"Метоп-В\" бяха изстреляни съответно през 2006 г. и 2012 г. от космодрума Байконур в Казахстан. Ново поколение спътници \"Метоп-SG\" ще бъде изстреляно от 2021 г.", "date": "2018.11.04", "title": "Във вторник ракета \"Союз\" ще изведе метереологичен спътник в околоземна \nорбита"}
{"url": "https://www.24chasa.bg/novini/article/7137235", "text": "Македонското правителство въвежда прогресивен данък върху доходите, съобщи в събота министърът на финансите Драган Тевдовски, цитиран от агенция МИА. 90 000 динара е прагът, над който ще има допълнителен данък от осем процента. Министър Тевдовски представи вчера данъчна реформа, като заяви, че повечето граждани ще плащат същия размер данъци, както досега, а увеличеният данък ще засегне само един процент от населението, чиито доходи надхвърлят сумата от 90 000 динара, предаде БТА.  През 2017 г. един процент от гражданите на Р Македония са печелили 4 486 евро средно на месец, което е 14,4 пъти повече от скромния национален доход. Това прави Република Македония една от страните в Европа с най-силно изразено неравенство по отношение на доходите. \"Ние дадохме нашата дума\", каза финансовият министър и припомни, че правителството е обещало по време на предизборната кампания да въведе справедлива данъчна система. По думите му най-успешните икономики в света разчитат на справедлива данъчна система, особено в Европа и САЩ. Говорейки за съседните държави, Драган Тевдовски каза, че Албания е заменила плоския данък с прогресивно данъчно облагане през 2014 г. Финансовият министър съобщи също, че нараства сумата, която подлежи на данъчно облагане, от 7500 динара на 8000 динара, за да може хората с ниски доходи да ползват данъчни облекчения. Очаква се реформата да донесе допълнителни 25 милиона евро за борба с бедността, отбелязва МИА.", "date": "2018.11.04", "title": "Македонското правителство въвежда прогресивен данък върху доходите"}
{"url": "https://www.24chasa.bg/novini/article/7137242", "text": "Северна Корея предупреди САЩ, че има \"сериозно\" намерение да се върне към политическата стратегия, предполагаща да развива ядрения си арсенал, ако не бъдат вдигнати наложените й икономически санкции, предаде Франс прес, цитирана от БТА.  Пхенян години наред се придържаше към т. нар. стратегия бюнджин, предвиждаща едновременно развитие на ядрените възможности и на икономиката. През април севернокорейският ръководител Ким Чен-ун заяви, че страната вече се е сдобила с ядрени оръжия и занапред Северът ще се концентрира върху \"социалистическото икономическо строителство\". На полуострова цари \"нов климат на разведряване и мир\", обясни той. Външното министерство на КНДР заяви в комюнике, че Пхенян може да се върне към политиката \"бюнджин\", ако САЩ не променят своя подход към санкциите срещу Северна Корея. Водеща страна в международните усилия, положени през 2017 г. с цел икономически натиск върху КНДР, САЩ отказват да облекчат санкциите, докато Северът не осъществи \"окончателна и изцяло проверима денуклеаризация\". Пхенян осъди \"гангстерските методи\" на американците и ги обвини, че настояват да КНДР се разоръжи едностранно, без да правят отстъпки от своя страна. \"Подобряването на отношенията и санкциите са несъвместими\", се казва в комюникето. Северът все още очаква \"съответния отговор от САЩ\", добавя Пхенян.", "date": "2018.11.04", "title": "Пхенян предупреди, че може да се върне \nкъм предишната си политика в ядрената сфера"}
{"url": "https://www.24chasa.bg/novini/article/7137250", "text": "Джереми Хейууд, съветник на поредица британски правителства като шеф на структурата на държавните служители, почина от рак днес на 56-годишна възраст, предаде Асошиейтед прес, цитирана от БТА.  Като секретар на правителството от 2012 г. досега, той оглавяваше правителствената бюрокрация и отговаряше за реализацията на плановете и решенията на британското правителство. Това го направи много влиятелна, макар и малко известна личност извън правителствените среди на Уайтхол, посочва АП. Британският премиер Тереза Мей отдаде почит днес на образцовия служител и каза, че \"той работи неуморно в служба на страната\". Тя нарече смъртта му \"огромна загуба за британския обществен живот\". По-рано Хейууд е бил личен секретар на лейбъристкия премиер Тони Блеър, шеф на кабинета на неговия наследник Гордън Браун, също лейбърист, и постоянен секретар на Даунинг стрийт при консервативния премиер Дейвид Камерън. Браун каза, че той е \"уникален държавен служител, който може би не винаги е бил съгласен с предложенията на министрите, но винаги е бил готов да предложи позитивна и често по-добра алтернатива\". А лидерът на либералдемократите Винс Кейбъл каза, че Хейууд е съветвал политици и от ляво, и от дясно и \"никой от нас нямаше никакво понятие какви са всъщност политическите му убеждения. Той беше просто идеалният държавен служител\". Правителството на Мей обяви само преди 10 дни, че Хейууд се оттегля, за да се бори с болестта си, като му даде и благородническата титла \"Лорд Хейууд на Уайтхол\".", "date": "2018.11.04", "title": "Почина ключов британски правителствен чиновник"}
{"url": "https://www.24chasa.bg/novini/article/7137260", "text": "Кръводарителски компании по общини ще запасяват Бургаски регион с кръв за зимата, ако пътищата станат непроходими и животоспасяващият продукт не може да бъде доставен навреме. Това договорили областният управител Вълчо Чолаков и кметовете, за да избегнат рискови ситуации в студения сезон. Бургас се зарежда с кръв предимно от други области, основно от Стара Загора. Затова Чолаков решил превантивно да реши проблема отрано и лично обещал да огранизира и подпомогне общините в организирането на кръводарителски акции по места. Междувременно успял да издейства и достъп до системата за видеонаблюдение на снегорините, за да може да се предислоцират най-правилно според ситуацията от кризисния център под негово управление. Досега с информация за тях разполагаше само пътното управление, но вече движението им във всеки един момент ще се следи и от областна управа, за да се реагира по-бързо без да се губи време във връзката между отделните служби.", "date": "2018.11.04", "title": "Бургас се запасява с кръв за зимата"}
{"url": "https://www.24chasa.bg/novini/article/7137269", "text": "Турският президент Реджеп Тайип Ердоган заяви днес, че няма да позволи присвояване на природните ресурси в източното Средиземноморие, предадоха Асошиейтед прес и Ройтерс, цитирани от БТА.  Турция никога няма да приеме подобни опити, които \"изключват нашата страна и Севернокипърската турска република\", заяви Ердоган на церемония по повод доставката на корвета и подводница за турските военноморски сили. По думите на Ердоган страните, които смятат, че могат да правят сондажи в източното Средиземноморие или в Егейско море без съгласието на Турция, грешат. Турция и кипърското гръцко правителство, които не поддържат дипломатически отношения помежду си, планират сондажи в Средиземно море за откриване на залежи от природен газ. Тази седмица турски кораб започна проучвания за петрол и природен газ край бреговете на южния окръг Анталия. Първата зона на проучвания е извън оспорваните територии край остров Кипър, отбелязва АП. На разделения остров кипърските турци, които са подкрепяни от Турция, казват, че всички природни ресурси, които кипърските гърци открият в морето, трябва да бъдат споделени.", "date": "2018.11.04", "title": "Ердоган: Турция няма да позволи присвояване на природните ресурси в източното Средиземноморие"}
{"url": "https://www.24chasa.bg/novini/article/7135402", "text": "Вървят ли нагонът и политиката ръка за ръка? Отговорът много често е “да” - след като получат властта в партията, държавата или общината, десетки мъже с власт забравят за съпругите, с които са стигнали до въпросната висока позиция, и тръгват да търсят по-лъскави. Естествено, властта е афродизиак и за жените - в очите им мъжете с власт мигновено стават по-привлекателни. Явлението е старо като света - френските президенти, като започнем от Митеран и стигнем до Оланд, са само част от доказателствата. Така се случва и у нас. Последният пример е с бившия лидер на СДС и министър на икономиката Божидар Лукарски. Повече от половин година той не живее с втората си съпруга Ива Йорданова - заради любовта с нея той разтрогна първия си брак. Двамата се намериха в евролистата на Реформаторския блок, в която тя бе кандидат от партията на Меглена Кунева ДБГ. Любовта им беше взривяваща и те бързо заживяха заедно. Той ѝ Веднага след развода, в разцвета на политическите си сили, Лукарски вдигна пищна сватба с Ива в луксозен хотел в Бургас. Тържеството на 21 май 2016 г. бе приказно, както подобава на действащ министър. На него присъстваха премиерът Бойко Борисов и половината правителство. Младото семейство Лукарски бе бракосъчетано от кмета Димитър Николов, който им прочете стихове на Христо Фотев. Шаферки бяха дъщерите на Божидар Лукарски Богдана и Йоана. Присъствието им на сватбата на татко им, както и фактът, че министърът прекрати без шум ексбрака си, показа колко широко скроена е бившата му съпруга. Дъщерите на Лукарски гостуваха често в новия дом на баща си, а по снимките, които Ива публикуваше във фейсбук, личеше колко добре се разбира с децата. За рождените дни младата булка изненадваше съпруга си с къпкейкчета “Манчестър Юнайтед”. По информация на “24 часа” приказката между Ива и Божидар приключва тази пролет, по-малко от 2 г. след сключването на брака. Раздялата настъпва година след излизането на Лукарски от властта, което се случи с подаването на оставка от премиера Бойко Борисов на второто му правителство. През май тази година Лукарски обяви, че повече няма да се кандидатира за лидер на СДС, а на 7 юли се оттегли от поста след 5 г. начело на партията. Той е вторият най-дълго задържал се лидер на сините след Иван Костов. Както първия си брак, Лукарски приключва и този с Ива без шумни скандали. Кръст на брака си по време на властта сложи и друг бивш министър реформатор - на икономиката и енергетиката Трайчо Трайков. Опиянен от властта - малко преди да изпадне от нея след злополучната случка, когато не вдигна телефона на Бойко Борисов от плажа в Катар, той остави съпругата си Любов и заживя със секретарката си Милена Маркова. Това се случи след само 2 г. брак с Любов. Днес вече той има син и дъщеря от Милена. Без да има замесена друга жена, след мандата си край на втория си брак сложи президентът (2012-2017) Росен Плевнелиев. Той обяви пред “24 часа”, че вече е разведен мъж. Плевнелиев разтрогна брака си месеци преди да се влюби в бившата водеща на времето по Нова тв Деси Банова. Истината е, че независимо че бившата му съпруга Юлияна не пожела да се появи до него нито веднъж - от избирането му до края на мандата, а той уважи избора ѝ с мотива, че в българската конституция институция първа дама няма. Президентът Плевнелиев обича да е семеен и да приспива децата си, свидетелстват негови приятели. Той намери жената, която с удоволствие застава до него и под прожекторите, и извън тях. Двамата вече отглеждат и първото си общо дете Йоан, с когото Деси дари съпруга си на 1 октомври - 3 месеца и половина след сватбата в най-тесен кръг, която вдигнаха на 17 юни тази година. Любовта на семейство Плевнелиеви е доказателството, че романтичен живот има и извън активната политика и властта. Същото важи и за бившия военен министър и дългогодишен народен представител от БСП Ангел Найденов. Но не и за съпругата му - набиращия скорост омбудсман на републиката Мая Манолова. Двамата, които бяха колеги в парламентарната група на БСП, живеят заедно от 2011 г. Станаха семейство на 2 октомври 2016 г. Тогава той вече не бе министър, нито депутат, а тя вече бе защитникът на народа. Наскоро - навръх 60-годишнината му на 28 септември, Манолова се обясни публично в любов на съпруга си с пост във фейсбук. Също тази година, навръх нейния рожден ден на 4 май тя Доказателството, че я познава перфектно, е фактът, че хем беше улучил размера, хем модела, на който съпругата му се зарадва. Манолова многократно е споделяла, че без неговата подкрепа е нямало да мине през ада, в който бе на лечение в Германия, след като бе диагностицирана с онкологично заболяване. За да е с нея, Найденов се разведе със съпругата си д-р Нина Найденова след началото на романса му с Манолова - по времето, когато и двамата бяха депутати от левицата. Въпреки че преди разтрогването на брака бившата му жена даде не едно интервю, в което го призоваваше да се върне при нея, бившият военен министър не даде заден. Красивото лице на демокрацията - Надежда Михайлова, хубавото Наде, спрягана за муза на доста силни политически мъже и която, казват, омагьосала дори колегата си от Германия Йошка Фишер, вълнуваше доста време общественото съзнание и с връзката си с настоящия си съпруг Светлин Нейнски. За тази афера се говореше под сурдинка дълго преди да стане официална. В началото любовта бе забранена, тъй като бившият външен министър, след това - лидер на СДС, а понастоящем посланик на България в Анкара бе омъжена за първия си съпруг Камен. Светлин пък бе женен за журналистката Мира Лазарова. Двете семейства са приятелски до момента, в който страстта набира скорост. През 2006 г. Надежда слага край на брака си, а 3 г. по-късно става г-жа Нейнски. На 3 октомври 2009 г. в посолството ни в Мадрид бившият ни външен министър каза “да” на бизнесмена Светлин Нейнски и го изненада с решението да вземе неговата фамилия. На церемонията присъстват само кумовете и дъщерите на двамата от предишните бракове. “С името Надежда Михайлова бях външен министър на България, лидер на СДС, политик близо 20 години. Но аз не зачерквам тази част от живота си - просто я прибирам в душата си при най-ценните неща” - с тези думи тя обяви, че отново е съпруга, след бракосъчетанието си в Испания. Не само външният, но и вътрешният министър на славните сини години - Малко преди през 1997 г. да стане силовият министър на държавата, в средата на 90-те години той откри страстта в театъра - в лицето на шармантната актриса и певица, а понастоящем - БСП депутатка, Нона Йотова. Двамата вдигнаха тайна сватба под открито небе в гората през 2006 г. - почти 6 години след като Иван Костов без обяснение го свали от поста. Кумуваха Георги Гергов и жена му Вили. След като Бонев бе свален без обяснение от Командира заедно с половината кабинет, Нона остана с него. И така показа, че обича у мъжа си не само властта, макар че надали е била равнодушна, когато Бракът с нея всъщност е третият за генерала. Преди това той е съпруг на юристката Таня Градинарова, с която имат две дъщери. Като че ли най-смели да сменят брачните си партньори обаче бяха кадрите на царя. След битието си на спортен министър Васил Иванов-Лучано се раздели със съпругата си и майка на двамата му синове Стефка и великодушно ѝ завеща цялата верига заведения и сладкарници, пицарии и бирарии. Двамата са силен тандем - тя като мениджър, а той като кулинар, впоследствие - депутат, министър и кандидат-кмет на София. Най-шумен като че ли бе разводът на бившия външен министър и неизменен първи атлантик на България Соломон Паси. Днес той е щастливо женен за Гергана, но мина през доста, добили публичност, препятствия преди сватбата им през февруари 2009 г. Той срещна Гергана Грънчарова в НДСВ, когато бе външен министър, а тя - негов заместник. След като за връзката им се заговори публично, те се разведоха с актуалните си тогава съпруги. Мони Паси бе женен за журналистката Бинка Пеева, от която има син, кръстен на баща му - Исак. Докато е с нея, той отглежда и нейните две деца от първия ѝ брак. Ето защо заради любовта си с Гергана Соломон оставя Бинка и три деца. В началото бившата съпруга дава редица язвителни интервюта, в които го засипва със закани и обиди. След време споделя, че ѝ минавали и мисли за самоубийство, но само фактът, че ще остави сираци децата си, я възпрял. Когато пламва забранената им любов, дъщерята на Гергана - Кати, е на 3. Тя веднага се сприятелява със Соломон Паси. Днес двамата имат вече две общи деца - дъщерята Михаела, кръстена на сестрата на Гергана, която се роди през 2010 г., и породения още на следващата година Давид. Между раждането на двете си деца навръх Деня на влюбените през 2011 г. двамата сключиха брак. Още двама бивши царски министри срещнаха любовта, докато бяха членове на изпълнителната власт в държавата. Бившият вицепремиер и министър на образованието, който в момента завежда ключовата катедра “Теория и история на държавата и правото” в Юридическия факултет на СУ “Св. Кл. Охридски” - проф. Даниел Вълчев, откри в политиката любовта. И заради нея напусна жена си Анелия, в която бе още от ученик във френската гимназия във Варна и от която има две дъщери. Вълчев бе пленен от фината царска депутатка, а след това - и зам. регионална министърка Милена Паунова. Двамата се появяват официално заедно през 2010 г., когато той вече е приключил брака си и активното си участие в политиката. Стават семейство дискретно - за вричането им един на друг се разбира доста време след събитието, а през септември 2013 г. се ражда синът им Борис. Докато отговаряше за армията, Николай Свинаров се раздели със съпругата си Росица , след като се влюби в Деница Недева, която е служител на отдела по евроинтеграция на Министерския съвет. Преди тази си длъжност съпруга номер 2 се е трудила в Комисията по вътрешна сигурност и обществен ред, където среща бъдещия министър и свой съпруг, тогава депутат. Двамата се женят през 2008 г., когато Свинаров е член на правителството. Заради това изостави дългогодишната си любима, колежка и съратница Капка Георгиева. Заради Волен тя се раздели с бащата на сина си Димитър - Кин Стоянов. На практика Сидеров отгледа Митко като свое дете. По ирония на съдбата 11 години след като през ноември 2006 г. се ожени за Капка, с която живя без брак 15 г., Волен, вече разведен с нея, се венча с бившата приятелка на сина ѝ Митко. Деница Сидерова е и първата жена, която го направи баща - дълго преди сватбата, която бе през септември миналата година, го дари със син - Волен-младши. С доста ухажорки се сдобиват и политиците в местната власт. Огромно оживление преди години породи личният живот на тогавашния дългогодишен кмет на Варна Кирил Йорданов. Доста време медиите се вълнуваха не толкова от служебните, колкото от интимните му дела. Имаше периоди, в които не една красавица се опитваше да стане жената до кмета, който в един момент започна да обикаля на мотор морската столица. След като се разведе с първата си съпруга Даниела, той намери пристан при два пъти по-младата от него манекенка Бояна. След като стана г-жа Йорданова, тя спечели и конкурса “Мисис България”. После кметът се раздели и с нея, след като лъсна тайната връзка на Бояна с финансиста на общината Димо Стоев. Третата съпруга на Йорданов - украинката Елена Валеева, е първата, която го направи баща. Накрая само споменаваме бегло премиера Бойко Борисов и бившия министър-председател Сергей Станишев. Двамата попадат в категорията на мъжете в политиката, които промениха семейния си статус само частично. Причината - нямаха брак с дългогодишните си приятелки, с които живееха на семейни начала. Малко след като стана за първи път премиер, Борисов се раздели с Цветелина Бориславова. В края на мандата си Станишев - с Елена Йончева.", "date": "2018.11.04", "title": "Мандат афродизиак, или за разводите на хората с власт"}
{"url": "https://www.24chasa.bg/novini/article/7137307", "text": "Най-малко 12 души са загинали заради лошото време на италианския средиземноморски остров Сицилия, с което общият брой на жертвите на бурите в цяла Италия през последните дни достигна 29, съобщиха местни служители, цитирани от Ройтерс. Проливните дъждове, предизвикали свличания на земни маси и наводнения, са причинили смъртта на 10 суши в района на Палермо - главния град на острова, каза днес говорител на градската префектура. Все още има изчезнали хора, добави той, цитиран от БТА.  Спасители откриха по-рано труповете на 9 души в наводнена къща в Кастелдача, недалеч от Палермо - майка, баща, техни родители и деца. Според местните медии жертвите са били от две семейства. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА. Двама загинали са били открити и в района на южния сицилиански исторически град Агридженто.Те пътували с кола, която била пометена от свлачище, съобщи друг местен служител. Поройни дъждове и ураганни ветрове бушуват в страната от няколко дни. Изкоренени са милиони дървета, прекъснати са много пътища, откъснати са от света десетки селища. Едни от най-тежките поражения са нанесени в северните провинции Трентино и Венето. Вчера губернаторът на Венето Лука Зая, каза, че щетите в района възлизат на най-малко един милиард евро.", "date": "2018.11.04", "title": "29 са вече жертвите на бурите в Италия, \nщетите само в една провинция са над 1 млрд. евро"}
{"url": "https://www.24chasa.bg/novini/article/7137317", "text": "Даниел Коен е част от Института за изследвания на националната сигурност на Израел. Той е специалист по стратегически комуникации, кибертероризъм и сигурност, стратегически капацитет и нападателни способности в киберпространството За Коен няма тайни в света на кибертероризма и кампаниите за влияние върху съзнанието и решенията ни чрез социалните мрежи, разказва bTV.  Даниел Коен ръководи програмата по стратегия и разузнаване към университета в Херцелия. Бил представител в Комитета по антитероризъм към Съвета за сигурност на ООН. Лектор и инструктор на много израелски институции и частни компании. Как интернет средата променя решенията ни, а след това и живота ни? Днес много се говори за това как ни влияят фалшивите новини. Имат ли потенциала да променят нагласите и да повлияват на мисленето на хората? Аз бих казал, че ако са само фалшиви новини, влизащи през основните ви профили в социалните мрежи, ще бъде един вид ехо, глъхнещо в хода на останалите новини. Но, когато е интегрирано в кампания с други средства на кибервойните, тогава се получава ефектът на колелото. Задвижва се колелото на мислене на хората и то се използва за повлияване на избори, например, казва Коен. Всъщност има неотдавнашно проучване на Оксфордския институт по интернет, който проследи миналата година 28 държави, разработили собствени… да ги наречем центрове за киберуправление. Преди няколко месеца отново проведоха проучване и установиха скок от 28 на 48 държави, които използват \"кибервойски\" в социалните мрежи, някои от тях с по-малки \"ферми\", а други имат голям технически потенциал за киберманипулации. 48 държави, хиляди хора, работещи в тази индустрия, милиони долари, инвестирани от държавите за развиване на подобни \"войски\", но и малки частни компании и големи играчи. Стана голяма индустрия с много пари, твърди експертът.  Днес виждаме някои интересни реакции от частни дружества. Един пример е споделянето на бази данни между големите компании от Силициевата долина като Google, YouTube, Microsoft, Facebook и Twitter – днес те вече имат обща база данни, използваща изкуствен интелект за нещо, наречено хеширане. Какво правят те – анализират данните и ако се идентифицира фалшива новина на една от платформите, се споделя с другите платформи, за да бъде премахната. Това е един начин за противодействие. Другите начини включват разпространение на целенасочено противопоставящо се съдържание. Един вид \"клин клин избива\", но то няма чак толкова голям успех. Положителен пример за това обаче има при американците. След година и половина, когато още губеха битката срещу „Ислямска държава” в онлайн платформите, започнаха да използват кибервоенни действия, за да унищожат сървъри, използвани от ИДИЛ, да разбият медията на „Ислямска държава”, атакуваха профили в социалните мрежи и тогава видяхме резултат, коментира Коен. ", "date": "2018.11.04", "title": "Екперт: Никоя държава не би спечелила война само с киберсредства"}
{"url": "https://www.24chasa.bg/novini/article/7137322", "text": "Мнозинството от жителите на южния тихоокеански архипелаг Нова Каледония гласуваха днес срещу обявяването на независимост от Франция в дългоочакван референдум, увенчал 30-годишен процес на деколонизация, предаде Ройтерс, цитирана от БТА.  Вот със \"за\" би лишил Париж от опорен пункт в Индо-Тихоокеанския регион, в който Китай разширява своето присъствие, и би накърнил гордостта на една бивша колониална империя, простирала се от Карибите през Субсахарска Африка до Тихия океан. Според частични резултати въз основа на 80-процента избирателна активност към 15 ч бълг. време гласовете с \"не\", т.е. срещу независимостта, са 56,9 процента, съобщи на уебсайта си местната телевизия \"NC Lа Premiere\". \"Жителите на Нова Каледония предпочетоха да останат французи... Това е вот на доверие във Френската република, в нейното бъдеще и в нейните ценности\", каза президентът на Франция Еманюел Макрон в реч по френската телевизия. Референдумът бе първият вот за самоопределение, проведен във френска територия, след като Джибути - в Африканския рог - гласува за независимост през 1977 г. Избирателите на тази тихоокеанска островна територия, ползваща се със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима?\" Макрон каза, че разбира разочарованието на онези, които са искали независимост, но добави, че френската държава ще гарантира свобода, равенство и братство за всеки. \"Единственият губещ е изкушението за пренебрежение, за разделение, за насилие и страх; единственият печеливш е процесът на мир и духът на диалог\", каза Макрон. Страстите между настроените за независимост местни жители - канаките, и наследниците на колониалните заселници, оставащи лоялни към Париж, продължават да са разгорещени, посочва Ройтерс. През последното десетилетие отношенията между двете групи видимо се подобриха, но вотът с \"не\", т.е. срещу независимостта, е доста под някои предварителни прогнози, което може да окуражи националистите да поискат нов референдум в идните години. На архипелага живеят 280 000 души, като право на глас имаха около 175 000.", "date": "2018.11.04", "title": "Нова Каледония гласува в референдум да остане част от Франция"}
{"url": "https://www.24chasa.bg/novini/article/7137163", "text": "Областна администрация Бургас е първата в страната, която при бедствие ще може да следи и координира в реално време работата на почистващата техника. Това съобщиха от областната администрация, предаде БТА.  При криза, на място в бургаската институция, ще могат да се контролират всички дейности на почистващите фирми. До този момент наблюдението се извършваше само от Пътното управление в града. От тази зима с информацията ще разполагат и останалите институции от кризисния щаб. Над 30 представители на регионалните институции и общинските администрации докладваха пред областния управител Вълчо Чолаков готовността за посрещане на зимния сезон. Във всички общини са осигурени нужните инертни материали стана ясно по време на срещата. От телефон 112 са оборудвани с нова техника, връзката с всички служби е проверена, а служителите са преминали през специално обучение за реакции при възникнали кризи. Липсата на кръводарители в област Бургас също беше предмет на разговорите.Всяка седмица се налага доставка на кръвни продукти от други области, основно от Стара Загора. Актуализирани са списъците с данни за хората на хемодиализа и хронично болните в областта. Български червен кръст провежда обучения на структурите си, има подготвен доброволчески екип, а задължителния бедствен резерв е наличен. За улеснение работата на Кризисния щаб Чолаков изиска до края на седмицата всички Общини да предоставят списъци с конкректни места за настаняване на хора при необходимост, както и списъци с наличната тежка техника по места, координати на фирмите, с които има сключени договори за почистване. Военните в областта също са в готовност за действие, на разположение са и 4 влекача.", "date": "2018.11.04", "title": "Нова система ще следи в реално време техниката за снегопочистване при бедствия"}
{"url": "https://www.24chasa.bg/novini/article/7137110", "text": "Картина, за която се смята, че е нарисувана от известния френски художник Анри Матис, е била намерена в южния турски окръг Анталия, съобщи турски прокурор, цитиран от в. \"Хюриет дейли нюз\". Двама души са задържани в полицията на Алания във връзка с картината, чиято стойност се изчислява на 12 милиона долара, предаде агенция Демирьорен, предаде БТА. Полицейската операция е била предприета, след като ирански гражданин се оплакал, че двама души му отнели картината под заплахата на оръжие. Иранецът твърди, че е наследил картината от своя дядо. Турски експерти ще проверят автентичността на картината, както и на сертификата за собственост. Двамата задържани са предадени на съда, а други двама са все още на свобода.", "date": "2018.11.04", "title": "Откриха картина за 12 млн. долара на Анри Матис в Турция, 2-ма са задържани"}
{"url": "https://www.24chasa.bg/novini/article/7137142", "text": "Деветнайсет предполагаеми джихадисти, замесени в  , при който в петък загинаха 7 души в централната египетска провинция Миня, са убити в престрелка с полицията. Това съобщи днес вътрешното министерство, предаде Франс прес. Деветнайсетте предполагаеми джихадисти са били открити след операция из планинските райони на пустините в Миня \"за издирване на терористи, участвали във враждебни акции\" из Египет, включително в петъчното нападение с огнестрелни оръжия срещу автобус на християнски коптски поклонници, пътували за отдалечен манастир. Най-малко седмина са загинали и още седем души - ранени, предава БТА. \"Терористичните елементи откриха огън срещу силите (за сигурност), които отвърнаха\", обясни министерството. По негови данни става дума за терористична мрежа, участвала и в други нападения, допълва новинарският сайт \"Ал Яум ас Сабиа\", цитиран от ТАСС. Силите за сигурност открили \"скривалище с оръжие и боеприпаси, а също и документи\" на екстремистите. Папа Франциск изрази днес скръбта си във връзка с джихадисткия атентат от петък и го нарече \"удар по православната коптска църква в Египет\". \"Моля се за жертвите - поклонници, убити само защото са християни\", добави папата, който през април 2017 г. посети Египет. Джихадистите от \"Ислямска държава\" редовно нападат коптите, които са 10 на сто от близо стомилионното население на Египет. Над сто души са убити в поредицата антикоптски изстъпления от края на 2016 г. досега, напомня АФП.", "date": "2018.11.04", "title": "Египетски полицаи убиха 19 предполагаеми джихадисти, замесени в атентата срещу коптите"}
{"url": "https://www.24chasa.bg/novini/article/7137064", "text": "Гренада оттегли своето решение за признаване на независимостта на Косово, съобщи днес първият вицепремиер на Сърбия и министър на външните работи Ивица Дачич, цитиран от агенция ТАСС. \"Гренада стана деветата държава, която отмени всички предишни решения относно статута на Косово, тоест признаването на Косово за независима държава\", заяви Дачич, цитиран от агенция ТАНЮГ. По думите му е получена нота от Гренада, в която се съобщава, че след обширни проучвания правителството на страната смята, че най-голямо значение има подкрепата за бъдещия статут на Косово, който ще бъде съгласуван чрез преговори между Белград и Прищина, предава БТА. Гренада е малка островна държава в югоизточно Карибско море. Според министерството на външните работи на Косово обаче това е поредната лъжа на сръбските политици, съобщава кореспондентът на агенция МИА в Прищина. Фатмир Хаджоли, политически съветник на косовския министър на външните работи Беджет Пацоли, заяви за в. \"Газета експрес\", че това е още една от поредицата лъжи и е резултат от кризата, в която се намират сръбските политици. Друг съветник на ръководителя на косовската дипломация - Йетлир Зиберай, заяви, че Косово има дипломатически отношения с Гренада и нарече новината, съобщена от Ивица Дачич, \"сапунен мехур\". Косово обяви независимост от Сърбия през 2008 г. В момента, според версията на Сърбия, независимостта на Косово е призната от 104 държави, а според Косово - от 117. Косово не е признато за независима държава от над 60 страни по света, сред които Русия, Китай, Индия, Израел, Гърция и Испания, отбелязва ТАСС.", "date": "2018.11.04", "title": "Дачич: Гренада оттегли своето решение за признаване на независимостта на Косово"}
{"url": "https://www.24chasa.bg/novini/article/7136911", "text": "Гръцки сеизмолози съобщиха, че са засекли два нови вторични труса край остров Закинтос, в Йонийско море, но няма данни за поражения, предаде Асошиейтед прес. Според атинския Институт по геодинамика двата труса са регистрирани в разстояние на 7 минути. Първият, в 5,11 ч. местно време, е бил с магнитуд 4,4. Епицентърът му бил на 78 км южно от Закинтос, а огнището - на дълбочина 10 км, предаде БТА. Седем минути по-късно е имало земетресение с магнитуд 5 на 59 км югозападно от острова. То станало на дълбочина 7 км. На 26 октомври районът на Закинтос беше разлюлян от земетресение с магнитуд 6,4. Оттогава там са регистрирани 21 вторични труса от най-малко четвърта степен, като най-силният бил с магнитуд 5,5.", "date": "2018.11.04", "title": "Два силни труса през 7 минути отново удариха Закинтос"}
{"url": "https://www.24chasa.bg/novini/article/7136914", "text": "Снощи към 22. 30 екип на жандармерията се е отзовал на сигнал за силна музика и нарушаване на нощната тишина в с. Врачеш. Един от обитателите на адреса – 35-годишен мъж, категорично отказал да предостави личната си карта за проверка, оказал неподчинение и блъснал униформен на земята, съобщиха от пресцентъра на МВР. Пристъпвайки към задържането му, служителите на реда били заобиколени от агресивна тълпа от около 30 души, които по всякакъв начин опитали да осуетят изпълнението на служебните им задължения. За да не се допусне ескалиране на напрежението и с цел овладяване на ситуацията, се е наложило използването на помощни средства – предупредителен изстрел във въздуха с гумен патрон и лютив спрей. След разпръсване на тълпата и възстановяване на обществения ред, мъжът – криминално проявен, е задържан в полицейския арест в рамките на 24 часа. Предстои в днешния ден с прокурорско разпореждане, мярката му за задържане да бъде удължена до 72 часа. В хода на предприетите допълнителни оперативно-издирвателни действия към момента са задържани още 11 души, един от които – активен участник в конфликта. По случая е образувано досъдебно производство за едро хулиганство, а действията по разследването продължават под наблюдението на Районна прокуратура- Ботевград.", "date": "2018.11.04", "title": "Ново нападение над полицаи: мъж скочи на бой на униформен в Ботевградско, 12 в ареста"}
{"url": "https://www.24chasa.bg/novini/article/7136926", "text": "Огромна колона от автомобили се образува по главен път Е-79 в участъка от Благоевград към Симитли. Причината е автошествие от над 150 коли срещу високите цени на горивата.  Колоната от протестиращи се движи бавно, ескортирана от патрулки. Изпреварването е забранено и заради това зад протестиращите са се натрупали други десетки автомобили. Интензивен е трафикът и в обратна посока към София. Колоната натам също се движи бавно, защото е невъзможно изпреварването заради идващите насреща.", "date": "2018.11.04", "title": "Голямо задръстване по пътя за Гърция"}
{"url": "https://www.24chasa.bg/novini/article/7136925", "text": "Китайски учени подготвят разработка, при която военни послания ще бъдат вмъкнати в песента на кашалотите и те ще бъдат разпространявани на дълги разстояния в океаните, пише в. \"Дейли мейл\". Съобщенията ще бъдат кодирани и те няма да се отличават от основния шум на океаните, което ще направи откриването им много трудно. Песента на китовете автоматично се \"изхвърля\" и не се анализира от специализираните кораби и подводници, като се счита за естествен звуков фон на тази среда, предаде БТА. Китайските учени, ръководени от проф. Цзян Цзяцзя от университета Тиендзин, редактират специфичните сигнали на кашалотите и пилотните китове, като в тях вплитат секретната информация. Тя ще бъде предавана по звуков път и няма да буди подозрение. Методът е бил вдъхновен от морските бозайници, които използват звукови сигнали за еколокация. Тези аудио вълни биват изключвани от всички събирани данни от военните и биват определяни като шум. А това дава отлични възможности те да бъдат използвани като маскировка.", "date": "2018.11.04", "title": "Китайски учени ще вмъкват в песента на китовете военни послания"}
{"url": "https://www.24chasa.bg/novini/article/7136934", "text": "Близки на   се свързаха с \"24 часа\", за да уточнят важни детайли около трагичния случай, при който загубиха своя приятел и роднина 54-годишния Радослав. Те изпратиха подробен разказ от сестрата на починалия, която също е била с него в пагубния ден. Публикуваме го изцяло без редакторска намеса: \"През изминалата седмица в медиите беше съобщено за 54-годишен мъж, починал в Рила и „изоставен“ според някои публикации от „доскорошните си приятели“. Във форумите се появиха упреци и коментари за неподготвените туристи, които тръгват по джапанки и дънки в планината. Заради тях се налага да изляза от траурното си усамотение по внезапната смърт на брат ми Радо, починал на 27.10.2018 в 13:35 на в. Дамга, района на Рилските езера и да разкажа това, на което станах свидетел в последните мигове от живота му. Денят беше прекрасен - тръгнахме група от 9 туристи от ЦПШ - Мальовица. Бяхме приятели, които заедно през изминалото лято преминахме по билото на Стара планина от връх Ком до нос Емине. Всички бяхме в добра форма и чудесно настроение, заради ясния ден и слънчевото време. С напредването по маршрута излезе вятър, а по-късно разбрах, че поривите му тогава са достигали 80 км/ч. Вървяхме стегнато и щяхме да сме слезли преди смрачаване. Достигнахме в. Мальовица, оттам тръгнахме към Додов връх, обядвахме и продължихме по маршрута. Снимахме се на плочата на Никола Додов и отново поехме над красивите Урдини езера, след което почна полегато качване на в. Дамга. Около 13:30, точно 2-3 пилона преди самия връх брат ми, както вървеше на 10 метра пред мен падна с лице към тревата и почина намясто. Не спирахме да му викаме „Радо, дишай!“. Водачът успя да се свърже първо с дежурния екип на ПСС, а после и с телефон 112. Свързаха ни с лекар и след уточняващи въпроси започнахме да правим масаж на сърцето и изкуствено дишане. Това продължи около 40 минути. Мисля, че приятелите ни не спираха само, заради мен. За тях е било ясно, че няма пулс от самото начало. Не можехме да повярваме, защото той беше здрав, без никакви оплаквания. След като приехме, че опитите ни да върнем Радо към живота са безуспешни, зачакахме обаждане от ПСС с инструкции какво да предприемем. Местността беше открита, почти нямаше обхват на мобилните оператори, а силният вятър допринасяше за лошата връзка. Около час след смъртта, около 14:40 от ПСС съобщиха, че екип от отряд „Дупница“ тръгват към мястото и поиска отново точни координати, както и информация за числеността на групата. Спасителят ни посъветва жените да слязат и помоли поне част от мъжете да останат, за да помогнат с пренасянето на тялото. По думите му екипът спасители щеше до 3 часа да е на мястото. Аз казах, че ще остана, но мъжете настояха да тръгна заедно с жените. Слизайки надолу се свързахме няколко пъти с нашите приятели и на въпроса „Дойдоха ли ПСС?“ отговорът беше „Още не“. Притеснихме се – повече от 4 часа след даването на сигнала и уверение, че ПСС идват към върха нямаше никой. Едното момче от групата ми беше дал неговите ръкавици, нямаха достатъчно храна горе, а и духаше все по-силен вятър. Като се движиш, е добре, защото бяхме добре екипирани, но като спреш е лошо – започваш да замръзваш. А и денят преваляше, слънцето залязваше и във високата планина става истинска зима. Научихме, че единият човек от нашата група е започнал да измръзва и се е чувствал зле. Затова се е наложило да се движат и да слязат по-ниско. Друг имал херния и не можел да помогне в свалянето на тялото. Обсъждали дали част от групата да не се придвижи към хижа „Рилски езера“. В района на езеро „Сълзата“, към 18:15ч. , т.е. 4:30 след трагедията, забелязали екипа на ПСС. Мястото е отдалечено на 15-20 минути от лобното място. Спасителите продължили към върха, а мъжете от нашата група останали, за да обсъдат как да постъпят двамата, които не могат да помагат. Накрая решили всички да се върнат. Така последвали планинските спасители. Когато наближили, чули телефонен разговор на един от тях и думите „Те са го изоставили“. Това съобщение завладя медийното пространство още същата вечер, а форумите се изпълниха с обвинения. Приятелите ни съдействаха на спасителите през цялото време и наравно с тях са участвали в пренасянето на тленните останки. Истината е, че в планината трябва да се вземат гъвкави и бързи решения, защото времето е динамично – трябва да се съобразява вятър, температура, светла част, проходимост. Водачът трябва да мисли в този момент за живота на живите – затова изпрати жените надолу, затова и след 4:30 чакане са поели с мъжете към „Сълзата“. Не бива чрез смъртта на брат ми, някои да си правят пиар и да се изкарват героите на деня за сметка на други, които са „изоставили“ един обичан от всички нас човек. Аз бях там и видях, че всички постъпиха геройски – и водачът, момчето, което правеше сърдечен масаж, и останалите мъже, които чакаха ПСС 4:30ч. на ветровития връх. Радо и аз сме щастливи, че познаваме хората, с които тази година направихме Ком – Емине и поставихме рекорд за най-дъждовно минаване по маршрута. Това ни сплоти и сближи – ще останем приятели за цял живот. Чиста ми е съвестта, че не съм изоставила брат ми, както съм сигурна, че останалите край тялото му са направили това, което е трябвало. В планината трябва да се мисли за всичко и най-вече хората да се приберат живи и здрави. Мисля, че всички си свършиха работата и помогнаха според възможностите си. Благодаря за усилията на приятелите ни, доброволците от ПСС и лекарите. Единствено бих призовала за повече човечност в подобни случаи и повече уважение към мъката. С уважение; Стефка Георгиева, сестра на Радослав\"", "date": "2018.11.04", "title": "Сестрата на загиналия турист в Рила: Всички постъпиха геройски"}
{"url": "https://www.24chasa.bg/novini/article/7136943", "text": "След пороите, потопили областите Венето и Лигурия, на апокалиптични сценарии стана свидетел и Сицилия. Десет души загинаха до Палермо, след като бяха погълнати от буйните водни течения.   Водите стигнали за секунди до тавана на къщата и засмукали двете семейства, събрали се в нея на вечеря. Мъж и племенничката му успели да се спасят, защото малко преди това отишли да напазаруват сладкиши. И трети човек останал извън къщата. Именно той успял да се обади за помощ с телефона си, вкопчвайки се в едно дърво. Други двама души – сицилианци, но жители в Германия, бяха намерени мъртви до Агридженто. Двамата били погълнати от пороите в колата си. Пак близо до Палермо – във Викари, бил погълнат от пороите и друг сицилианец, собственик на бензиностанция. Той се намирал в колата си, когато бил погълнат от придошлата река Сан Леонардо. С него бил и негов приятел – двамата отишли да помагат на клиент, намиращ се на бензиностанцията. Той обаче се спасил, защото изскочил от колата. За изчезнал под пороите се смята и един лекар от Палермо, който отивал да поеме дежурство в Корлеоне. Намерена е колата му, но не и той. На колене са поставени и северозападните области Венето, Трентино и Фриули. Поройните дъждове покосиха като фигурките от домино милиони дървета в Доломитите. Заради серията от свлачища повалените борове изпълниха цели язовири. Според губернатора на Венето Лука Дзая са регистрирани щети за поне 1 млрд.евро. Спасителните служби копаят денонощно в калта, опитвайки се да спасят онова, което е останало. Очаква се да бъде обявено извънредно положение във всички поразени зони. Засега се знае, че са повалени на земята гори, заемащи 100 000 хектара, а 200 км пътища са заличени. Асоциацията „Колдирети” съобщи, че поне 14 млн.дървета са повалени, заради което е застрашено екологичното равновесие в зоната. Жертва на ветровете са и горите, чиято дървесина се използва за прочутите цигулки „Страдивариус”. Известната като гората на Страдивариус гора във Вал ди Фиеме, в областта Трентино, беше буквално унищожена. Само за часове ветровете със 120 км в час изкоренили и тръшнали в земята повече дървета, отколкото биха могли да отсекат всички дърворезачи на областта, ако работят 3 г.без прекъсване. Унищожени са 1,5 млн.куб.м.ценно дърво от типичния за Доломитите червен смърч. Поне 5700 домакинства в Северозападна Италия са без ток. Над 3000 души от „Гражданска защита” и военни участват в спасителните операции.", "date": "2018.11.04", "title": "Още 3 жертви на пороите в Сицилия, мъж и дете се спасили – отишли до сладкарницата"}
{"url": "https://www.24chasa.bg/novini/article/7136953", "text": "Повечето кандидати за убежище продължават да пристигат в Германия без документи за самоличност, пише днес в. \"Велт ам зонтаг\", като цитира данни, предоставени от германското външно министерство в отговор на запитване от партия \"Левите\", предаде ТАСС. През първото полугодие на тази година 58 на сто от пълнолетните бежанци са влезли на германска територия без документи. Според федералната служба по миграцията и бежанците известна част от тях умишлено изхвърлят документите си за самоличност, \"вероятно, за да увеличат шансовете си при разглеждане на молбите за убежище\", предаде БТА. Според статистиката на германското вътрешно министерство 88 на сто от афганистанските кандидати за убежище, 89 на сто от еритрейците и 95 процента от алжирците влизат в страната без документи. Още по-голям дял са бежанците без лични карти и паспорти от Нигерия, Сомалия и Гамбия - 97 до 99 на сто. За отбелязване е, че тази година без документи са само 21 процента от сирийците и турците, подали молба за убежище в Германия.", "date": "2018.11.04", "title": "\"Велт ам зонтаг\": Почти 60% от кандидатите за убежище са пристигнали в Германия без лични документи"}
{"url": "https://www.24chasa.bg/novini/article/7136955", "text": "18-годишният шофьор, който вчера блъсна и уби две жени на тротоар в Карнобат, остава в ареста. Мярката му за задържане беше удължена на 72 часа, съобщи  . Шофьорът само с месец стаж зад волана изгубил управлението над автомобила, качил се на тротоара и помел жените. Едната почина на място, а другата – по-късно в болницата. Двете съседки отивали да почетат близките си за Задушница. Назначена е автотехническа експертиза, но според разследващите причина за инцидента е високата скорост, с която младежът се е движил по тясната улица. За това престъпление законът предвижда от 3 до 15 години затвор. Прокуратурата повдигна обвинение на 18-годишния Алекс Димов, който в събота се качи с колата си върху тротоар в Карнобат и причини смъртта на две жени, допълва Нова тв. Обвинението срещу шофьора е за шофиране с несъобразена скорост и причиняване на смърт по непредпазливост на двама души.", "date": "2018.11.04", "title": "Обвиниха 18-годишния, премазал 2 жени в Карнобат, и удължиха ареста му на 72 часа"}
{"url": "https://www.24chasa.bg/novini/article/7136962", "text": "Над 200 протестиращи срещу високите цени на горивата и поскъпването на стоките затвориха главен път Е-79 край Симитли. Те нямаха разрешение за блокадата, но импровизирано нахлуха на пътното платно и затвориха движението. В двете посоки се образуваха километрични колони от автомобили.  Полицаите засега не правят опит да разчистят платното от недоволните.", "date": "2018.11.04", "title": "Над 200 протестиращи срещу цените на горивата затвориха пътя за \"Кулата\" (Снимки)"}
{"url": "https://www.24chasa.bg/novini/article/7136973", "text": "На 6 ноември американците са поканени пред урните да гласуват на междинните избори - поредица от федерални и местни вотове, които се свикват две години след президентската надпревара и често играят ролята на референдум за обитателя на Белия дом, отбелязва Франс прес. Обновяване на долната камара ========================= Ще се гласува отново за всичките 435 места в Камарата на представителите, където републиканците разполагат с внушително мнозинство (236 срещу 193 при шест незаети). За да им отнемат контрола върху долната камара в Конгреса, демократите трябва да спечелят още 23 места и са много близо до победа, при все че според анкетите за 30 места се води много оспорвана борба. Двегодишните мандати на новоизбраните ще започнат в началото на януари 2019 г., предаде БТА. Битка за една трета от Сената ======================== Една трета от 100-те сенаторски места (по две за всеки щат) се обновяват през две години и тазгодишната надпревара е за 35 кресла. Републиканците имат незначително мнозинство (51 на 49). Но разположението на силите в горната камара е по-неблагоприятно за демократите, тъй като ще трябва да запазят 26 места, шест от които са застрашени, а републиканците - едва девет. Сенаторите се избират за шест години и новият им мандат започва също през януари догодина. Местни избори ============ Обновени ще бъдат на практика всички местни законодателни събрания (долните и горните камари в отделните щати). В 36 щата от 50-те ще се гласува и за губернатори, както и за различни други длъжности - кметове, местни съдии, шерифи и др. Избирателите ще се произнесат и за редица местни инициативи. Какви са перспективите? ==================== Изборите може да имат огромно значение, тъй като вече 150 години рядко се е случвало партията на президента да избегне протестен вот и републиканците се страхуват да изгубят контрола над Конгреса. Ако демократите получат мнозинство в долната камара, ще е далеч по-вероятно да започне процедура за импийчмънт на Доналд Тръмп. Техни хора ще оглавят парламентарните комисии, които ще могат да разследват например подозренията за таен сговор на избирателния щаб на милиардера с Русия по време на президентската кампания от 2016 г. Успеят ли демократите да поемат и контрола върху Сената, ще могат освен това да блокират всички евентуални назначения на Тръмп във Върховния съд, във федералната съдебна система и на изпълнителни постове в администрацията. В подобни случаи последната дума има Сенатът. Гласува се и за Тръмп ================== При все че името на Доналд Тръмп не е вписано в бюлетините, мнозина американци разглеждат изборите като референдум за президента. Осъзнал опасността, Тръмп се ангажира лично да мобилизира избирателите с митинги в осем щата за по-малко от седмица (Флорида, Охайо, Джорджия, Индиана, Мисури, Монтана, Тенеси и Западна Вирджиния). В консервативни щати като Канзас или Южна Каролина републиканските кандидати нямат никаква причина да се дистанцират от милиардера, твърде популярен сред местния електорат. Но в избирателни окръзи, разкъсвани между демократи и републиканци, обвързването с президента носи рискове. Кандидатите - негови съпартийци, фокусират кампаниите си върху съществения икономически растеж, а демократите правят всичко възможно да припомнят оспорваните му подходи към проблемите с имиграцията, здравеопазването и търговията. Спад в изборния ентусиазъм ======================= Статистиката не свързва междинния вот с масов прилив към изборните секции. По данни от проучвания едва 41,9 на сто от гласоподавателите са изпълнили гражданския си дълг през 2014 г. срещу 61,4 на сто през 2016 г., когато изборите за Конгрес бяха съчетани с президентските. Тази година обаче активността може да счупи рекордите с оглед силната мобилизация сред противниците на Доналд Тръмп, особено сред младежта.", "date": "2018.11.04", "title": "Междинните избори в САЩ: какво трябва да знаем, какви са залозите"}
{"url": "https://www.24chasa.bg/novini/article/7136977", "text": "В четвъртък ще има публично обсъждане на предложените промени в Кодекса за застраховане за лимити при обезщетенията за загинал при катастрофа. Това заяви депутатката от ГЕРБ и шефка на бюджетната комисия Менда Стоянова. Изявлението й бе по повод думите на премиера Бойко Борисов, че като председателят на ГЕРБ е разпоредил депутатите от партията да не гласуват внесените промени, докато не бъдат подложени на широк обществен дебат. Стоянова уточни, че на заседанието на бюджетната комисия, където ще се гледат текстовете, са поканени да присъстват всички заинтересовани страни, за да се чеят становищата им. Таван от 20 000 лева обезщетение за близките на починал при катастрофа, предлага Стоянова с промени в Кодекса за застраховане. Сумата ще се изплаща на съпруг, съпруга, на човек, живеещ на семейни начала, на дете и на родител. Братът и сестрата на починалия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения с починалия. Стоянова иска сумите на обезщетенията да важат и за застрахователни събития, настъпили преди влизането в сила на измененията на Кодекса за застраховане. Предложението за таван идва след решение на Върховния касационен съд, с което бе разширен кръгът на роднини с право на обезщетение. Заради това цената на задължителната “Гражданска отговорност” се вдигна с близо 40% през тази година.", "date": "2018.11.04", "title": "Менда Стоянова: В четвъртък обсъждаме обезщетенията за смърт при катастрофа"}
{"url": "https://www.24chasa.bg/novini/article/7136975", "text": "„Има планирано обществено обсъждане в Бюджетна комисия в четвъртък и там ще стане ясно точно за какво иде реч в тези промени. Разбира се, като председател на партията, господин Борисов има право да изказва мнение като партиен лидер, още повече, че той е министър-председател и отговаря за политиките в страната и за своя екип министри. В никакъв случай това не е намеса или скъсване на връзката между нас и правителството, а по-скоро чуване на всяка една тревога на българските граждани и реакция, за да не се получи нещо, което не би допаднало като политика на българските граждани. Работата на правителството и на парламента е да работим в полза на българските граждани. Аз също съм за такъв дебат по всяка една тема“, каза пред   председателката на Народното събрание Цвета Караянчева относно  . В сряда ще се обсъждат промените в НК във връзка с домашното насилие, каза още тя и покани всички заинтересовани. Използването на протеста на майките на деца с увреждания за политически цели е изнервило изключително много обстановката, коментира Караянчева. По повод разследването в ДАБЧ тя добави: „Никога не сме опъвали политически чадър над никого. Нека компетентните органи си свършат работата. Нека да проверя и в Агенцията, и в Министерство на външните работи, в Министерството на правосъдието и в президентството. Нека да разплетат цялата нишка. Всеки, който е пристъпил закона, нека да си понесе последствията“.", "date": "2018.11.04", "title": "Караянчева за разпореждането на Борисов: В никакъв случай това не е намеса"}
{"url": "https://www.24chasa.bg/novini/article/7136978", "text": "Разработени от фирмата \"Старшип текнолъджис\" роботи-пощальони ще позволят на жителите на Милтън Кейнс в Англия да получават и да изпращат писма и колети в напълно автоматичен режим, контролирайки целия процес на доставка с помощта на приложението Starship Deliveries за операционни системи IOS и Android, съобщава сайтът Върдж. Така градът ще се избави от разнасящи пощата хора. Експерти уверяват, че си отива една епоха, предава БТА. С помощта на джипиес устройство и панорамна камера 360 градуса роботът-пощальон може да стигне до адресата, като през цялото време пратката се съхранява в специален контейнер. Благодарение на задвижван от електродвигатели шестколесен механизъм роботът може без усилие да се качи на тротоар, както и да слиза по стръмен терен или да го изкачва. В рамките на тестове роботи-пощальони вече са изминали над 160 хиляди километра и не са открити никакви проблеми, свързани с повреди. Услугите на робота-пощальон ще струват около 10 долара месечно.", "date": "2018.11.04", "title": "Роботи-пощальони във Великобритания (Видео)"}
{"url": "https://www.24chasa.bg/novini/article/7136988", "text": "В североизточния румънски град Яш поискаха оставката на министъра на правосъдието Тудорел Тоадер чрез послания, прожектирани на фасадата на университета, на който настоящият министър е самосуспендирал се ректор, съобщава информационният сайт Зиаре. Около 19,00 ч. снощи пред най-старото висше учебно заведение в Румъния - Университета \"Александру Йон Куза\" в град Яш, започна протест с искане за оставка на министъра на правосъдието Тудорел Тоадер. Участниците в демонстрацията обвиниха министъра, че се е превърнал в \"слуга\" на лидера на Социалдемократическата партия Ливиу Драгня. Протестът бе организиран от асоциация \"Еволюция в институция\", предаде БТА. На фасадата на Правния факултет на университета с лазерни светлини бяха прожектирани призиви към Тоадер да подаде оставка. Тудорел Тоадер бе избран за ректор на Университета \"Александру Йон Куза\" през 2016 г. и все още фигурира като такъв. \"Тоадер няма какво да търси в този университет. Няма какво да търси и на поста министър, да си ходи. Да разбере, че не може да правиш закони за един престъпник. Започна мандата като министър технократ, мнозина му повярваха, но се видя, че за него е важно да бъде слуга на Драгня\", заяви един от инициаторите на протеста. В зоната на университета дойдоха и представители на жандармерията, но до инциденти не се стигна, съобщава Зиаре.", "date": "2018.11.04", "title": "С послания на фасадата на университет в Румъния поискаха оставката на министъра на правосъдието"}
{"url": "https://www.24chasa.bg/novini/article/7136996", "text": "Над 1000 нелегални мигранти са задържани в Турция при операции, проведени между 21 октомври и 2 ноември, съобщава в. \"Хюриет дейли нюз\", като се позовава на Анадолската агенция. През последната седмица на различни места в Турция бяха задържани 1 012 нелегални мигранти, съобщи вчера министърът на вътрешните работи. Било е намерено и тяло на нелегален мигрант в Егейско море, предава БТА. Турция е основен маршрут за нелегалните мигранти, които опитват да достигнат Европа, особено след началото на гражданската война в Сирия през 2011 г., отбелязва \"Хюриет дейли нюз\".", "date": "2018.11.04", "title": "Над 1000 нелегални мигранти - заловени в Турция през последните десетина дни"}
{"url": "https://www.24chasa.bg/novini/article/7137035", "text": "Съветът на пазителите на конституцията в Иран заяви днес, че отхвърля проектозакон във връзка с финансирането на тероризма, предаде Франс прес. Смята се, че този текст е решаващ за спасяване на ядрената сделка с международните партньори на Техеран след оттеглянето на САЩ, отбелязва агенцията. Законопроектът би позволил на Иран да спази международните норми и да се присъедини към Конвенцията на ООН срещу финансирането на тероризма. Преди надпарламентарният орган да го отхвърли, текстът бе приет на 7 октомври от парламента на Иран със 143 гласа срещу 120, предава БТА. В Съвета, който следи дали приеманите от парламента закони отговарят на ислямските и на конституционните норми, преобладават консерваторите. Пазителите заявиха, че някои аспекти на проекта срещу финансирането на тероризма влизат в противоречие с ислямския закон и конституцията и текстът бе върнат на законодателите за внасяне на поправки. Законопроектът е част от четирите текста, предложени от иранските власти през последните месеци по искане на Работната група за финансово действие (срещу изпирането на пари и финансирането на тероризма), за да бъде страната изключена от черния списък с държави и територии, отказали да сътрудничат. В него са останали само Иран и Северна Корея. Работната група за финансово действие даде на Техеран срок до края на октомври да засили вътрешното законодателство срещу прането на пари и финансирането на тероризма, преди да удължи този срок до февруари 2019 г. През август Съветът на пазителите одобри друг законопроект, засягащ механизмите за контрол и превенция на финансирането на тероризма. Парламентът прие още два текста - за прането на пари и за организираната престъпност, по които висшите власти в Иран все още предстои да се произнесат.", "date": "2018.11.04", "title": "Иран отхвърли законопроект срещу финансирането на тероризма"}
{"url": "https://www.24chasa.bg/novini/article/7136774", "text": "Споразумението за излизането на Великобритания от ЕС ще включва митнически договорености, обхващащи цялата страна, за да се избегне появата на граница в Ирландия, пише в. \"Сънди таймс\", цитиран от Ройтерс. Евентуалната поява на граница между Ирландия и британската провинция Северна Ирландия или различното третиране на провинцията и останалата част на Великобритания беше основното препятствие пред сключването на договор пред сключването на споразумение между Лондон и Брюксел, припомня Ройтерс. Документът ще има клауза за прекратяване, което може да помогне на британската премиерка Тереза Мей да убеди скептични поддръжници на Брекзита да го подкрепят, отбелязва в. \"Сънди таймс\", цитиран от БТА. Според статията подготовката за сключване на споразумение е много по-напреднала, отколкото се съобщава и ще доведе до публикуването на документ с над 50 страници. Очаква се британското правителство да се срещне във вторник, за да обсъди плана и до петък да има достатъчен напредък, за да се обяви специална среща на високо равнище на ЕС. Канцеларията на премиерката Тереза Мей определи статията като спекулация и заяви, че преговорите продължават. В друга статия в. \"Сънди таймс\" съобщава, че повече от 70 бизнес лидери призовават крайните условия на споразумението за Брекзита да бъдат подложени на референдум. Очаква се появата на нова група, наречена \"Бизнесът за вот на народа\". Бизнес-средите са все по-притеснени от вероятността през март 2019 г. Лондон и Брюксел да се разделят без споразумение, или да бъде подписан документ, който ограничава достъпа на британския бизнес до европейските пазари, отбелязва Ройтерс.", "date": "2018.11.04", "title": "\"Сънди таймс\": Споразумението за Брекзита ще избегне появата на граница в Ирландия"}
{"url": "https://www.24chasa.bg/novini/article/7136776", "text": "Трима души загинаха при пожар в болница \"Лоуренсу Жоржи\" в Рио де Жанейро, при който пострада отделението за спешна помощ, предадоха Франс прес и ТАСС. Няма пострадали вследствие на пожара, но трима души в напреднала възраст са починали при евакуацията към друго крило, обясни кметът на града Марсело Кривела, предава БТА. Един от загиналите е бил в тежко състояние, а при други двама се е наложило изключване на апаратите по време на преместването. Властите все още не са изяснили причините за пожара, започнал около 16 ч. (19 ч. по Гринуич) и овладян два часа по-късно.", "date": "2018.11.04", "title": "Болница в Рио де Жанейро пламна, трима загинаха"}
{"url": "https://www.24chasa.bg/novini/article/7136778", "text": "Японските власти имат намерение да допуснат на територията на страната севернокорейския министър на спорта Ким Ил Гук, въпреки наложените на страната санкции, предаде ТАСС. Пхенян съобщи, че Ким Ил Гук иска да участва в общото събрание на Асоциацията на националните олимпийски комитети, което ще се състои в Токио на 28 и 29 ноември. Въведените от Япония санкции забраняват достъпа на официални лица от Северна Корея, но се очаква в този случай властите да направят изключение, предава БТА. Според агенция Киодо това се дължи на първо място на желанието за установяване на добри отношения, включително с цел решаването на двустранния проблем за отвлечените от севернокорейското разузнаване японски граждани. Японският премиер Шиндзо Абе неведнъж е изразявал готовност да се срещне със севернокорейския лидер Ким Чен Ун, припомня ТАСС.", "date": "2018.11.04", "title": "Япония ще разреши на севернокорейския министър на спорта да влезе в страната"}
{"url": "https://www.24chasa.bg/novini/article/7136780", "text": "Нападателят,  , е бил обвинен за тормоз на млади жени, предаде Ройтерс, цитирайки изявление на полицията. Властите казват, че не знаят защо 40-годишният Скот Байрли е извършил нападението, преструвайки се на клиент на клуба \"Хот йога\" в Талахаси. Двете убити са студентка и преподавателка в щатския университет на Флорида, където е учил и нападателят. Той е служил и в армията и се е сблъсквал с властите в Талахаси заради \"тормоз над млади жени\", предаде БТА. Две жени, ранени при стрелбата, остават в болница в стабилно състояние. Други две жертви и мъж, ударен с пистолет от нападателя, са били освободени от болницата. Асошиейтед прес съобщава, че през 2014 г. нападателят изглежда е публикувал в Ютуб серия от видеоклипове, в които критикува начина на обличане и поведение на хората с тъмна кожа. Освен това в тях той нарича \"курви\" жените, които се срещат с афроамериканци. В друг запис той се оплаква от \"нашествие\" от Централна Америка, а в трети - от жените, които според него са го накарали да стане женомразец. Говорител на полицията в Талахаси отказа да потвърди дали човекът на записите наистина е нападателят.", "date": "2018.11.04", "title": "Убиецът от Флорида имал обвинение за тормоз на млади жени"}
{"url": "https://www.24chasa.bg/novini/article/7136782", "text": "Най-малко 14 души загинаха и 27 бяха ранени при верижна катастрофа на 31 превозни средства в Китай, предадоха Асошиейтед прес и ДПА. При инцидента тази вечер тежък камион излезе от контрол и се блъсна в поредица от автомобили, чакащи на пропускателен пункт в северозападната провинция Гансу, предава БТА. Най-малко 13 души загинаха миналата седмица в Китай, след като автобус падна от мост в югозападния град Чунцин. Запис от охранителна камера в автобуса показа как шофьорът и пътник се карат и бият, преди автобусът да падне.", "date": "2018.11.04", "title": "14 загинаха, а 27 са ранени при верижна катастрофа в Китай"}
{"url": "https://www.24chasa.bg/novini/article/7136784", "text": "Осем деца пострадаха снощи при инцидент с надуваема пързалка на шоу с фойерверки в южната част на Великобритания, предаде Асошиейтед прес. Хиляди се събраха, за да гледат Нощта на Гай Фокс в британския град Уокинг, на около 40 км от Лондон. Журналистът Анди Датсън съобщава, че е видял около 40 деца да играят на срутилата се пързалка с височина около 9 м, която изглеждала не особено стабилна, предава БТА. Пристигна медицински хеликоптер, който евакуира семействата от мястото на инцидента. Полицията на графство Съри съобщава, че множество деца са паднали от пързалката, осем от тях били отведени в болница с потенциално сериозни наранявания. В британските градове всяка година се организира шоу с фойерверки, което отбелязва годишнината от провалилия се опит на Гай Фокс да взриви Парламента на страната през 1605 г., припомня АП.", "date": "2018.11.04", "title": "8 деца в болница след инцидент с надуваема пързалка във Великобритания"}
{"url": "https://www.24chasa.bg/novini/article/7136787", "text": "Спасители в Сицилия откриха труповете на 9 души в наводнена къща в Сицилия  , предаде ДПА, като цитира съобщение на местните власти в Туитър. В жилището в Кастелдача, недалеч от сицилианската столица Палермо са били открити майка, баща, техни родители и деца. Според местните медии, жертвите са били от две семейства, предаде БТА. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА. През последната седмица в Италия проливните дъждове, бури, урагани, свличания на земни маси и ураганни ветрове причиниха смъртта на над 15 души.", "date": "2018.11.04", "title": "9 трупа в наводнена къща от потопа в Сицилия"}
{"url": "https://www.24chasa.bg/novini/article/7136789", "text": "Япония и САЩ подготвят план за съвместна реакция на въоръжените сили в случай на поява на заплаха от страна на Китай в района на спорните острови Сенкаку, предаде ТАСС, като цитира информация на агенция Киодо. В момента страните водят консултации, а окончателният документ ще бъде съставен през март догодина. В него ще бъдат описани действията на японските Сили за самоотбрана и американските военни в ситуации, с които японската брегова охрана не може да се справи самостоятелно, предаде БТА. Обсъжда се например дебаркирането на въоръжени китайски рибари на оспорваните острови. Токио и Вашингтон вече потвърдиха, че действието на чл. 5 на подписания на 19 януари 1960 г. договор за взаимно сътрудничество и гаранции за сигурността обхваща островите Сенкаку, чието китайско име е Дяоюйдао. САЩ се обявяват против всякакви опити за промяна на статуквото, макар че Вашингтон неведнъж е подчертавал, че няма да изразява позиции относно суверенитета на Пекин или Токио над оспорваната територии.", "date": "2018.11.04", "title": "Япония и САЩ подготвят план за бърза реакция, ако Китай заплаши островите Сенкаку"}
{"url": "https://www.24chasa.bg/novini/article/7136791", "text": "Американският милиардер Бил Гейтс, основател на \"Майкрософт\", очаква в бъдещето данъчната система да се промени с въвеждането на специални данъци върху роботите, които да позволят запазването на работните места на хората, предаде ТАСС, цитирайки интервю за в. \"Никей\". \"Благодарение на идеята, че роботите ни помагат да произвеждаме повече стоки и услуги с участието на по-малко хора, ние спряхме да определяме работата като единственото, за което сме се родили\", заявява Гейтс, като отбелязва, че това поставя въпроса за прекарването на освободилото се време. \"Разбира се, аз не казвам, че трябва изкуствено да забавяме процеса на автоматизация\", подчерта милиардерът. Според него обаче не бива да се стига до пълно изместване на хората от работните им места. \"Основната идея на данъчното облагане е, че можете да облагате капитала или работната сила, а роботът е вид капитал. Сега има редица данъци върху работната сила, например подоходния, но с времето хората ще искат да стимулират създаването на работни места, вероятно ще имаме различни отчисления и субсидии, за да се повиши търсенето на обикновени сътрудници\", смята милиардерът. Според него в бъдеще ще нараства данъчното облагане на капитала и друго имущество, включително роботите. Това няма да изисква забрана на производството на човекоподобни роботи и организацията на производството, в което участват. Системата за данъчно облагане обаче ще бъде структурирана така, че предприемачите да искат да разгледат възможността да наемат хора. \"В момента системата фактически ни тласка в обратната посока\", посочи основателят на \"Майкрософт\".", "date": "2018.11.04", "title": "Бил Гейтс: Очаквам да има данък върху роботите, за да се запазят работните места на хората"}
{"url": "https://www.24chasa.bg/novini/article/7136796", "text": "Повече от 1000 фирми от 58 държави в обхвата на инициативата „Един пояс един път\" ще се включват в Първото международно изложение за внос в Китай, съобщи Министерството на търговията в събота. Ведомството съобщи на пресконференция, че броят на компаниите от тези държави е почти една трета от всички, записали се за участие фирми, предаде  . Те се очаква да покажат богато разнообразие от продукти от селското стопанство до потребителските стоки и облекла върху изложбена площ от 45 000 кв.м. Заместник-министърът на търговията на Китай Уан Биннан каза, че ЕСКПО-то ще се превърна в още една важна добавка към съвместното изграждане на инициативата, предлагайки нови възможности за страните да разширят износа си към Китай. Изложението ще включва продукти от над 30 слабо развити държави, сред които кафе от Етиопия, ръчно изработени изделия от Южен Судан и др. За тези страни Китай е осигурил по 2 безплатни щанда, за да подкрепи навлизането им на китайския пазар, каза още зам.-министърът.", "date": "2018.11.04", "title": "Китайското изложение за внос привлече над 1000 фирми от страните в обхвата на „Един пояс един път\""}
{"url": "https://www.24chasa.bg/novini/article/7136800", "text": "Китайските стоманодобивни предприятия са отчели рязък ръст в приходите си през периода януари-септември. Общите приходите в индустрията са се увеличили с 86% достигайки 230 милиарда юана или близо 33 милиарда долара, сочат данни на Китайската асоциация по стоманата и чугуна (CISA), предаде  . Размерът на печалбата е достигнал средния за водещите промишления предприятия в Китай, преобръщайки доскорошната ситуация, при която ниските приходи и дефицита бяха повсеместни в стоманодобивната индустрия, посочва още Асоциацията. Лиу Джъндзян, генерален секретар на CISA, приписва растежа на сектора на повишаващото се търсене към стоманата и стабилните цени на желязната руда. Продукцията от необработена и обработена стомана се е увеличила респективно на 6.07 и 7.21 процента през първите три тримесечия. Предвид растящите печалби, китайските производители на стомана започват да обръщат и по-голямо внимание на контрола върху замърсяването и намаляването на задлъжнялостта. Предприетите мерки са довели до 1.12% спад на отпадъчните води при производството.", "date": "2018.11.04", "title": "Рязък ръст в приходите на стоманодобивната индустрия в Китай"}
{"url": "https://www.24chasa.bg/novini/article/7136805", "text": "С настъпването на студените месеци рискът да станем жертви на джебчии се увеличава, припомнят от полицията. В София този тип кражби чувствително намаляват, показва справка на столичната полицията. От началото на годината до края на октомври са регистрирани близо 500 улични посегателства. За същия период на миналата година те са били с близо 200 повече, предаде  . Районите около болници, спирки от градския транспорт и обществени превозни средства. Това са местата, където трябва да сме особено бдителни за джебчии. Есента и зимата са любимите сезони на уличните престъпници, защото хората често оставят телефони, пари и скъпи вещи в джобовете на якетата си. Така стават по-лесни мишени за джебчиите. А как да разпознаем джебчия? Обикновено те търсят контакт с жертвата си - да са близо до нея, до дрехата, чантата ѝ. В повечето случаи не действат сами, а всички в групата имат строго определени функции - единият извършва действието, другият наблюдава внимателно жертвата, а третият околните. В градския транспорт стават голяма част от джебчийските кражби. А Столичната община има план за действие при такива ситуации. \"Водачите са инструктирани как да действат при дадени ситуации, които се случват в движение. На момента, когато се усетят самите граждани, подават сигнал на водача, той спира автобуса на безопасно място, подава сигнал през паник бутона или звъни на 112 и се изпращат полицаи\", заяви Борислав Попов - \"Безопасност на движението\" към Столичен автотранспорт. 110 автобуса от столичния градски транспорт са снабдени с камери за видеонаблюдение, които са в помощ на полицията и при такива сигнали.", "date": "2018.11.04", "title": "МВР предупреждава: Есента и зимата са любимите сезони на джебчиите"}
{"url": "https://www.24chasa.bg/novini/article/7136810", "text": "\"Госпожа Иванчева на мен лично не ми е поискала пари, но с бездействието си на мен като фирма ми причини много вреди - 4 проекта в размери на 70 000 евро и 3 пъти частично. Опитваме се да строим от 2012 г.\", заяви пред   Александър Лаков, предприемач в район \"Младост\", за случай, свързан с кметицата на \"Младост\" Десислава Иванчева, при който застрояването на парцел в района е възпрепятствано. \"В един момент ние се срещаме с Иванчева и тя започва да ни заплашва. Всичко зависело от нея. Предложи ни да заменим с терен извън регулация\", каза свидетелката Елена Николова. \"Става въпрос за неща, които са извън правните аргументи. Дали става въпрос за злоупотреба с власт - не мога да кажа\". \"Всичко е изключително драматично. Не сме предлагали пари никога, но не строим\", добави друг свидетел бизнесменът Логофетов. \"Тя скри преписката от ДНСК, която позволява да строим. Иванчева каза: \"Ако вие изобщо искате да строите, ще строите на друг имот, защото аз съм казала. Вие нищо не можете да ми направите. Какво ще ми направите, ще ме глобите ли? Не ми пука. Парите не са ми проблем\". \"Ние сме инвеститори, а ни карат да се чувстваме като престъпници. Принуждавани сме да дарим имота си, ако искаме да строим\", завърши той.", "date": "2018.11.04", "title": "Свидетели срещу Иванчева: Срещнахме се с нея и тя започна да ни заплашва"}
{"url": "https://www.24chasa.bg/novini/article/7136809", "text": "И днес остава спряно движението на метрото между станциите \"Сердика\" и \"Стадион \"Васил Левски\", предаде  . Организиран е наземен автобусен транспорт. Спирането на влаковете е заради строителството на третия лъч на метрото. Мотрисите ще се движат отново от утре сутринта.", "date": "2018.11.04", "title": "И днес е спряно метрото между \"Сердика\" и националния стадион"}
{"url": "https://www.24chasa.bg/novini/article/7136822", "text": "На последния си предизборен митинг в щата Флорида преди изборите следващата седмица президентът на САЩ Доналд Тръмп призова поддръжниците си да изберат републиканските кандидати за губернатор и сенатор, заявявайки, че в противен случай Демократическата партия ще съсипе щата, който той също нарича свой дом, предаде Асошиейтед прес. Тази вечер Тръмп се върна за втори предизборен митинг във Флорида тази седмица, за да подкрепи кандидатите на своята партия за сенатор и губернатор. Той предупреди, че ако бъде избран кандидатът за губернатор на Демократическата партия Ендрю Гилъм, жителите на Флорида ще плащат високи данъци, предаде БТА. \"Те ще наложат социализма във Флорида. Добре дошли във Венецуела\", заяви още Тръмп, цитиран от Франс прес. Президентът на САЩ наблегна на икономиката, включително рекордно ниската безработица, особено сред малцинствата. Освен това той обеща данъчни облекчения за средната класа, отбелязва АП. По-рано вчера Тръмп проведе среща с избиратели в Монтана, където даде да се разбере, че иска сенаторът от Демократическата партия Джон Тестър да напусне горната камара на американския парламент както поради политически, така и поради лични причини. Президентът на САЩ обвинява Тестър, че е провалил кандидатурата на Рони Джаксън, адмирал от флота и лекар на Белия дом, за министър по въпросите на ветераните. Той беше принуден да оттегли кандидатурата си заради обвинения в лошо поведение на работното място, припомня АП. \"Не съм го забравил и честно казано, това е една от причините да идвам тук толкова често\", заяви Тръмп, който посети щата в средата на октомври. \"Това, което той причини на този човек, е срамно\". В щата Тексас вече са подадени 4,9 милиона гласа, което е повече от общия брой на гласовете, подадени на предишните избори в средата на мандата през 2014 г., показват данни на местните власти. Тогава гласуваха общо 4,7 милиона души.", "date": "2018.11.04", "title": "Тръмп: Демократическата партия ще съсипе щата Флорида, ако спечели изборите"}
{"url": "https://www.24chasa.bg/novini/article/7136825", "text": "Арестите в Държавната агенция за българите в чужбина не ме изненадват. Те са естествено продължение на цялата политика на ДАБЧ през годините на издаването на задгранични паспорти и придобиване на българско гражданство. Това каза пред   Илия Ангелов, бивш зам.-министър на правосъдието в кабинета “Орешарски”. През 2014 г. в позицията си на зам.-министър той подава сигнал до прокуратурата за нередности в агенцията. Той обясни, че след като е оглавил Съвета по българско гражданство, е забелязал скока на укази, издадени за български граждани. „През 2001 г. са издадени общо 940 указа, през 2009 г.стават 8911, 2010 г. – 14 828, 2011 г. – 18 319, 2012 г. – 17 000, и 2013 г. падат на 7701”, посочи той. Впечатление му направила и непълната документация. „Наред с молбите, които представяха кандидатстващите за българско гражданство, те трябваше да представят и документ, удостоверяващ българско гражданство. Този документ се издава от Държавната агенция за българите в чужбина, но има условие, че това трябва да е подкрепено с факти и обстоятелства, тоест това българско гражданство трябваше да се докаже. От ДАБЧ обаче представяха само акт за раждане и нотариално заверена декларация за българско самосъзнание”, каза още Ангелов. Той отбеляза, че в спора между вицепремиера Красимир Каракачанов и Катя Матева, бивш служител в Министерството на правосъдието, изпращала сигнали до ДАНС и прокуратурата, е на страната на Матева.", "date": "2018.11.04", "title": "Бивш зам.-министър: Арестите в ДАБЧ са естествено продължение на политиката на агенцията"}
{"url": "https://www.24chasa.bg/novini/article/7136635", "text": "Земетресение с магнитуд 4,9 беше усетено тази сутрин в Йонийско море край бреговете на Гърция, предаде ТАСС, като цитира информация на Европейско-средиземноморския сеизмологичен център. Епицентърът на стихията се е намирал на 284 км западно от Атина, на дълбочина от 10 км. Няма данни за жертви и разрушения и не е обявявано предупреждение за опасност от цунами, предава БТА.", "date": "2018.11.04", "title": "Земетресение с магнитуд 4,9 в Йонийско море разтърси Гърция"}
{"url": "https://www.24chasa.bg/novini/article/7136641", "text": "Германският консервативен блок търси нов лидер за най-голямата политическа партия в страната, който да може да получи подкрепата на обществеността, предаде ДПА, като цитира Кристиян Хаасе, депутат от Християндемократическия съюз (ХДС). . С това започна надпревара за неин наследник, който може да стане следващия канцлер, предава БТА. \"Търсим някой със значителни умения да обединява хората\", заяви Хаасе, който представлява парламентарната група на ХДС и Християнсоциалния съюз (ХСС) на местно равнище. Той подчерта, че ХДС трябва да може да привлича представители на всички обществени групи и ценностите му трябва да бъдат изразени ясно в ежедневната политическа дейност. Утре ХДС ще проведе партийна конференция, за да обсъди въпроса за ръководството.", "date": "2018.11.04", "title": "След оттеглянето на Меркел, Германия търси нов лидер, който да обедини страната"}
{"url": "https://www.24chasa.bg/novini/article/7136767", "text": "Иракското външно министерство отхвърли вчера това, което определи като намеса на САЩ във вътрешните му работи, след като американското посолство публикува в Туитър призив към Иран да зачита иракския суверенитет и да позволи демобилизацията на шиитските милиции, предаде Ройтерс. Във вторник посолството на САЩ в Багдад публикува в Туитър изявление, което казва, че Техеран трябва \"да зачита суверенитета на иракското правителство и да позволи разоръжаването, демобилизацията и реинтеграцията\" на шиитските милиции. Това беше едно от няколкото изявления в акаунта на посолството, които изброяват американски искания, отправени преди влизането в сила на новите санкции върху иранския петролен и финансов сектор днес, предава БТА. Иракското външно министерство заяви в изявление, че \"отхвърля намесата във вътрешните работи на Ирак, особено реформата на вътрешната сигурност\" и поиска постът да бъде премахнат от Туитър. Вашингтон и Техеран се борят за влияние в Ирак от американската инвазия през 2003 г., с която беше свален Саддам Хюсеин, припомня Ройтерс. Шиитските милиции, които участваха във водената от САЩ кампания срещу Ислямска държава, бяха включени в силите за сигурност тази година. Вашингтон иска те да бъдат разоръжени.", "date": "2018.11.04", "title": "Ирак: Отхвърляме намесата на САЩ във \nвътрешните ни работи"}
{"url": "https://www.24chasa.bg/novini/article/7136772", "text": "Започна гласуването на референдума за независимост на френската територия Нова Каледония в Тихия океан, предадоха световните агенции. Жителите на територията трябва да отговорят с \"да\" или \"не\" на простия въпрос \"Искате ли Нова Каледония да получи суверенитет и да стане независима?\", предава БТА. Гласуването започна в 8 ч. сутринта местно време (21 ч. по Гринуич) и ще продължи до 18 ч. в неделя (7 ч. сутринта по Гринуич), съобщава ДПА. Това е първият референдум за самоопределение на френска територия от 1977 г., когато Джибути гласува за независимост, отбелязва Ройтерс. Местните жители канаки подкрепят независимостта, а потомците на френски заселници като цяло са лоялни към Париж. Френските субсидии за Нова Каледония възлизат на 1,3 милиарда евро. Икономиката на архипелага се опира на тях, залежите от никел и туризма. 280-хилядното население вече има значителна автономия, но разчита на Франция в области като отбрана и образование.", "date": "2018.11.04", "title": "Започна референдумът за независимост на френската територия Нова Каледония"}
{"url": "https://www.24chasa.bg/novini/article/7136836", "text": "20-годишен издъхна в болница, след като се блъсна с мотор в мантинела на бул. \"Васил Априлов\" в Пловдив, съобщиха от полицията. Катастрофата е станала вчера около 18, 20 ч. Младежът е карал мотоциклет \"Кавазаки\" без необходимата категория, а самото возило не е имало регистрационни табели. Разследващите изясняват причината за трагедията. Образувано е досъдебно производство. Това е поредното тежко пътно произшествие под тепетата. Катаджиите твърдят, че въпреки постоянните проверки шофьорите в града продължават да се движат с несъобразена скорост. Неспазването на предимство е другата причина за катастрофите.", "date": "2018.11.04", "title": "20-годишен моторист загина в Пловдив"}
{"url": "https://www.24chasa.bg/novini/article/7136838", "text": "Продължава отстрелът на диви животни в района на стопанство \"Зеленка\" заради огнището от Африканска чума, предаде  . Ловът започна вчера, отстреляни бяха 11 диви прасета и два чакала. Тъй като животните мигрират, не е ясен точният им брой. Очакванията са те да са около 50.", "date": "2018.11.04", "title": "Втори ден убиват животни в \"Зеленка\" заради чумата"}
{"url": "https://www.24chasa.bg/novini/article/7136841", "text": "Малко повече от половин милион граждани на Сърбия, представители на 22 малцинствени общности, ще избират днес свои представители в Националните си съвети, предаде Танюг. За първи път сред тях ще бъдат представители на полската и руската общност, които досега нямаха такива съвети, предаде БТА. Националните съвети на националните малцинства в Сърбия са упълномощени да участват в решаването или самостоятелно да решават въпроси в областите на образованието, информирането, културата и официалната употреба на езиците и исканията на националните малцинства. В специалния избирателен списък са записани 507 183 представители на национални малцинства. Най-много листи - седем и съответно шест, подадоха русините и албанците. Ромите подадоха пет листи, бошняците, румънците и словаците - четири, ашкалиите, египтяните, немците и чехите по три листи. Българите, буневците, власите и унгарците имат по две листи, а гръцкото, полското и словенското малцинство - по една. Броят на членовете на Националните съвети зависи от броя на членовете на националните малцинства - минималният е 15, а максималният - 35. В Националния съвет на българското малцинство ще има избори за 19 членове. Освен от сръбски, изборите ще бъдат следени и от чуждестранни наблюдатели - от мисията на ОССЕ в Сърбия, Делегацията на Европейския съюз в Сърбия, както и от посолствата на Великобритания, Хърватия, САЩ, Словакия, Турция, Германия и Украйна. Избирателните секции ще бъдат отворени от 7.00 до 20.00 часа. Ще може да се гласува на 926 места в цяла Сърбия. Срокът за публикуването на резултатите от изборите и на окончателната листа е 96 часа, тоест до 8 ноември в 20 часа. След като Републиканската изборна комисия публикува резултатите в Държавен вестник, съветите трябва да се учредят в срок от 20 дни.", "date": "2018.11.04", "title": "Сърбия днес избира Национални съвети на националните малцинства"}
{"url": "https://www.24chasa.bg/novini/article/7134764", "text": "Г-н Станчев, ЧЕЗ Разпределение България обяви, че мрежата е подготвена за зимния сезон. Какво предприехте, за да гарантирате сигурността на електрозахранването в Западна България? Традиционно през зимния сезон консумацията на електроенергия нараства и заедно с влошаването на метеорологични условия, това води до рискове за мрежата. За да ги минимизираме, ние провеждаме мащабна профилактика, както и ремонти, подобрения и модернизации. В рамките на кампанията тази година обходихме 20 000 км електропроводи средно напрежение и преведохме съоръженията в изрядно състояние, извършихме 704 км просеки на мрежа средно напрежение и окастрихме клоните на 91 хил. дъвета, засягащи мрежа ниско напрежение. За да подобрим сигурността на електрозахранването подменихме близо 5200 изолатора, вложихме 7 тона проводници средно напрежение и монтирахме общо 476 стълба. Извършихме резивия и профилактика на подстанциите, които са наша собственост, както и на 1200 трафопоста, подменихме и доляхме 10 тона трансформаторно масло. Разбира се, както технологиите непрекъснато еволюират навсякъде около нас, по същия начин това се случва и по отношение на мрежата. За първа година, освен традиционния обход на мрежата, ние включихме и облитане с дрон на съоръжения. Това ни дава възможност да видим отблизо и най-малките детайли и ако има съоръжения, които подлежат на подмяна – реагираме веднага, като отстраняваме забележките. Не става въпрос за морално остарели съоръжения, а за елементи, чиято цялост е нарушена в резултат на метеорологични условия, или на други външни фактори. Възможност за ранна диагностика на елементи от мрежата ни дава и заснемането с термовизионна камера и ултразвуков детектор. Това, което многократно повишава сигурността на електрозахранването и намалява безтоковите паузи обаче е монтирането на автоматизирани устройтва по мрежата. Напредваме с много бързи темпове в тази посока, добрите резултати ни накараха да обърнем особено внимание тази година на този тип иновации. Автоматизацията на мрежата води до много облекчения. Пример в това отношение е автоматичното секциониране на електропроводите на отделни участъци, което дава възможност за отделяне на авариралия участък в рамките на няколко минути, като по този начин по-голямата част от клиентите, захранвани от него, остават незасегнати по време на отстраняването на повредите. Автоматизираните устройства са няколко вида, те сигнализират къде е аварията и това скъсява времето за нейното локализиране; индикират къси съединения и подават команда на електропровода или друг тип съоръжение, да се изключи и да избегне сериозни повреди, а някои от тях имат възможността сами да изключат електропровода и след това да го включат. Всичко това води до много по-бързи реакции при аварии и съответно много по-кратко време, в което клиентите са без електрозахранване. През тази година инвестираме 6,6 млн. лв. в подобни елементи, като до края на годината предвиждаме броят им да е близо 800. Напредъкът на технологиите незименно дава своето отражение и върху механизма за измерване на енергията. Стартирахме проекта по автоматизирането на тази система през настоящата година, като пилотно я въведохме в гр. Перник. След това насочихме своите усилия в населените места около гр. София, повечето от които вече са част от столицата. Важно беше да се съсредоточим в този район, тъй като измерването на енергията е само част от функцията на тези електромери. Те ни дават възможност за анализ на мрежата в реално време, за проследяване на товарите и наблюдение на заетия капацитет. А сателитните селища около София, както вички знаем, се развиват изключително бързо. Да можем да реагираме своевременно там е важно за нас и за клиентите и смятам, че тази система ни дава възможност за незабавна реакция когато е необходимо. Ще продължим работа в тази посока до първата седмица на декември. Имаме възможност да работим до по-късно, тъй като при монтажа на тези електромери не се налагат мащабни прекъсвания на електрозахранването, а само за конкретния клиент. До тогава монтажът ще приключи в селата Мърчаево, Мало Бучино, Волуяк, Мировяне, Доброславци, Герман, Лозен, Железница, Бистрица, Казичене, Долни и Горни Богоров, Долни Пасарел, Кокаляне, Яна, в кварталите Горна Баня, Драгалевци, Бояна, Симеоново, Панчарево, Горубляне, Враждебна, Абдовица, в Банкя и Нови Искър. Извън София, след приключването в Перник, продължихме в Петрич, Дупница и Лом. Предвиждаме до края на 2018г. да бъдат монтирани 200 000 електромера. Инвестицията в проекта, заедно със съпътстващите реконструкции на мрежата, възлиза на около 24 млн. лв. за тази година. Аварийните екипи на дружеството са мобилизирани в постоянна готовност за реакция. В случай на извънредни обстоятелства и природни бедствия, компанията е готова да увеличи екипите на ефективно дежурство. Транспортните средства и специални машини са напълно оборудвани, попълнен е аварийният резерв на дружеството и са осигурени необходимите материали и специално работно облекло на служителите. Мисля, че сме напълно готови да посрещнем зимата. Всичко останало е в ръцете на природата.", "date": "2018.11.04", "title": "Виктор Станчев, главен оперативен директор на ЧЕЗ Разпределение България:\nИнтегрираме все повече автоматизирани елементи в мрежата, което води до много по-голяма сигурност на електрозахранването"}
{"url": "https://www.24chasa.bg/novini/article/7136854", "text": "Председателят на ГЕРБ Бойко Борисов разпореди на парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат. Това съобщиха от пресцентъра на ГЕРБ. Промените бяха внесени от народния представител Менда Стоянова и касаят реда и условията за определяне на имуществените и неимуществените обезщетения при застраховка „Гражданска отговорност“. Братът и сестрата на починалия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения с починалия. Същите размери обезщетения да бъдат определяни и от застрахователя на виновния водач или по съдебен ред при смърт или телесно увреждане на човек, предвижда друго предложение на Стоянова. Тя иска сумите на обезщетенията да важат и за застрахователни събития, настъпили преди влизането в сила на измененията на Кодекса за застраховане. Предложението за таван идва след решение на Върховния касационен съд, с което бе разширен кръгът на роднини с право на обезщетение. Заради това цената на задължителната “Гражданска отговорност” се вдигна с близо 40% през тази година.", "date": "2018.11.04", "title": "Борисов: ГЕРБ да не гласува внесените промени в Кодекса за застраховането"}
{"url": "https://www.24chasa.bg/novini/article/7136856", "text": "Френската крайнодясна партия \"Национален сбор\" изпревари за първи път партията на президента Еманюел Макрон \"Република, напред!\" в проучване на настроенията на гласоподавателите, предаде Ройтерс, като цитира резултатите от допитване на Френския институт за проучване на общественото мнение (Ifop). 19 на сто от гласоподавателите имат намерение да подкрепят партията на Макрон, в сравнение с 20 на сто в края на август. В същото време подкрепата за крайнодясната партия на Марин льо Пен е нараснала от 17 на 21 на сто, предава БТА. Като се добави подкрепата от 7 на сто за поддръжника на държавния суверенитет Никола Дюпон-Енян и по 1 на сто за всяка от партиите, водени от бившите поддръжници на Льо Пен Флориан Филип и Франсоа Аселино, крайнодесните формации получават подкрепа от общо 30 процента, в сравнение с 25 в края на август. Подкрепата за консервативната партия \"Републиканците\" е спаднала с два пункта до 13 на сто, а за крайнолявото движение \"Непокорна Франция\" - от 14 на 11 процента.", "date": "2018.11.04", "title": "Проучване: Френската крайна десница с повече подкрепа от партията на Макрон"}
{"url": "https://www.24chasa.bg/novini/article/7136862", "text": "Кубинският президент Мигел Диас-Канел пристигна на държавно посещение в Северна Корея. Самолетът на кубинският лидер кацна на международното летище Сунан в столицата Пхенян, съобщи кореспондент на ТАСС. Диас-Канел и съпругата му бяха посрещнати от севернокорейския лидер Ким Чен-ун и неговата съпруга, с които се ръкуваха топло. Те минаха по червен килим, край който бе строен почетен караул. Имаше и военен оркестър. При терминала на летището група мъже и жени в традиционни носии, със знаменца на двете страни и букети в ръце, приветстваха гостите, предава БТА. Официалните разговори между кубинския президент и Ким Чен-ун са планирани за утре. Програмата на визитата предвижда Диас-Канел да се срещне и с председателя на Върховното народно събрание (парламента) Ким Йон-нам. Според кубинския печат лидерите ще обсъдят взаимодействието между Куба и КНДР в международните организации, включително ООН. Двете страни поддържат дългогодишни дружески отношения и тясно политическо сътрудничество. Куба настоява за отменяне на международните санкции срещу Северна Корея и подкрепя обединяването на Северна и Южна Корея без чуждестранна намеса.", "date": "2018.11.04", "title": "Кубинският президент пристигна на посещение в Северна Корея"}
{"url": "https://www.24chasa.bg/novini/article/7136871", "text": "250 служители ще бъдат засегнати, ако бъдат приети преходните и заключителни разпоредби в Закона за бюджета. Това заяви пред   министърът на вътрешните работи Младен Маринов. С тези разпоредби се правят изменения в Закона за държавния служител и това би засегнало работещите пенсионери в системата, които ще трябва да бъдат съкратени. Маринов бе категоричен обаче, че слуховете за съкращения на 5000 и повече служители в министерството не са верни. „Тези слухове целят да създадат напрежение в системата. Едно такова напрежение ще е много лошо за функционирането на системата“. Министърът уточни, че тези 250 души, които евентуално ще бъдат засегнати, са на административни длъжности, които подпомагат административната дейност на министерството. Всяко едно по-сериозно оттегляне на служители от структурата ще доведе до известни затруднения, каза той. По-големият бюджет за следващата година ще осигури развиване на политиките на министерството, каза още Маринов и добави: „Една от основните политики е човешкият ресурс. Полицаите наистина заслужават да взимат по-големи заплати. Те непрекъснато са изложени на риск, на нападения и съпротива. Тези пари няма да са дадени напразно. Заплатата и възнаграждението е едно от основните неща, които мотивират служителите. Увеличението ще е в рамките на тези 10% /бел. ред. предвидени за заплатите в бюджетната сфера/. Въпросът е как ще бъде направено увеличението. Някои от синдикатите предлагат да се помисли как да бъде диференцирано възнаграждението, така че хората да имат мотивация да израстват кариерно и да заемат длъжности, които към момента не са толкова привлекателни. Това са вътрешно организационни неща. Като цяло са предвидени 10% увеличение на заплатите“.", "date": "2018.11.04", "title": "Маринов: 250 служители ще трябва да напуснат МВР, ако влезе в сила законът за бюджета"}
{"url": "https://www.24chasa.bg/novini/article/7136881", "text": "Протест срещу високите цени на горивата започва в Благоевград. Над 50 леки автомобила се събират на паркинга пред Югозападния университет. Те ще останат тук още около час, а след това ще направят автошествие по главните улици на града. Оттам колоната от коли ще се отправи по главен път Е-79 към Симитли. Засега не се предвижда затваряне на пътя за Гърция, но протестиращите ще застанат от двете страни на шосето. Те недоволстват срещу поскъпването на горивата, стоките от първа необходимост и социалното неравенство.", "date": "2018.11.04", "title": "Започва протест срещу високите цени на горивата в Благоевград"}
{"url": "https://www.24chasa.bg/novini/article/7136890", "text": "Поляците гласуват на втори тур за кметове на ключови градове като Краков и Гданск и повече от 640 други населени места, предаде Асошиейтед прес. На първия тур на 21 октомври управляващата популистка партия \"Право и справедливост\" засили присъствието си в регионалните съвети, но претърпя тежка загуба от проевропейската центристка коалиция начело с партия \"Гражданска платформа\" при кметската надпревара в столицата Варшава, в Познан и Лодз, предаде БТА. Досегашните резултати подчертават дълбокото разделение между полските градове, където има голям брой либерални избиратели, и селските райони, в които консервативната управляваща партия се радва на силна подкрепа въпреки конфликтите си с Европейския съюз и обвиненията в авторитарен уклон. Центристката опозиция е фаворит на балотажа в Краков и Гданск. Втори тур на местните избори се състои днес в 649 общини.", "date": "2018.11.04", "title": "Поляците избират на втори тур кметове на над 640 населени места"}
{"url": "https://www.24chasa.bg/novini/article/7136892", "text": "Индонезийските власти удължиха търсенето на жертви от катастрофата на самолета на авиокомпания \"Лайън еър\" и на черната кутия със записа на разговорите в пилотската кабина, предаде Асошиейтед прес. Ръководителят на Националната агенция за издирвателни и спасителни операции Мухамад Сяуги каза днес, че претърсването, в което участват няколкостотин души и десетки плавателни съдове, ще продължи още три дни, предава БТА. Боинг на \"Лайън еър\" катастрофира в понеделник, минути, след като излетял от Джакарта. Загинаха всичките 189 души на борда. Сяуги каза, че са засечени слаби сигнали, вероятно от устройството, записващо гласовете в пилотската кабина, но самото устройство още не е намерено поради дебелия пласт тиня на морското дъно. Шефът на агенцията каза, че на дъното е открита значителна част от обшивката на самолета, но не и голямо парче от корпуса.", "date": "2018.11.04", "title": "Индонезия удължи търсенето на жертви \nот катастрофиралия самолет на \"Лайън еър\""}
{"url": "https://www.24chasa.bg/novini/article/7136903", "text": "Американският тромпетист Рой Харгроув, който бе чест участник в европейски джаз фестивали, почина на 49-годишна възраст, предаде Франс прес. Това бе оповестено на страницата му във Фейсбук. \"С много тъга известяваме за смъртта на Рой Харгроув на 49-годишна възраст\", се казва в съобщението. Той пробива съвсем млад в света на джаз музиката в края на 80-те години на миналия век, като става един от най-ярките представители на стила нео боп, който е повлиян от ритъмендблус и хип-хоп музиката. Негов говорител поясни, че Харгроув умрял от сърдечен арест, след като бил хоспитализиран заради проблеми с бъбреците. Музикантът от години бил на диализа. Харгроув е отличен с две награди \"Грами\" през 1998 г. и 2003 г., по-специално за сътрудничеството си с пианиста Хърби Хенкок. Първият албум на Харгроув \"Diamond in the Rough\" излиза през 1990 г., а последният \"Emergence - The Roy Hargrove Big Band (Groovin' High)\" - през 2009 г.", "date": "2018.11.04", "title": "Почина американският тромпетист Рой Харгроув"}
{"url": "https://www.24chasa.bg/novini/article/7137045", "text": "Гръцкото министерство на културата съобщи, че след като местен фермер открил фрагмент от антична статуя, докато обработвал земята си, на същото място са били намерени още три статуи и няколко гроба, предаде Асошиейтед прес. Археолозите работят усилено от средата на октомври в поле край централния гръцки град Аталанти, на 150 км северозападно от Атина. Разкопките са започнали, след като местен земеделец намери част от статуя, представляваща торс на млад мъж, и веднага подаде сигнал на властите, предаде БТА. Министерството на културата съобщи вчера, че са намерени общо четири големи фрагмента от статуи на млади мъже в естествени размери, както и триъгълен постамент на статуя. Всички намерени фрагменти представляват торсове, а един от тях е с глава. Открити са и няколко гроба, които вероятно са били част от по-голямо гробище.", "date": "2018.11.04", "title": "Откриха фрагменти от антични статуи в Гърция"}
{"url": "https://www.24chasa.bg/novini/article/7137025", "text": "Близо час и половина близки и приятели се прощаваха с убитите Дарина и дъщеричката й Никол в църквата \"Св. Николай Чудотворец\" в софийския квартал \"Надежда 6\". Храмът се оакза тесен да побере всики опечалени и много хора останаха извън пределите на двора, но търпеливо изчакваха реда си. Двата ковчега бяха положени един до друг. Погребват и двете в бели рокли - като булка и шаферка. Над 10 венци бяха изпратени от близки на семейството.  23-годишната Дарина и 1-годишната й дъщеричка Никол ще бъдат погребани в гробищата на \"Бакърена фабрика\". Преди минути двете катафалки се отправиха натам. Двете бяха убити от 26-годишния Викторио - бивш приятел на младата жена и баща на 12-месечното им момиченце. Дарина беше застреляна в жилището им в \"Надежда\", а малката Никол по-късно край Долни Богров.", "date": "2018.11.04", "title": "Десетки изпращат брутално убитите от Викторио Дарина и 1-годишната Никол (Обновена)"}
{"url": "https://www.24chasa.bg/novini/article/7137051", "text": "Разследващите са успели да изтеглят часове със записи от черната кутия, записващата данните на полета и на бордовите уреди от катастрофиралия самолет на индонезийската авиокомпания \"Лайън еър\", предаде Асошиейтед прес. Заместник-шефът на Националната комисия за транспортна безопасност Харьо Сатмико каза на пресконференция в Джакарта днес, че успешно са били свалени 69 часа записи от тази черна кутия, включително и записите от фаталната нощ на катастрофата в понеделник, 29 октомври, при която боингът, летящ по вътрешен полет, падна в морето край остров Ява и загинаха всичките 189 души на борда, предава БТА. Кутията с полетните данни бе открита от водолази в четвъртък и бе доста повредена. Тогава следователите казаха, че е необходима специална обработка, за да бъде извлечена съдържащата се в нея полетна информация. Усилията им очевидно са се увенчали с успех. Продължава търсенето на жертви от катастрофата на самолета, както и на другата черна кутия със записа на разговорите в пилотската кабина, предаде Асошиейтед прес. Ръководителят на Националната агенция за издирвателни и спасителни операции Мухамад Сяуги каза днес, че претърсването, в което участват няколкостотин души и десетки плавателни съдове, ще продължи още три дни. До момента са открити останки от над 100 тела. Той добави, че броят ще продължава да расте. Човешки останки били изхвърляни и по морския бряг. Сяуги каза, че са засечени слаби сигнали, вероятно от устройството, записващо гласовете в пилотската кабина, но самото устройство още не е намерено поради дебелия пласт тиня на морското дъно. Шефът на агенцията каза, че на дъното е открита значителна част от обшивката на самолета, но не и голямо парче от корпуса. Сяуги отдаде почит на водолаза доброволец Сяхрул Анто, който загина по време на издирвателните операции в петък. Семейството на 48-годишния гмуркач е отказало аутопсия и той е бил погребан вчера в град Сурабая на остров Ява.", "date": "2018.11.04", "title": "Изтеглиха данните от едната черна кутия на катастрофиралия индонезийски самолет, търсят другата"}
{"url": "https://www.24chasa.bg/novini/article/7137054", "text": "Учени установиха, че хлебарките владеят карате, съобщи сайтът Физ.орг. До подобни на карате прийоми хлебарките непрестанно прибягват, за да отблъснат насекоми-хищници, предаде БТА. За да бъде демонстриран този защитен механизъм, биолози от университета Вандербилт в Нашвил \"насъскали\" едни срещу други хлебарки и оси от подсемейството Ceropalinae. Инстинктът за самохранение у хлебарките се проявил по съвсем необичаен начин. Вместо да прибягнат до защитна тактика, те предпочели агресивния бой, при който с крачетата си нанасяли безпощадни карате удари върху осите. Един светкавичен удар на хлебарка с крачето й с шипове бил достатъчен за \"нокдаун\". След кратка пауза осите отново нападали. Учените констатирали, че мустачетата на хлебарките им помагат да се ориентират бързо в пространството. Въпросните мустачета са своеобразни антени, които определят посоката на удара. Специалистите заключили, че 63 процента от изследваните от тях хлебарки прибягвали до карате удари.", "date": "2018.11.04", "title": "Учени: Хлебарките владеят карате"}
{"url": "https://www.24chasa.bg/novini/article/7137058", "text": "Мнозинството от жителите на Нова Каледония, гласували днес в референдума за независимост, са предпочели архипелагът да остане френска територия, заяви президентът на Франция Еманюел Макрон, цитиран от световните агенции. В телевизионно обръщение от Париж Макрон каза, че \"няма друг път освен диалог\" за бъдещето на територията в Южния Пасифик, която е част от Франция от 1853 г., предава БТА. Предстоят срещи на френския премиер Едуар Филип с официални представители на Нова Каледония, на които ще бъдат обсъдени следващите действия. Състоялият се днес референдум за независимост е резултат от 30-годишен процес на опити да бъде прекратено насилието между привържениците и противниците на отделянето от метрополията.", "date": "2018.11.04", "title": "Макрон: Мнозинството предпочита Нова Каледония да остане френска територия"}
{"url": "https://www.24chasa.bg/novini/article/7137066", "text": "Днес към 13.35 часа на тел. 112 бил подаден сигнал за агресивно поведение на група младежи, пътували в автобус № 78 на градския транспорт. Това съобщиха от пресцентъра на МВР. Малко по-късно, отново от спешния телефон, било насочено съобщение от мъж, който обяснил, че бил ударен от младежите, успял е да слезе на една от спирките в кв. „Хаджи Димитър“, не иска медицинска помощ. Пояснил е, че ще подаде жалба в столичното Пето РУ. Предприети са действия за установяването на всички факти и обстоятелства около случая. От СДВР правят опити да се свържат с подалия на тел. 112 сигнал мъж, но на този етап той не отговаря на мобилния си телефон.", "date": "2018.11.04", "title": "Младежи нападнали мъж в автобус №78 в София"}
{"url": "https://www.24chasa.bg/novini/article/7137079", "text": "18-годишно момиче е загинало при тежка катастрофа, станала по пътя Генерал Тошево – Добрич. Пътният инцидент е станал малко преди полунощ срещу неделя преди село Стефан Караджа. Колата „Мазда” - с добричка регистрация, напуска пътното платно и се блъска в крайпътно дърво. При удара е загинало пътувалото на предната седалка 18-годишно момиче, а управлявалата колата - също на 18 години, е настанена в добричката болница с множество наранявания и опасност за живота, съобщава началникът на „КАТ Пътна Полиция” – Добрич, Жулиян Минев. Той подчерта, че отново става дума за зачестилите напоследък самокатастрофи. При удара двете момичета са изхвърчали от автомобила, а той се запалил. За кратко пътният участък е бил затворен за движение.", "date": "2018.11.04", "title": "18-годишна загина, а друга е с опасност за живот след сблъсък с крайпътно дърво в Добричко"}
{"url": "https://www.24chasa.bg/novini/article/7137096", "text": "Председателят на БСП Корнелия Нинова и експерти от левицата ще представят алтернативния бюджет на партията за 2019 г., информираха от пресцентъра на БСП. Събитието е утре /понеделник/, в гранд-хотел \"София\", зала \"София\" от 11.00 часа. На публично обсъждане са поканени синдикати, работодателски, граждански и браншови организации, както и политически партии.", "date": "2018.11.04", "title": "Утре БСП представя своя алтернативен бюджет за 2019 г."}
