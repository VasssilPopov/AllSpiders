{"url": "https://www.24chasa.bg/novini/article/6630370", "text": "Канада обяви за персона нон грата венецуелския посланик, след като Венецуела предприе аналогична мярка срещу канадския шарже д'афер, предадоха ТАСС и Ройтерс, като се позоваха на канадския външен министър Кристия Фрийланд. \"Правителството на Венецуела обяви, че канадският шарже д'афер в Каракас е обявен за персона нон грата и ще бъде изгонен от страната. В отговор на тази стъпка на режима на (венецуелския президент Николас) Мадуро обявявам, че посланикът на Венецуела, който вече беше отзован от венецуелското правителство в знак на протест срещу канадските санкции, наложени на венецуелски служители, замесени в корупция и груби нарушения на правата на човека, вече не е добре дошъл в Канада. Също така го обявявам за персона нон грата\", каза Фрийланд. Тя заяви, че изгонването на канадския дипломат от Венецуела е \"типично за режима на Мадуро, който последователно подкопава всички усилия за възстановяване на демокрацията и подпомагане на венецуелския народ\", предаде БТА.  \"Канадците няма да стоят безучастно, докато правителството на Венецуела лишава своя народ от основните му демократични и човешки права и му отказва достъп до основна хуманитарна помощ\", заяви Фрийланд. Западни страни и латиноамерикански съседи на Венецуела обвиняват Мадуро, че потъпква демокрацията и човешките права. Венецуела казва, че чужди правителства се опитват да насърчат десен преврат.", "date": "2017.12.25", "title": "Канада обяви за персона нон грата \nвенецуелския посланик"}
{"url": "https://www.24chasa.bg/novini/article/6630290", "text": "Дни след преасфалтирането на участък от магистрала „Черно море” зейнаха дупки, разказва  . Според зрителите ни покритието е по-лошо от старото, полагано преди повече от 30 години. Изпълнител на ремонта е сдружение от две големи компании, които поддържат пътната инфраструктура в Североизточна България по договор с пътната агенция. Пътната агенция ще извърши проверка и ще коментира в работните дни.", "date": "2017.12.25", "title": "Дупки се появиха на АМ\" Черно море\" няколко дни след ремонт"}
{"url": "https://www.24chasa.bg/novini/article/6630294", "text": "Контролираната от групировката \"Ислямска държава\" (ИД) територия в Сирия намалява с всеки изминал ден, предаде ДПА, като се позова на Сирийския център за наблюдение на правата на човека (СЦНПЧ). Рами Абдел Рахман, директорът на базираната във Великобритания неправителствена мониторингова организация, която разполага с широка мрежа от информатори в Сирия, каза пред агенцията, че джихадистите все още държат 11 малки села в източната сирийска провинция Дейр аз Зур, предаде БТА. ИД освен това има присъствие в провинциите Хомс, Хама, Хасака и райони в покрайнините на столицата Дамаск. Тя все още контролира 3 процента от територията на Сирия, уточни директорът на СЦНПЧ. По-рано този месец Русия обяви, че е изпълнила своята мисия да освободи изцяло Сирия от присъствието на ИД, припомня ДПА. През изминалата година джихадистите понесоха тежки загуби в Сирия и в съседен Ирак. На 9 декември иракските власти обявиха, че са освободили цялата територия на страната от ИД.", "date": "2017.12.25", "title": "Контролираната от ИД територия в Сирия намалява всеки изминал ден"}
{"url": "https://www.24chasa.bg/novini/article/6630300", "text": "Посланикът на САЩ при ООН Ники Хейли обяви, че Вашингтон орязва с 285 млн. долара бюджета за международната организация за 2018 г., съобщава американското издание Washington Examiner, като припомня, че през фискалната 2016 г. средствата за нея са били в размер на 5,4 млрд. долара. Хейли определи съкращаването на средствата за ООН като „историческо намаляване“, което ще допринесе за справянето с проблема с „раздутата администрация“ на организацията, предаде \"Фокус\".  „Неефективността и пренасищането на ООН са добре известни\", подчерта дипломатът в изявление за мисията на САЩ. „Вече няма да позволим да се възползва от щедростта на американския народ“, категорична бе Хейли. Хейли отбеляза, че е „доволна\" от резултата от преговорите по бюджета и добави: „Можем да сме сигурни, че ще продължим да търсим начини за увеличаване на ефективността на ООН, като същевременно защитаваме интересите си\". По-рано бившият губернатор от Южна Каролина се обърна към 193-членното Общо събрания на ООН с уверенията, че ще бъдат предприети стъпки срещу държавите, които подкрепиха необвързващата резолюция срещу решението на американския президент Доналд Тръмп да признае Ерусалим за столица на Израел. „САЩ ще си спомнят този ден, в който бяха откроени в това събрание заради акт, с който упражнихме правото си на суверенна нация“, подчерта Хейли преди гласуването миналата седмица. „Ще си спомним, когато отново сме призовани да направим най-големия принос към ООН и ще си спомним, когато страните ни призоват да плащаме повече и да използваме нашето влияние в тяхна полза\", бяха думите на Хейли. Общо 128 държави гласуваха в подкрепа на резолюцията, с която бе отхвърлено решението на администрацията на Доналд Тръмп. Други девет страни гласуваха „против\", 35 се въздържаха, а представители на 21 държави не се явиха за гласуването.", "date": "2017.12.25", "title": "Ники Хейли: САЩ орязва с 285 млн. долара бюджета за ООН"}
{"url": "https://www.24chasa.bg/novini/article/6630305", "text": "В Народния театър \"Иван Вазов\" в София започна големият благотворителен концерт на „Българската Коледа”. Той е под патронажа на президента Румен Радев и съпругата му Десислава. На концерта е и патриарх Неофит. В ложата са и президентът Росен Плевнелиев и очарователната му половинка Деси Банова. Тази година се подава ръка на децата, които се нуждаят от продължително лечение и рехабилитация и е под мотото “В подкрепа на спасения детски живот”. Новите методи на диагностика позволяват навреме да се откриват заболяванията и да се прилага лечение. Но да сe поддържа здравето на спасените деца, често изисква усилия през целия им живот - едно сериозно предизвикателство както за лекарите, така и за техните семейства. Традиционният благотворителен концерт ни подсеща, че всеки може с есемес на номер 1117 на стойност само 1 лв. да дари надежда. Даренията не приключват тази нощ, кампанията е целогодишна. За последното си издание кампанията набра близо 2,6 млн. лева. Пари може да се даряват целогодишно, но точно в коледната нощ десетки хиляди българи пускат своя есемес. Само през 2017 г. \"Българската Коледа\" е помогнала на 474 деца. Със събраните миналата година средства 30 лечебни заведения в страната са получили техника и апаратура. Тази година водещ на бляскавия концерт е актьорът Юлиян Вергов. Той откри спектакъла с думите дарението е начин да правим добро. \"Участвам в \"Българската Коледа\" от самото начало. За 14 г. заедно успяхме да съберем 29 984 000 лв. С тях помогнахме на 3883 деца и осигурихме апаратура за 259 лечебни заведения в цялата страна. Благодаря, че тази вечер отново сме заедно\", отчете от сцената Вергов. Звездите, които ще излязат на сцената и ще изпеят едни от най-обичаните български песни са Васил Найденов, Орлин Горанов и Еделина Кънева, БТР и „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. Освен тях в кампанията ще се включат и Григор Димитров, Ивет Лалова, Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда.", "date": "2017.12.25", "title": "„Българската Коледа“ в подкрепа на спасения детски живот (Снимки)"}
{"url": "https://www.24chasa.bg/novini/article/6630318", "text": "Руският президент Владимир Путин призова днес да се внимава за чуждестранна намеса в президентските избори в страната през март, предаде ТАСС. Законът за чуждестранните агенти може да бъде усъвършенстван, призна Путин на среща с ръководствата на двете камари на парламента. В същото време той подчерта, че нормативният акт трябва да изпълнява своята функция - да не позволи намеса отвън във вътрешните работи на Русия, предаде БТА. Путин призова за внимателно изучаване на работата на чуждестранни компании в социалните мрежи по време на предизборната кампания в Русия. Делът на рекламите на руските медии Ар Ти и \"Спутник\" в западните социални мрежи бе стотни от един процент, въпреки целия шум по въпроса. А у нас чуждестранните компании имат много по-голямо присъствие в социалните мрежи, коментира руският президент. Путин призова Държавната дума и Съвета на Федерацията да се занимават не само с политическа борба преди изборите, но и да не забравят за законотворческата си работа. Руският президент се обяви за премахване на 13-процентовия данък печалба върху средствата, връщани в страната от чужбина, както и за нова амнистия за връщане на капитали в Русия, предаде Ройтерс. Агенцията припомня, че на фона на големия отлив на капитали през 2014 г., влошаването на отношенията със Запада заради Украйна и ниските цени на петрола, руските власти обявиха амнистия за онези, които връщат капитали в страната. Тя изтече в средата на миналата година. Сега не се налага широко използване на руските въоръжени сили в Сирия, отчете Путин, цитиран от ТАСС. Той уточни, че руските военни в тази страна ще изпълняват целенасочени задачи в борбата срещу тероризма, ако се налага. Ситуацията с терористичната заплаха в Афганистан щеше да е още по-лоша, ако там нямаше американски войски, коментира Путин. Той призова за обективно признаване на този факт, въпреки \"сложните отношения\" между Русия и САЩ.", "date": "2017.12.25", "title": "Путин призова да се внимава за чужда намеса в руските президентски избори"}
{"url": "https://www.24chasa.bg/novini/article/6630329", "text": "Строга регулация на дроновете и тяхната употреба подготвя Европейската комисия от догодина, предаде  . Причината е сигурността на хората и останалите въздухоплавателни средства при нарастващата употреба на безпилотните машини. Новият европейски регламент изисква регистрация на дроновете и техните пилоти и спазване на единни правила за безопасност. От догодина ще има общ регистър на дроновете, пилотите и параметри за ненарушаване на въздушни пространства. Инциденти между дронове и въздухоплавателни средства в България не са регистрирани, каза Георги Пеев, директор на РВД. РВД подготвят упражнения за ръководителите на полети при ситуации с дронове.", "date": "2017.12.25", "title": "ЕК въвежда строга регулация на дроновете и тяхната употреба от 2018 г."}
{"url": "https://www.24chasa.bg/novini/article/6630336", "text": "Босненските градове Сараево, Тузла и Лукавац са сред градовете с най-мръсен въздух в Европа, а смъртността вследствие на замърсяването на въздуха в Босна и Херцеговина е двайсет пъти по-висока, отколкото в САЩ, пише босненският портал Аваз. По-голямо замърсяване на въздуха тази сутрин е измерено само в македонския град Битоля, отбелязва порталът, цитиран от БТА. Според доклади на Световната здравна организация Босна и Херцеговина миналата година е деляла с Армения петото място по замърсеност на въздуха. През 2012 г. в Босна и Херцеговина са регистрирани 231 смъртни случая заради мръсния въздух /на 100 хиляди починали/, докато в САЩ броят на тези случаи е бил 12,1.", "date": "2017.12.25", "title": "Смъртността заради замърсен въздух в Босна и Херцеговина е по-висока, отколкото в САЩ"}
{"url": "https://www.24chasa.bg/novini/article/6630340", "text": "За 14 години в рамките на благотворителната инициатива на президента \"Българската коледа\" са събрани 29 984 449 лв. Това съобщи в началото на концерта в Народния театър \"Иван Вазов\" водещият Юлиан Вергов. За това време са подпомогнати над 3800 деца и 259 лечебни заведения, предаде БТА. Инициативата \"Българската коледа\" се организира за 15-та година. Тя има за цел да насърчава дарителството, да спомага за решаване на значими за обществото проблеми, засягащи здравето на децата и да подпомага лечението на деца. Петнадесетото издание е посветено на спасения детски живот, като насочва своите усилия да помогне в грижата за продължителното лечение и активната рехабилитация.", "date": "2017.12.25", "title": "За 14 години в рамките на \"Българската коледа\" са събрани над 29 млн. лв."}
{"url": "https://www.24chasa.bg/novini/article/6630361", "text": "Централната избирателна комисия (ЦИК) на Руската федерация отказа да регистрира още три кандидата за президентските избори през март 2018 г., предава РИА Новости. Агенцията уточнява, че в списъка на кандидатите за вота за държавен глава на Русия няма да бъдат включени тези на партията „Женски диалог“, „Руски общонароден съюз“ и „РОТ Фронт“, а причината – установени нарушения на процедурите. От ЦИК поясняват, че кандидатите разполагат със срок до 12 януари 2018 г., за да отстранят нарушенията и да подадат отново документите си.  По думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидара за президентския пост в Русия не по-рано от 2028 г.", "date": "2017.12.25", "title": "ЦИК на Русия отказа регистрация на още три\nкандидата за президентските избори"}
{"url": "https://www.24chasa.bg/novini/article/6630374", "text": "„Болестта идва на кон, а си тръгва пеша“. С тези емоционални думи се обърна лекоатлетката Ивет Лалова към 15-годишната Лора-Мария. Емоционалната среща между двете бе част от благотворителния концерт „Българската Коледа“. Лора-Мария пада от тераса и си чупи кост на крака преди няколко месеца. Ивет Лалова се среща с нея, за да й вдъхне кураж. Тя подари и раница на момичето, което също обича спорта. „Когато аз си счупих крака, в първия момент не осъзнах какво се случи. Исках да го сглобя, защото бе преди много важно състезание – олимпиадата в Атина. Лошото не пита. Идва на кон, а си отива пеша“, каза лекоатлетката на Лора-Мария. Момиченцето пък й разказа, как се е стигнало до операцията й в „Пирогов“. Лора-Мария се надява скоро отново да ходи и бяга. Лекарят ми, който е бивш спортист, не можеше да ми обещае, че отново ще мога да бягам, разказа още лекоатлетката. Успех, не се страхувай от нищо, каза още Ивет Лалова на Лора. От сцената на Народния театър Ивет Лалова съобщи, че операцията на Лора –Мария е минала успешно. „Днес е хвърлила едната патерица, а утре и другата. Това е едно смело и красиво младо момиче“, каза още Лалова. Концертът продължава, а всеки може да изпрати есемес с дарение 1 лев на 1117.", "date": "2017.12.25", "title": "Ивет Лалова: Болестта идва на кон, а си тръгва пеша"}
{"url": "https://www.24chasa.bg/novini/article/6630195", "text": "В понеделник Министерството на външните работи на Палестинската автономия определи като „срамно“  , предава AFP. „Това е срамно и незаконно действие, което напълно противоречи на желанията на църковните лидери в Ерусалим\" и на незадължителна резолюция на Общото събрание на ООН, осъждаща американското признание, се казва в изявление на външнополитическото ведомство в Рамала, цитирано от \"Фокус\".", "date": "2017.12.25", "title": "Палестина за решението на Гватемала да премести посолството си: Това е срамно"}
{"url": "https://www.24chasa.bg/novini/article/6630211", "text": "Шестима цивилни са загинали при самоубийствен атентат в близост до централата на афганистанската разузнавателна служба в столицата Кабул – последната от серия атаки, отговорност за които поеха джихадистите от „Ислямска държава“, съобщава електронното издание Saudi Gazette, цитирано от \"Фокус\". Нападателят е задействал взривно устройство в момент, в който служителите на Националната дирекция по сигурността са пристигали на работното си място. Атентатът е извършен само седмица, след като членове на радикалната групировка нахлуха в тренировъчен център на службата в Кабул. Говорител на вътрешното министерство поясни, че шестима цивилни са убити, когато нападателят се е взривил, като потвърди, че в резултат на атаката са пострадали още трима души. Целта й обаче не е изяснена напълно към настоящия момент, подчерта говорителят. Министерството на здравеопазването потвърди броя на загиналите, но приведе информация само за един ранен. След експлозията силите за сигурност са блокирали пътищата, водещи към сградата на разузнавателната служба. На място са изпратени и линейки, които според медиите са превозили жертвите и пострадалите при атаката.", "date": "2017.12.25", "title": "Шестима загинали при самоубийствен атентат в Кабул"}
{"url": "https://www.24chasa.bg/novini/article/6630238", "text": "С много слънце и доста високи температури за декември. Най-топло беше в Монтана, където максималните температури достигнаха 21,5 градуса. Това съобщи за   дежурният синоптик на БАН Мартин Славчев. Любопитен факт - на този ден през 1941-ва (преди 76 години) на Калиакра са били измерени 29 градуса. И утре хубавото време продължава, но няма да е толкова топло като днес - най-много 9 - 14 градуса. В топлото време в Монтана много хора се разхождаха по тениски, докато други караха кънки на ледената пързалка. Във Варна - при 16 градуса - ентусиасти влязоха в морето. Повече естествено бяха излезлите просто да повървят по плажа.", "date": "2017.12.25", "title": "Термометрите в Монтана показаха 21 градуса днес"}
{"url": "https://www.24chasa.bg/novini/article/6630242", "text": "Македонският парламент избра днес Венко Филипче за нов министър на здравеопазването, след като досегашният министър Арбен Таравари бе избран за кмет на Гостивар, предаде агенция МИА. На днешното заседание парламентът избра и министър без портфейл, който ще отговаря за изпълнение на стратегията за ромите. На този пост е назначен Аксел Ахмедовски, предаде БТА. Премиерът Зоран Заев чака предложението на Демократичния съюз за интеграция за министър за чуждестранните инвестиции, след като досегашният министър Рамиз Мерко стана кмет на Струга, съобщи телевизия МРТ. По-рано днес парламентът избра Любомир Йовески за нов главен прокурор на мястото на Марко Звърлевски. Той бе избран в отсъствие на депутатите от опозицията.", "date": "2017.12.25", "title": "Македонският парламент избра двама нови министри и главен прокурор"}
{"url": "https://www.24chasa.bg/novini/article/6630244", "text": "Обединените арабски емирства са разполагали с информация, че тунизийки или жени, пътуващи с тунизийски паспорти, може да извършат \"терористични действия\" на тяхна територия, съобщи националната осведомителна агенция на Тунис, цитирана от Ройтерс. Вчера Тунис спря полетите на дубайския авиопревозвач \"Емирейтс\", защото компанията отказвала на гражданки на Тунис да се качат на нейни самолети, изпълняващи полети до ОАЕ, без каквото и да било обяснение. Емирствата заявиха, че са направили това от съображения за сигурност и че мярката е само временна, без да дадат подробности, предаде БТА. Говорителка на президентството на Тунис каза днес, че властите на ОАЕ са имали информация за опасност от терористични атаки на завръщащи се от Сирия и Ирак тунизийски джихадистки или такива с фалшиви тунизийски паспорти, предаде Франс прес. Авиокомпания \"Емирейтс\" е получила ясни инструкции да не позволява на тунизийки да се качват на нейните самолети.", "date": "2017.12.25", "title": "\"Емирейтс\" отказа да качва тунизийки на самолетите си заради опасност от тероризъм"}
{"url": "https://www.24chasa.bg/novini/article/6630095", "text": "Американска домакиня от щата Пенсилвания получи месечна сметка за консумирана от нея електроенергия в размер на 284 милиарда долара, предаде агенция ЮПИ. Мери Хоромански, която е на 58 години, едва не изпаднала в шок, когато видяла за каква сума е таксувана. Преди седмица жената си включила допълнително в мрежата коледното осветление на елхата и дома. Но тя се усъмнила, че консумацията на лампичките може да навърти такава голяма сметка, предаде БТА. Все пак ставало дума за сума, която е може би по-голяма от вътрешния брутен продукт на редица страни по света. В край на сметка Мери Хоромански изпратила съпруга си да се разправя с доставчика - електрорадпределителното дружество \"Пенелек\". В централата забелязали грешката и се оказало, че тяхна служителка е сложила точки на грешното място. Не ставало дума за 284.460.000.000 долара, а за 284.46 долара.", "date": "2017.12.25", "title": "Американци получиха сметка за ток за 284 милиарда долара"}
{"url": "https://www.24chasa.bg/novini/article/6630107", "text": "В понеделник, 25 декември, в Истанбул бе подновено делото срещу 17 журналисти от опозиционния вестник „Джумхуриет“, обвинени в подкрепа за терористични организации, включително и за движението на Фетхуллах Гюлен (ФЕТО), предава радио Deutschlandfunk. Обвиняемите, включително главният редактор на изданието Мурат Сабунчу, отхвърлят твърденията, предаде \"Фокус\". Изправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки. Според „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. Няколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“.", "date": "2017.12.25", "title": "Подновиха процеса срещу 17 журналисти от „Джумхуриет“ в Истанбул"}
{"url": "https://www.24chasa.bg/novini/article/6630126", "text": "Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната, предава Интерфакс. По думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. „Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация… тъй като той няма пасивни избирателни права“, поясни Ебзеев, който увери, че за взимането на съответното решение членовете на ЦИК са заседавали в рамките на цяла нощ. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“, предаде БТА. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. Алексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. Руското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване.", "date": "2017.12.25", "title": "Отказаха да регистрират Алексей Навални като кандидат за президент на Русия"}
{"url": "https://www.24chasa.bg/novini/article/6630130", "text": "Броят на туристите в Белград по време на новогодишните и коледните празници тази година се очаква да нарасне с 20 процента и да достигне 85 хиляди души, съобщи за ТАСС представител на Туристическата организация на Сърбия. Миналата година сръбската столица е била посетена за празниците от 70 хиляди туристи, казват от организацията, предаде БТА. Една от най-големите таксиметрови фирми в Сърбия Наксис твърди, че градът е буквално наводнен от чуждестранни туристи. \"Отдавна не сме имали такава ситуация - през почивните дни да не ни достигат коли. Заявките от летището не престават. Тази година има най-много туристи от Израел\", подчертават в компанията. Според сръбската национална телевизия освен израелците в Белград идват най-много руснаци, гърци, турци и граждани на страните от бивша Югославия. По лична покана на президента Александър Вучич в Белград пристигна и гръцкият премиер Алексис Ципрас, който за пръв път, откакто е премиер, ще прекара Коледа извън Гърция, макар че в самата Сърбия празнува Рождество Христово на 7 януари. Белград е привлекателен за европейците с евтините хотели и ресторанти, при това и времето там тези дни е много топло - до 12 градуса, отбелязва ТАСС.", "date": "2017.12.25", "title": "Белград очаква увеличение на коледния туризъм с 20%"}
{"url": "https://www.24chasa.bg/novini/article/6625695", "text": "Отказват да върнат децата на Даниела Колева от Сливен, защото нямала \"родителски капацитет\", научи “168 часа”. Това реши районният съд в града на 30 октомври тази година. Преди време вестникът писа за драмата, при която децата й бяха отнети и поверени на приемни родители. Поводът бе, че тя помоли за помощ отдел “Закрила на детето” към дирекция “Социално подпомагане”, след като остана вдовица и без работа. В момента Даниела все още се бори да си върне рожбите си - Васил, на 4 г., Станимира, на 3 г., и Едуард, на 6 г. В началото на годината те бяха настанени в приемни семейства. Екипът ни установи, че Станимира и Едуард са заедно, а Васил е при други \"професионални родители\". “Семействата, в които ги отглеждат, се грижат добре за тях - споделя пред “168 часа” майка им Даниела Колева. - и все още не може да се адаптира, но няма никакви проблеми.” Тя подаде молба в съда с искане да й бъдат върнати отново. Според социалните обаче тя няма аргументи и \"родителски капацитет\" за отглеждането на собствените си деца. Точно това беше основният довод, който съдията взе предвид, за да не върне малките на майка им. В решението на ведомството опонентите й твърдят още, че тя не е оказала съдействие на екипа и не се е явявала на уговорените срещи. В редките случаи се държала арогантно. Според тях разчитала на подкрепа за мебели и продукти, като пускала съобщения в медиите. Според самата Даниела и адвоката й Петър Николов обаче с “През януари, февруари и март всеки ден ме посещаваха в работата ми - сподели Даниела Колева. - Това налагаше постоянно да излизам, за да им показвам дома си.” По думите й те си намирали различни причини, за да видят колко работи, колко е чист домът й и дали в него могат да се отглеждат 3 деца. “Дори ми бяха изпратили една социална работничка от София, която каза, че не било достатъчно чисто вкъщи - разказва Даниела. - Всичко това ми повлия много лошо. Колегите ми се настроиха срещу мен, защото се налагаше постоянно да отсъствам, а бях на същата заплата като тях.” В крайна сметка благодарение на медии и адвокати Даниела получава общинско жилище. От градската управа в Сливен правят ремонт, защото социалните казват, че някои части на апартамента не са безопасни за децата. “Въпреки че съм предплатила наема на това жилище за няколко години напред, общината ме заплаши, че ще ме изгони, - възмутена е Колева. - Те я бяха платили по време на ремонта, преди аз да отида да живея там. Иначе си плащам задълженията редовно.” По думите й скоро от общината не са я притеснявали, но преди 1-2 месеца обажданията им били редовни. Стабилизацията в живота й се дължи на факта, че от близо половин година Даниела има сериозен човек до себе си. Това е бащата на четвъртото й дете. Освен две деца, които мъжът има от друга жена, той припознава и нейните три. След празниците двамата планират да сключат брак. Освен това като доказателство за възможността им финансово да се грижат за малчуганите. “Искам да си върна децата. Страхувам се да говоря, защото бях обвинявана, че съм просила - разстрои се Даниела. - В момента се боря самичка и определено не искам никой с нищо да ми помага, защото отново ще бъда оплюта. Единственото ми желание е малките отново да са при мен.” Интересен е фактът, че за толкова време няма никаква развръзка по случая. Адвокатът на разтревожената майка Петър Николов ще продължава да се бори с институциите. - споделя пред \"168 часа\" Николов. - Честно да ви кажа, видях чисто формален подход от страна на съда.” Според него тази преценка изцяло се базира на аргументите, представени от социалните. “Съдията въобще не си даде зор. Той не беше чувал за този случай и изобщо не знаеше за какво става въпрос - спомня си адвокатът. - Не очаквах такова нещо. Ще се явяваме на втора инстанция.” За свидетели били привлечени бащата и лелята на Даниела, които са предложили помощта си. “Социалните твърдяха, че тя няма подкрепата на роднините си, но това беше опровергано - категоричен е Николов. - Те не доведоха никакви свидетели. Бяха написали един клеветнически доклад, че била със съмнително морално поведение, защото в рамките на 1 година имала двама различни партньори.” Той потвърждава и думите на Даниела, че когато започнала работа, при нея се изсипвали социални работници. “Лепнаха й един етикет пред колегите й. Постоянно я караха и да им показва дали жилището е изчистено”, възмущава се Николов. Според него социалните нямат никакви сериозни основания да смятат, че бедността представлява голяма опасност за децата. Трябва да има наличие на риск за живота и здравето им. Имат дом, където да живеят с нея. А също така партньорът й ги осигурява финансово - категоричен е адвокатът. - Плащат си сметките постоянно, така че не виждам защо не се работи за реинтеграцията на децата.” Според него се получават доста добри пари за отглеждането на едно дете в приемно семейство. “Смятам, че социалните нямат интерес да си прекратят по-рано договорите с тези \"професионални родители\" - възмущава се Николов. - Но същевременно на тази майка не се предлага нищо, а се плаща на други, за да отглеждат децата й. Ако зависи от тях, те никога няма да й ги върнат.”", "date": "2017.12.25", "title": "\"168 часа\": Отказват да върнат децата на Даниела, въпреки че вече има дом и доходи"}
{"url": "https://www.24chasa.bg/novini/article/6630149", "text": "Жилищен блок горя вчера в квартал „Огоста“ в Бойчиновци. Искрата пламнала изневиделица. Сигналът за пожара е подаден от живеещите в жилищната кооперация около 14:40 часа. Четири екипа от пожарната служба в Монтана и един на сектор „СОД“ се борели с огнените езици. При пожара са унищожени над 400 кв.м. покривна конструкция и домашното имущество на четири семейства. Спасена е сградата като цяло. Причината за възникването на пожара е в процес на установяване.", "date": "2017.12.25", "title": "Горя жилищен блок в Бойчиновци"}
{"url": "https://www.24chasa.bg/novini/article/6630139", "text": "Автобусът, който навлезе в пешеходен подлез в западната част на руската столица Москва, е бил технически изправен. Това съобщиха в понеделник от пресслужбата на Министерството на транспорта и пътната инфраструктура на Московската област, предава TACC. „Транспортните средства преминават технически преглед. Автобусът е бил изправен“, се казва в разпространеното съобщение от регионалното ведомство, предаде \"Фокус\".  В резултат на произшествието загинаха петима души, а 15 други пострадаха.", "date": "2017.12.25", "title": "Автобусът, навлязъл в подлез в Москва, е бил технически изправен (Снимки)"}
{"url": "https://www.24chasa.bg/novini/article/6630152", "text": "Земетресение с магнитуд 4,7 по Рихтер бе почувствано днес на гръцките острови Лесбос и Хиос, предаде агенция АНА-МПА. Земетресението е регистрирано тази сутрин, а епицентърът му е бил в залива край турския град Измир, предаде БТА. Трусът не е предизвикал материални щети на гръцките острови.                                                                                                                                                                                                                                                                                                                       ", "date": "2017.12.25", "title": "Земетресение с магнитуд 4,7 по Рихтер бе усетено на гръцките острови Лесбос и Хиос"}
{"url": "https://www.24chasa.bg/novini/article/6630146", "text": "Министър-председателят на Израел Бенямин Нетаняху приветства  , подчертавайки, че и други нации ще последват спорното решение на САЩ, взето на 6 декември, предава AFP. „Други държави ще признаят Йерусалим и ще обявят преместването на техните посолства. Втората страна го направи и аз я повтарям: ще има други, това е само началото и това е важното\", се казва в изявление на Нетаняху.", "date": "2017.12.25", "title": "Нетаняху приветства решението на Гватемала да премести посолството си"}
{"url": "https://www.24chasa.bg/novini/article/6630172", "text": "Руският опозиционен лидер Алексей Навални призова избирателите да бойкотират президентските избори в страната, насрочени за март 2018 г., след като  , предава AFP. „Ние обявяваме стачка на избирателите и ще поискаме от всички да бойкотират тези избори, няма да признаем резултата от тези избори\", заяви Навални пред журналисти, цитиран от \"Фокус\", след като ЦИК отхвърли с единодушно решение кандидатурата му. По думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи петгодишна условна присъда за незаконно присвояване на средства. Още тогава бе обявено, че той ще има право да се кандидара за президентския пост в Русия не по-рано от 2028 г. „Бих искал да отбележа, че неговото криминално досие се запазва, и следователно трябва да предложа проекторешение на ЦИК, смисълът на което се свежда до това да му бъде отказана регистрация… тъй като той няма пасивни избирателни права“, поясни Ебзеев, който увери, че за взимането на съответното решение членовете на ЦИК са заседавали в рамките на цяла нощ. По-рано Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. Алексей и Олег Навални бяха обвинени в присвояването на около 500 000 долара от две руски фирми, едната от които свързана с френска козметична компания, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. Руското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване.", "date": "2017.12.25", "title": "Алексей Навални призова за бойкот на президентските избори в Русия"}
{"url": "https://www.24chasa.bg/novini/article/6630178", "text": "Сръбският външен министър Ивица Дачич заяви за телевизия РТС, че въпреки \"шамарите\", които получава, Сърбия води политика на помирение и е пример за добросъседски отношения в региона. Дачич подчерта, че Сърбия е независима страна, която обича политиката на неутралитет, предаде БТА. \"Не сме неутрални като Швейцария, но водим политика на военен неутралитет, което означава, че не сме членове на нито един военен съюз, а военното ни сътрудничество може да бъде равноправно с всички страни\", каза министърът. Попитан дали Сърбия ще може да запази тази политика, Дачич каза, че би искал американският президент Доналд Тръмп да дойде в Сърбия, като припомни, че последният американски президент, посетил Белград, е бил Джими Картър. \"Бих искал Тръмп да дойде в Сърбия и да ни кажат ясно. Докога ще разговаряме само с /заместник-помощник държавния секретар/ Хойт Ий за това. Когато отиваме в Москва, разговаряме с Путин, не с шефа на някаква служба за външни отношения\", каза Дачич, като добави, че Сърбия желае добри отношения със САЩ, но за целта са необходими двама.", "date": "2017.12.25", "title": "Ивица Дачич: Сърбия води политика на помирение, въпреки че \"получава шамари\""}
{"url": "https://www.24chasa.bg/novini/article/6630248", "text": "Процесът срещу журналисти и други хора, работещи в турския опозиционен вестник \"Джумхуриет\", ще продължи на 9 март, предаде Франс прес. Агенцията отбелязва, че делото предизвиква все по-голяма загриженост за свободата на медиите в Турция, предаде БТА. Турският ежедневник отхвърля тези обвинения като абсурдни и твърди, че целта на процеса е \"затваряне на устата\" на един от последните независими вестници в страната. Съдът в Истанбул постанови четирима от обвиняемите да останат в ареста до следващото заседание от процеса. Това са изпълнителният директор на \"Джумхуриет\" Акън Аталай, главният редактор Мурат Сабунджу, разследващият журналист Ахмет Шък и счетоводителят Емре Ипер. Следващото заседание ще се проведе в затвора в Силиври, в покрайнините на Истанбул. Процесът предизвиква загриженост у западните партньори на Турция, където след опита за преврат миналата година бяха арестувани много журналисти. По данни на сайта Р24, специализиран за свободата на медиите, 170 журналисти са в затвори в страната. Турция е на 155-о място по свобода на медиите от общо 180 държави в индекса на ресорната неправителствена организация \"Репортери без граници\".", "date": "2017.12.25", "title": "Делото срещу журналисти от „Джумхуриет“ в Истанбул ще продължи през март"}
{"url": "https://www.24chasa.bg/novini/article/6630081", "text": "Повече от стотина души са отцепени от света след срутване на камъни в австрийската провинция Тирол – едно от най-мащабните за последните години, отбелязва информационната агенция APA. След няколко огледа по въздух е установено, че е блокиран достъпът до две населени места в района на произшествието. Все още има опасност от свличане на каменни маси, поради което аварийните маршрути са достъпни само за превозни средства със специален режим на движение, уточняват властите.", "date": "2017.12.25", "title": "Срутване на камъни блокира достъпа до две села в Австрия"}
{"url": "https://www.24chasa.bg/novini/article/6630011", "text": "Петима души са загинали при катастрофа в западната част на Москва, след като автобус влиза в подлеза на метростанция, предава ТАСС, цитирана от БТА. „Броят на загиналите при катастрофата на станция „Славянски булевард“ достигна до петима души“, съобщи източник от службите за извънредни ситуации на руската столица. На място работят спасителни екипи и пожарникари, пристигнали са линейки, както и хеликоптер за евакуация на тежко пострадалите. Катастрофата се е случила на едно от най-оживените места в Москва. Въпреки обилните снеговалежи и ниската видимост по време на инцидента в подлеза е имало много хора. Според източника от спешните служби водачът е изпуснал управлението над превозното средство. В момента той е задържан.", "date": "2017.12.25", "title": "Автобус влезе в подлез на метро в Москва, петима са загинали"}
{"url": "https://www.24chasa.bg/novini/article/6630017", "text": "Тайфунът „Тембин“, който в дните 20-22 декември т.г., удари територията на Република Филипини, причинявайки сериозни материални щети и според различни данни около двеста жертви, днес, 25 декември, навлезе в територията на южен Виетнам. „Тебмин“ е шестнадесетата тропическа буря за годината, образувала се в Южнокитайско море. „Тебмин“ ще засегне южната част на Виетнам – района на гр. Хошимин и делтата на р. Меконг, провинции Вунг Тао, Ка Мао, Бак Лиеу, Бен Че, Киен Зианф, Кън Тхъ. Тайфунът е със скорост на вятъра до 120 км/ч, като най- сериозен риск представляват последващите силни дъждове, наводнения и свлачища. Местните власти са издали забрана за ползване на плавателните съдове и малки рибарски лодки в зоните с очаквано най-голямо вълнение за дните 25 и 26 декември; предприети са мерки за евакуация на уязвими групи население в градовете Сок Чанг и Ча Винх - общо около 1 млн. души. Училищата са затворени за дните 25 и 26 декември. Към 14.00 часа българско време на 25 декември в Посолството на Р България в Ханой няма постъпила информация за засегнати или пострадали от бурята български граждани на територията на Виетнам. Посолството е в контакт с Управление „Външни отношения“ – гр. Хошимин. Българските граждани, намиращи се в южен Виетнам, трябва да проявят нужната предпазливост, да се осведомят подробно за актуалната местната обстановка и рисковете, като спазват стриктно указанията за безопасност на ангажираните служби. При нужда българските граждани могат да се свържат с Посолството на Република България в Ханой на денонощния дежурен тел.: +84 123 940 9129.", "date": "2017.12.25", "title": "Външно: Няма данни за пострадали българи при бурята във Виетнам"}
{"url": "https://www.24chasa.bg/novini/article/6630046", "text": "В навечерието на Бъдни вечер с малкото ветроходно корабче \"Аустралис\"  , при много силен вятър и 4 метрови вълни достигна българския бряг на о-в Ливингстън. Това съобщи проф. Христо Пимпирев, председател на Управителния съвет на Българския антарктически институт, цитиран от БТА. Огромни ледени блокове затрудниха достъпа до плажа. Логистичен екип, пристигнал преди месец на полярната ни база \"Св. Климент Охридски\" с малка надуваема лодка, пренесе багажа, главно хранителни продукти и научна екипировка. В момента в българската база се намират 18 души. Те посрещнаха Бъдни вечер според българските традиции с трапеза със седем постни ястия - пълнени чушки, сърми, боб, ошав, зелева салата, ябълков сладкиш и питка с пара. Тя се падна не геофизика Васил Гурев. За добро настроение имаше изпълнения с китара и акордеон, разбира се и коледари. Днес на светлия християнски празник Коледа, двамата именници, проф. Христо Пимпирев и Христо Михайловски приемат поздравления, а са и дежурни в кухнята. Целият екип от българската база пожелава весели празници, здраве и късмет на всички!", "date": "2017.12.25", "title": "Втората група български полярници посрещна Бъдни вечер на о-в Ливингстън"}
{"url": "https://www.24chasa.bg/novini/article/6629768", "text": " Според руския външен министър Сергей Лавров запазването на военното присъствие на САЩ в Сирия след разгрома на „Ислямска държава“ пречи на мирния процес в страната и поставя под въпрос нейното единство, предава РИА Новости, цитирана от Фокус. Руският външен министър Сергей Лавров заяви и, че Русия и САЩ поддържат диалог по линия на специалните си служби и че предотвратяването на терористичния акт в Санкт Петербург е пример за реално взаимодействие между Москва и Вашингтон. Според министъра диалогът с властите на САЩ се води по каналите на различни институции, „включително и между специалните служби“. „В неотдавнашен телефонен разговор президентът на Русия Владимир Путин благодари на американския си колега Доналд Тръмп за постъпилата от ЦРУ разузнавателна информация, която помогна да се задържат терористите, готвещи взривове в Санкт Петербург. Това е пример за реално взаимодействие между Русия и САЩ“, заяви Лавров. „Правителството на Сирия можеше още да търпи американците в страната във името на антитерористичните задачи. Опитите да се намери оправдание за запазването на присъствието в Сирия след разгрома на „Ислямска държава“ не издържат на критиките. На практика незаконното присъствие на американските военни създава реални препятствия по пътя за политическото разрешаване на ситуацията и поставя под въпрос единството на страната“, заяви Лавров. Министърът напомни, че през ноември във Виетнам президентите на Русия и на САЩ Владимир Путин и Доналд Тръмп са приели съвместно заявление, „в което бе потвърдена общата привързаност за съхраняването на единството, суверенитета, териториалната цялост и светския характер на сирийската държава“. Министърът отбеляза, че Русия постоянно поставя пред американските си партньори въпроса „за изначалната нелегитимност от гледна точка на международното право на въоръжената им активност на територията на Сирия“.", "date": "2017.12.25", "title": "Лавров: Специалните служби на САЩ и Русия комуникират помежду си"}
{"url": "https://www.24chasa.bg/novini/article/6629422", "text": "Опитвах да не се поддавам на паниката, но знаех, че ми остават броени секунди живот. Мислех си само за жена ми и за децата. Съжалявах страшно, че ще останат без мен. Бях заклещен в цепка на скала в морето само на около 3-4 метра дълбочина, но не можех да се измъкна. Мушнах се в тясното пространство с фенерче в лявата ръка и харпун в дясната, за да стрелям по една риба врана, но така се заклиних, че нито напред, нито назад. Лежах в мрака, а въздухът в дробовете ми гаснеше с всяка секунда. Ocтров Tacoc. 30 минути по-рано бях на югоизточния бряг около манастира. Беше април - слънчево и топло. Водата - 18-20 градуса. Реших да се гмуркам, движейки се бавно на север. Слизах на 12-15 метра, дебнех рибки и се радвах на околните красоти, когато се озовах на това приятно място - чист пясък, заобиколен от големи скали с цепки. Хвърлих дългия 130-сантиметров харпун на дъното и с късия (60 см) се насочих към една от цепките. Обожавам този вид риболов. Осветих дупката с фенера и на 3 метранавътре видях враната, която беше голяма около килограм. Лежеше на един камък, но трябваше да вляза почти целият в отвора, за да я ударя с малкия харпун. Казах си: „Ако вляза тук, ще се заклещя! По никакъв начин и повод няма да го направя!”. Отдръпнах се с нежелание, направих едно кръгче наоколо и пак се върнах. Светнах вътре. Рибата си беше там и не помръдваше. Гледах я няколко секунди. Отново се дръпнах и си повторих същото: „Ще се заклещя. Няма да влизам тук!” Отново се завъртях наоколо, върнах се, осветих рибата, тя леко се хлъзна навътре, а аз като упоен идиот, с двете ръце напред, влязох след нея. В лявата ръка държах фенер, в дясната - харпуна. Стрелях. Стрелата „чукна” рибата съвсем лекичко, тя влезе още по-навътре, а в този момент аз разбрах, че съм заклещен! Първоначално не се притесних, бях сигурен, че ще се измъкна. Опитах да бутам с ръце назад, но дори нямаше място да ги сгъна. Инстинктивно започнах да ритам с крака, надявайки се да се раздвижа напред или назад. Ефект нямаше! Никакъв! Пак опитах. Но отново нищо! Тогава ме обзе паника! Беше ми ясно, че кислородът ми ще свърши за секунди. Спрях да ритам. Опитах да се успокоя и да мисля трезво. Мисля, че успявах, но въпреки това бях убеден, че ми остават броени секунди живот! Бях абсолютно сигурен в това! Всичко минаваше за секунди през главата ми. Мислех за важните за мен хора. Мислех за жена ми. За децата. Как щях да ги оставя сами?! По някакъв начин приех, че това е краят и вече спокоен, направих последен опит да се измъкна от тясната цепка. По непонятен за мен начин успях да вкарам дясната си ръка под тялото си, с дланта нагоре. Забих пръстите си заедно с дланта в едрия пясък и напънах. Впрегнах всички сили, но не помръднах и сантиметър! Изведнъж ми дойде такава сила, която по никакъв начин не мога да опиша. Напънах! Усетих две пуквания, едното беше около кръста ми, а другото в лакътя на дясната ми ръка. Усетих, че се измъквам! Не вярвах! Изобщо! Не, не можех да повярвам! Изплувах... Видях слънцето, водата и скалите покрай мен. Не вярвах! Мълчах! Гледах съвсем спокойно около себе си. Мислех и се съвземах. Затворих очи и постоях така. Само преди минута бях сигурен, че е дошъл краят ми. Бях го приел... сега отворих очи... пак... и бях напълно спокоен. Невероятно! Невъзможното се случи...Явно имах пред себе си още дни, за да тероризирам близките ми хора с моите кротки дивотии...Естествено, реших да се възползвам максимално от предоставената ми от Господ възможност! Взех харпуните и заплувах към мястото, откъдето влязох. Беше към 16 часа. Този ден не се гмурках повече. Вечерта поговорихме с приятелите за случката и това беше. На сутринта започнах да обличам неопрена. Слагайки баластния колан, видях, че ножът ми липсва. Междувременно усетих дясната си ръка като саката - почти не можех да си служа с нея. На колана ми беше закачена само половината кания. Ножът беше модел Cougar, френски, много здрав. Канията - пластмасова, лята, също много здрава. Тогава ползвах един стар брезентов колан, който беше здрав и нямаше никаква разтегливост.", "date": "2017.12.25", "title": "\"168 часа\": Какви мисли минават на човек, на когото остават броени секунди живот"}
{"url": "https://www.24chasa.bg/novini/article/6629778", "text": "Подозрителен пакет, оставен край къщата на американския министър на финансите Стивън Мнучин в Лос Анджелис, предизвика затваряне на улици и отцепване на района, предаде ДПА, цитирана от БТА.  В операцията участваха представители на местните и федералните власти. Инцидентът се разиграл в квартала Бел Еър. Пакетът, опакован като подарък, бил оставен на алея до къщата. На него пишело \"От американския народ\". След като полицаите го отворили, те открили вътре само конска тор. Заради инцидента не е имало евакуация на хора. Мнучин е бил у дома си и е бил информиран за случилото си. Води се разследване за изпращача на пакета, в който количеството конска тор било значително.", "date": "2017.12.25", "title": "Пакет с конска тор, опакован като подарък, намериха пред дома на министър на САЩ"}
{"url": "https://www.24chasa.bg/novini/article/6629833", "text": "Земетресение с магнитуд 4,7 по скалата на Рихтер е регистрирано край гръцкия егейски остров Кос, показва справка на интернет-страницата на Европейския средиземноморски сеизмологичен център (EMSC). Земетресението е регистрирано край бреговете на остров Кос на 40 км северозападно от турския град Измир в 8:13 часа сутринта местно време (7:13 часа българско) на 25 декември на дълбочина от 17 км, предава Фокус. Няма данни за жертви и разрушения. ", "date": "2017.12.25", "title": "4,7 по Рихтер разлюля гръцкия остров Кос"}
{"url": "https://www.24chasa.bg/novini/article/6629815", "text": "Църквата в северния иракски град Мосул изнесе коледна служба за първи път, след като градът бе освободен от „Ислямска държава“. Църквата „Св. Павел“, която в момента е единствената действаща в града, отпразнува Коледа на фона на засилени мерки за сигурност, пише The Independent, цитиран от Фокус.   Най-малко 100 християни са присъствали на службата в Източен Мосул, както и голям броя местни мюсюлмани, за да демонстрират подкрепа за своите съседи. Портретът на християнин, убит мъченически по време на окупацията на „Ислямска държава“ е изложен пред църквата, за да служи за болезнено напомняне за скорошните премеждия на града. Иракските въоръжени сили изгониха джихадистката групировка от Мосул през юли след месеци кървави боеве. При управлението на „Ислямска държава“ отбелязването на християнските празници в града бе опасно. Групата караше вярващите да приемат исляма, да плащат данък джизие или да умрат, като много християни решиха да избягат. „Вярата и надеждата ни бяха тук“, заяви отец Табет Хабиб. „Това ни накара да дойдем тук, да отпразнуваме Коледа и да кажем на света, че сме християни“, допълни той. По-рано този месец иракският министър-председател Хайдер ал Абади обяви и за успешна продължилата три години кампания за изгонването на ислямистите от пределите на страната. Преди „Ислямска държава“ да завладее Мосул през 2014 г. в града имаше християнска общност от 35 хил. души.", "date": "2017.12.25", "title": "Християните в Мосул празнуват Коледа за първи път след изгонването на ИД от града"}
{"url": "https://www.24chasa.bg/novini/article/6629849", "text": "ия. Жена е пострадала при катастрофа на пътя Самоков-София в района на язовирната стена. Товасъобщиха за Агенция „Фокус“ от пресцентъра на МВР. Инцидентът е станал към  9.40 часа. Пострадалата жена е с охлузвания и е откарана е в болницата в Самоков. В пътнотранспортното произшествие е участвал само един автомобил. Движението се регулира от полицейски служители. Възможни са затруднения в трафика.", "date": "2017.12.25", "title": "Жена е в болница след катастрофа на пътя София - Самоков"}
{"url": "https://www.24chasa.bg/novini/article/6629830", "text": "Според руския министър-председател Сергей Лавров опитите на Северна Корея да придобие статута на ядрена сила са опасни и Русия никога няма да ги приеме или одобри. Същевременно той отбеляза, че Русия не споделя стремежа да се оказва „максимален натиск“ върху Пхенян и да се установява пълна блокада над страната, предава РИА Новости, цитирана от Фокус. „Ние сме сериозно обезпокоени от стремежа на Северна Корея да получи статута на ядрена държава. Никога няма да приемем или да одобрим това. Предприетите от Пхенян действия в тази насока са подкопаване на глобалния режим за неразпространение на ядрените оръжия. В настоящата напрегната обстановка на Корейския полуостров това е просто опасно“, поясни руският министър. Той подчерта, че Москва се ръководи „не от логиката на „червените линии“, след чието пресичане Северна Корея трябва да бъде наказвана, а от необходимостта да се води последователна работа с Пхенян за решаването на крайната задача – ядреното разоръжаване на Корейския полуостров. „Затова и не споделяме стремежа на някои държави да оказват максимален натиск върху Северна Корея, който често се тълкува като установяване на пълна икономическа и политическа блокада на страната с всички налични методи“, допълни Лавров.", "date": "2017.12.25", "title": "Лавров: Тревожи ни амбицията на Северна Корея да стане ядрена държава"}
{"url": "https://www.24chasa.bg/novini/article/6629837", "text": "Президентът Румен Радев присъства на Рождественската света литургия в катедралния храм \"Св. Александър Невски\" в столицата, съобщават от прессекретариата на президентството. На литургията патриарх Неофит произнесе празнично слово, в което се съдържаше призив за спазване на християнските ценности.  В храма бяха и народни представители, общински съветници и десетки миряни.     ", "date": "2017.12.25", "title": "Румен Радев присъства на Рождественската литургия в храм \"Александър Невски\" (Снимки)"}
{"url": "https://www.24chasa.bg/novini/article/6629858", "text": "58-годишния Свилен Малинов умря през септември след разпра с 40-годишния строителен техник Хикмет К. Разправията между техника и по-възрастния мъж преди фаталния удар започнала по-рано. Свилен влязъл в офиса да се кара защо работници са включили кабел в захранване и Хикмет го изгонил. Според строителния техник, Свилен бил пиян. Във фаталния ден строителния техник наглеждал обекта с Мерцедес-а си, когато усетил удар по колата си отзад и като се обърнал видял Свилен да размахва ръце. Като слязъл от автомобила, Свилен го посрещнал с псувни и обиди и налетял заплашително да го удари, а Хикмет му отвърнал с удар с юмрук. След удара мъжът паднал на земята и се чул шум от строшена бутилка, която държал. При падането Свилен си строшил черепа. Заради тежката черепно-мозъчна травма е транспортиран от Рудозем в УМБАЛ \"Свети Георги\" в Пловдив, където починал на 8 октомври м.г. Окръжния съд в Смолян го осъди с лишаване от свобода в срок от 2 години, чието изтърпяване се отлага за срок от три години. Съдат реши, освен общото обезщетение на двама наследници на Свилен съответно по 60 и 40 хил.лв., той да заплати направените по делото разноски от 1236 лв., както и 4 000 лева държавна такса върху уваженият размер на гражданските искове. Присъдата подлежи на обжалване и протестиране пред Апелативения съд .", "date": "2017.12.25", "title": "100 хил. лв. обезщетение за строител, пратил в гроба пиян с един юмрук в Рудозем"}
{"url": "https://www.24chasa.bg/novini/article/6629826", "text": "Осем души загинаха при катастрофи в навечерието на Коледа. Това съобщава МВР. За последните 24 часа са станали 13 тежки инцидента. 12 души са ранени. В София са станали 61 леки и две тежки катастрофи. Двама са пострадали.                                                                                                                                                                                                                                                                                                                       ", "date": "2017.12.25", "title": "8 загинаха при катастрофи в страната в навечерието на Коледа"}
{"url": "https://www.24chasa.bg/novini/article/6629856", "text": "Двадесет и пет годишна жена бе извадена днес от морето жива, четири дни след като тя и домът й са били отнесени от наводнение във Филипините, съобщи ДПА, цитирана от БТА. Диана Салим бе спасена от случайно преминаващ товарен кораб, на 900 км северно от родния й град Сибуко в провинция Северна Замбоанга. Тя се носела по вълните, вкопчена в плаваща отломка от къщата си. Тропическата буря Тембин, която бушува до вчера в южната част на Филипините и предизвика наводнения и свлачища, отне живота на 240 души според най-нови данни, оповестени днес, предаде Франс прес. Тембин премина през големия южен остров Минданао, който обикновено бива пощаден от двайсетината тропически бури, вилнеещи ежегодно из архипелага. Последно полицията съобщи вчера за 208 загинали. Спасителните екипи все още издирват 107 души в неизвестност. Най-малко 52 000 души прекарват Коледа в евакуационни центрове. Бурята, която вилнее от петък, напусна вчера сутринта територията на Филипините и се намира над Южнокитайско море, а според прогнози може довечера да удари Виетнам.", "date": "2017.12.25", "title": "Жена от Филипините оцеля, след като тайфун я отнесе на 900 км от дома й"}
{"url": "https://www.24chasa.bg/novini/article/6629869", "text": "Според руския външен министър Сергей Лавров между страната му и САЩ няма нова „желязна завеса“, предава РИА Новости, цитирана от Фокус. „Не смятам, че терминът „желязна завеса“ може да се използва по отношение на руско-американските отношения в съвремието“, заяви Лавров, но отбеляза, че има наличие на проблеми в отношенията между двете държави, както и немотивирани антируски действия от страна на САЩ. Руският министър обясни ситуацията с това, че в САЩ е настъпил пореден пристъп на „маккартизъм“, от който американското общество все още не е изградило имунитет. „Но лично аз съм уверен, че както в САЩ на всички им омръзна устроения от сенатор Джоузеф МакКарти „лов на вещици“, така и в настоящата ситуация ще настъпи отрезвяване, а с него оздравяване“, изрази надежда Лавров.", "date": "2017.12.25", "title": "Лавров: Няма нова \"желязна завеса\" между Русия и САЩ"}
{"url": "https://www.24chasa.bg/novini/article/6629877", "text": "Католиците в Западните Балкани празнуват днес Коледа, за разлика от православните в Сърбия, Македония, Босна и Херцеговина и Черна гора, които ще отбележат този светъл християнски празник на 7 януари, предаде Танюг, цитирана от БТА. В тържествената меса за Рождество Христово в Загреб, на която присъстваха премиерът Андрей Пленкович, председателят на парламента Гордан Яндрокович и няколко министри, хърватският кардинал Йосип Божанич пожела на всички да почувстват човешка и християнска близост помежду си и да живеят в мир. Босненският кардинал Винко Пулич на службата в Сараево пожела на всички хора, независимо от народност и вяра, да се радват и празнуват заедно с католиците. В католическите катедрали в черногорската столица Подгорица и в Скопие също бяха отслужени рождественски литургии.", "date": "2017.12.25", "title": "Католиците на Западните Балкани празнуват Коледа днес"}
{"url": "https://www.24chasa.bg/novini/article/6629906", "text": "Кралят на Белгия Филип призова своите сънародници по време на традиционната си коледна реч да се осмелят да погледнат на света под друга светлина като противоотрова срещу цинизма, пише Brussels Times, цитиран от Фокус. Кралят на Белгия не отрече „личните затруднения, с които се сблъскваме, несигурността на днешния свят и заплахите за глобалната стабилност“, но заяви, че е необходимо „да се осмелим да видим нещата под друга светлина“. Той заяви, че това ще позволи „откриването на сила, за да не се поддадем на цинизма и на стерилното равнодушие“. „Бъдещето на нашите демокрации зависи най-вече от това как гледаме на нещата“, допълни той. В речта си кралят не спомена пряко терористичните нападения, на които се фокусира по време на предишните си две обръщения към нацията. Той също така не каза нищо за отношенията между общностите в страната (фландрийци и валонци - бел. прев.), както често правеше до сега.", "date": "2017.12.25", "title": "Кралят на Белгия: Издигнете се над заплахите и цинизма"}
{"url": "https://www.24chasa.bg/novini/article/6629908", "text": "Коледните постановки на Берлинската опера бяха отменена заради наводнена сцена вследствие на техническа неизправност, съобщава ДПА, цитирана от БТА. Протичането е станало само няколко седмици след приключването на ремонта на сградата, който отне цели седем години. Причината сцената да се окаже наводнена, бил дефект в пожарогасителната система на операта. Все още не е установена причината за възникналата техническа неизправност. Двете коледни постановки на балета \"Лешникотрошачката\", които трябваше да се състоят на 25 декември, бяха отменени. Съдбата на останалите представления, планирани за близките дни, все още не е известна. Продажбата на билети е била преустановена до Нова година.", "date": "2017.12.25", "title": "Отмениха коледните постановки в операта в Берлин заради наводнена сцена"}
{"url": "https://www.24chasa.bg/novini/article/6629914", "text": "58-годишен мъж се блъсна с колата си, в която имало бидони с бензин и газови бутилки, в централата на Социалдемократическата партия в Берлин и после заяви пред полицаите, че е искал да се самоубие, съобщи днес германската полиция, цитирана от Франс прес и БТА. Инцидентът е станал през изминалата нощ. Във вътрешността на колата избухнал пожар, но веднага бил загасен от автоматичната противопожарна система на сградата. Мъжът, за когото не се съобщават подробности, е откаран в болница с повърхностни рани на главата. Мъжът също така казал, че преди това е оставил запалителни материали пред централата на консерваторите от ХДС. Действително портиерът на сградата на ХДС е съобщил, че неизвестен мъж е оставил малко преди 23,00 ч. (местно време) сак, съдържащ брикети и запалки за скара. Продължаваме да разследваме неговите мотиви и причините да вземе на прицел сградите на политически партии, заяви представител на берлинската криминална полиция, която е натоварена с разследването.       ", "date": "2017.12.25", "title": "Врязалият се в офис на социалдемократите в Берлин пробвал и да запали централата на ХДС (Снимки)"}
{"url": "https://www.24chasa.bg/novini/article/6629646", "text": "Терористичната група Ислямска държава пое отговорност за атентата в Кабул, при който камикадзе се взриви близо до входа на сградата на афганистанската национална разузнавателна агенция, предаде Ройтерс, цитирана от БТА.  По последни данни убитите са шестима. Ранен е най-малко един човек. Районът на нападението е отцепен. Експлозията отекна в квартала Абдул Хак, в който се намират посолството на САЩ и централата на силите на НАТО в Афганистан. Взривът стана седмица след като Ислямска държава пое отговорност за атаката срещу тренировъчна академия на същата разузнавателната агенция.", "date": "2017.12.25", "title": "Шестима загинаха при атентат в Кабул, \"Ислямска държава\" пое отговорност за атаката"}
{"url": "https://www.24chasa.bg/novini/article/6629648", "text": "Правителството на Япония взе решение да възобнови финансирането на ЮНЕСКО (Организацията на ООН по въпросите на образованието, науката и културата), предаде ТАСС, цитирана от БТА. Финансирането бе прекратено през октомври 2016 г. в знак на протест срещу решението на ЮНЕСКО да включи в списъка на Световното наследство документи за клането в китайския град Нанкин през 1937 г. Сега Токио е променил политиката си, като е оценил намерението на ръководството на ЮНЕСКО в бъдеще да избягва въпроси, предизвикващи политическо напрежение, съобщава японската телевизия Ен Ейч Кей. Японската вноска в бюджета на организацията е в размер на 35 милиона долара и ще бъде преведена до края на декември. Тя съставлява 10,8 процента от финансирането на ЮНЕСКО и прекратяването й бе тежък удар за организацията. През 2015 г. ЮНЕСКО по предложение на Китай включи в списъка на програмата за защита на световното документално наследство архив с материали за масовото избиване на хора, устроено от японската армия през 1937 г. след щурма на Нанкин. След това включване външното министерство на Япония заяви, че представените от Пекин документ изкривяват историята и се основават на едностранчиви тълкувания. Токио признава факта за масовите екзекуции в Нанкин, но твърди, че няма потвърдени данни за числото на загиналите и твърди, че по този въпрос може да има различни мнения. Ето защо японското правителство смята, че е неправомерно да се признават само документите, отразяващи позицията на Пекин.", "date": "2017.12.25", "title": "Япония реши да възобнови финансирането на ЮНЕСКО"}
{"url": "https://www.24chasa.bg/novini/article/6629651", "text": "Кола се удари в централата на Германската социалдемократическа партия в Берлин, предаде ДПА, цитирана от БТА. На кадри от мястото на инцидента се вижда, че може би има пожар в колата и че няколко туби с бензин и бутилки със запалима течност са извадени от нея. Шофьорът е бил ранен и откаран в болница. Не се знае дали в сградата е имало събитие по време на инцидента. Пред полицията 58-годишният шофьор на колата е казал, че е искал да се самоубие. Полицията обаче разследва дали става дума за умишлен палеж. Социалдемократите обмислят дали да влязат в нова управляваща коалиция с консерваторите на Ангела Меркел. ", "date": "2017.12.25", "title": "Кола се вряза в централата на социалдемократите в Берлин (Снимки)"}
{"url": "https://www.24chasa.bg/novini/article/6629665", "text": "Над 650 000 души бяха евакуирани във Виетнам заради приближаването на тайфуна Тембин, предаде ТАСС, цитирана от БТА. Очаква се в нощта срещу вторник стихията да достигне района на делтата на река Меконг в южната част на страната. Според агенция ДПА властите са разпоредили да бъдат евакуирани общо 1,2 милиона души. Тембин вече мина през Филипините, където отне живота на около 200 души и причини значителни разрушения. Бурята се придвижва към Виетнам с ветрове със скорост 100 км в час. Тембин ще е 16-ата тропическа буря, която връхлита тази година Виетнам. От началото на годината 390 души загинаха или изчезнаха безследно в тайфуни във Виетнам, а над 650 бяха ранени. Щетите от бурите се оценяват на 52 трилиона донга (2,3 милиарда долара).", "date": "2017.12.25", "title": "Евакуираха над 650 000 души във Виетнам заради приближаващ тайфун"}
{"url": "https://www.24chasa.bg/novini/article/6629667", "text": "Повреда в електрозахранването на френски лифт вгорчи коледната ваканция на стотици скиори – те останаха блокирани в кабинките на един от лифтовете в алпийския курорт Шамрус повече от два часа, предава  За евакуацията на блокираните скиори бяха мобилизирани спасители от съседните курорти, както и два хеликоптера. Заклещените в кабинките туристи бяха пуснати един по един на земята с въжета. Пострадали няма, а причините за тежката авария все още не са известни.", "date": "2017.12.25", "title": "Стотици скиори бяха блокирани 2 часа в лифт във Франция"}
{"url": "https://www.24chasa.bg/novini/article/6629689", "text": ". По Коледа се случват чудеса, но всеки от нас може да сътвори своето малко чудо, с което да промени света. Това е написала в официалния си профил във Фейсбук Цвета Караянчева – председател на Народното събрание, по повод Рождество Христово. „Честита Коледа! С пожелание за здраве, лично и семейно щастие, сбъднати надежди и сплотеност. По Коледа се случват чудеса, но всеки от нас може да сътвори своето малко чудо, с което да промени света, да го направи по-обаятелен, по-смислен, по-хуманен“, е написала още Цвета Караянчева.", "date": "2017.12.25", "title": "Цвета Караянчева: Всеки може да сътвори своето малко чудо, с което да промени света"}
{"url": "https://www.24chasa.bg/novini/article/6629676", "text": "а. Унгарският министър-председател Виктор Орбан написа обръщение по случай Коледа към християните в страната си и в Европа, публикувано на интернет-страница на консервативния портал Magyar Idok, предава Фокус. Ето го и цялото обръщение на премиера на Унгария :  Ние, европейците живеем в култура, създадена от ученията на Христос. Замислям се за известната поговорка на покойния унгарски министър-председател Йожеф Антал: „В Европа дори атеистите са християни“. Според Евангелието на Марк втората заповед на Христос звучи като \"Обичай ближния, както обичаш себе си\". В Европа днес често споменават това, искайки да ни обвинят, че макар да се обявяваме за християнин, ние не искаме или дори не позволяваме на милиони от други континенти да се заселят в Европа. Но те забравят втората част от заповедта: „трябва да обичаме ближния си, но също така трябва да обичаме себе си. Да се обичаме също означава да се грижим и да защитаваме това, което сме. Да обичаме себе си означава, че обичаме нашата страна, нашата нация, нашето семейство. Когато изчертаваме границите на нашата идентичност, отбелязваме християнската култура като източник на нашата гордост и поддържаща сила. Християнството е култура и цивилизация. Ние живеем в него. Не става въпрос за това колко хора ходят на църква или колко се молят честно. Културата е реалността на всекидневния живот. За европейците християнската култура определя ежедневието ни. Основите на европейския живот сега са подложени на атака. Не искаме да преименуваме коледните си традиции и не искаме да ги защитаваме с бетонни блокове. Не искаме да лишаваме децата от Дядо Коледа. Не искаме да ни отнемат празника на Рождеството. Не искаме притеснения и страхове да ни придружават на празничното поклонение. Не искаме никой да тормози дъщерите и жените ни в тълпата, която посреща Новата година.", "date": "2017.12.25", "title": "Виктор Орбан: Трябва да защитим християнската култура"}
{"url": "https://www.24chasa.bg/novini/article/6629710", "text": "Кметът на Кричим Атанас Калчев не е на себе си от трагедията, която сполетя неговата 37-годишна заместничка инж.Нурджан Ристемова и двете й деца. Те загинаха в зверска катастрофа на 24-и край село Йоаким Груево. Семейството пътувало към Пловдив, а зад волана на БМВ-то бил съпругът на Нурджан - Ерол Шерифов. При челен сблъсък с малък камион, превозващ дърва, 15-годишното момиче на зам.-кметицата Шенай е излетяло от колата. 6-годишното й момченце също издъхнало с майка си.  В критично състояние са и двамата водачи на лекия автомобил и на камиона. Според Калчев още не се знае кой е виновен за кървавото меле. „Няма спирачен път. Експерти работиха снощи до много късно на място, светеха си с фарове”, разказа пред „24 часа” градоначалникът. По думите му БМВ-то, в което е пътувало семейството на зам.-кметицата, е било обърнато в посока към Пловдив. Камиончето с открита каросерия е било пък към Кричим. Още се изяснява как е станала катастрофата, кой от водачите е навлязъл в насрещното платно. Пожарникари са рязали ламарините, за да извадят труповете и пострадалите. „15 минути преди трагедията се чух с Нурджан. Беше ми оставила дребни подаръчета за Коледа. Обадих й се да й благодаря. Беше около 15,15 часа. Тя ми пожела здраве и щастие на цялото ми семейство. Звучеше радостна. Минути по-късно тя и децата й загинаха. 47-годишният й съпруг е в критично състояние, както и шофьорът на камиончето, който е на 31 г.”, разказа пред „24 часа” кметът на Кричим. Градчето е попарено от ужасната вест. Според Калчев пробите за алкохол на водачите още не са оповестени. Съпругът на зам.-кметицата Ерол имал малка строителна група от пет-шест души. Те ходели по обекти и работели. „Свестен човек, трудолюбив”, описа го Калчев. Телата на съпругата и децата му още били в моргата. Кметът твърди, че инж. Нурджан Ристемова била страхотен професионалист и човек. „Заварих я на поста през 2007 г., когато бях избран. Оставих я, защото ми се видя, че си разбира от работата. Перфектна е, имах й абсолютно доверие, че с каквото се захване, ще го направи както трябва”, описа Калчев. Заместничката му отговаряла за екологията в общината и социалните програми. Наскоро й вменил да ръководи и отдела по устройство на територията. Още не е ясно кога ще е погребението на Нурджан и двета й деца, но цяло Кричим е потънало в скръб.", "date": "2017.12.25", "title": "Кметът на Кричим: 15 мин. преди да загине с двете си деца, се чух със заместничката ми"}
{"url": "https://www.24chasa.bg/novini/article/6629705", "text": "Президентът на САЩ Доналд Тръмп заяви, че хората казват отново „Весела Коледа“ благодарение на него, пише The Hill, цитиран от Фокус. „Народът е горд да казва отново „Весела Коледа“. Горд съм да водя настъплението срещу атаката на нашата любима и красива фраза“, написа Тръмп на профила си в социалната мрежа „Туитър“. Президентът по-рано заяви, че срещу празника се води война и че, заради политическата коректност, хората вече не използват думата „Коледа“. „Когато отивате за покупки, те ви казват „Весели празници“ или „Честита Нова година“ и ако нещо е червено, то го боядисват. Но знаете ли какво? Ще казваме „Весела Коледа\" отново“, заяви по-рано тази година президентът пред последователи. Той също така често критикува своя предшественик в Белия дом Барак Обама, че предпочита за казва „Весели празници“.", "date": "2017.12.25", "title": "Тръмп: Хората започнаха да казват \"Весела Коледа\" отново благодарение на мен"}
{"url": "https://www.24chasa.bg/novini/article/6629713", "text": "Президентът на Гватемала Джими Моралес обяви, че страната му ще премести посолството на страната си в Израел от Тел Авив в Йерусалим. Така централноамериканската държава става първата, последвала примера на скорошното спорно решение на президента на САЩ Доналд Тръмп, пише The Guardian, цитиран от Фокус. Гватемала бе една от деветте държави, гласували заедно със САЩ и Израел в Общото събрание на ООН срещу необвързващата резолюция, осъждаща решението на Тръмп да признае Йерусалим за столица на Израел. Президентът Моралес обяви, че след като е провел разговор с израелския министър-председател Бенямин Нетаняху, е решил да инструктира външното министерство на страната да премести посолството. До момента никоя държава няма посолството си в Израел в Йерусалим, макар и Чехия също да съобщи, че обмисля подобно решение.", "date": "2017.12.25", "title": "Гватемала също ще премести посолството си в Израел в Йерусалим"}
{"url": "https://www.24chasa.bg/novini/article/6629718", "text": "Кралят на Испания Фелипе Шести призова днес новите депутати в каталунския парламент, в които мнозинство спечелиха партиите, подкрепящи независимостта на областта, да избегнат ново противопоставяне. Призивът бе отправен от монарха в традиционното му коледно послание към поданиците, предаде Франс прес, цитирана от БТА. Това е четвъртото коледно обръщение на Фелипе Шести, откакто се възкачи на престола през 2014 г. В него той призова новия регионален парламент на Каталуня да разглежда проблемите, които засягат всички каталунци, като спазва плуралитета и като мисли отговорно за благото на всички. \"Пътят не може да води отново към сблъсък и към изолация, което, както ние вече знаем, води само до несъгласие, несигурност и обезсърчаване\", заяви 49-годишният монарх в посланието си, записано в кралския дворец Сарсуела. \"Подобно нещо би довело до морално, гражданско и разбира се до икономическо обедняване на цялото общество\", допълни Фелипе Шести три дни след изборите в Каталуня, на които 47,5 процента извоюваха партиите, искащи независимост на областта. На тези избори най-много гласове обаче получи партията \"Гражданите\", която е противник на партиите, борещи се за независимост на Каталуня. Фелипе Шести призова бъдещите лидери на Каталуня да възродят доверието, престижа и най-добрия имидж на областта, за да бъдат затвърдени ценностите, които винаги са я характеризирали и на които тя дължи най-добрите моменти в историята си, а именно способността към полагането на усилия, творческия дух, призванието да е отворена към другите и чувството за отговорност.", "date": "2017.12.25", "title": "Крал Фелипе: Депутатите в каталунския парламент да избягват сблъсъци"}
{"url": "https://www.24chasa.bg/novini/article/6629722", "text": "25 \"интелигентни\" пешеходни пътеки ще гарантират по-голяма безопасност на пешеходците във Варна от догодина, информира МРРБ. Чрез система от датчици, вградени в пътната настилка, зебрите ще светят автоматично при появата на минувач на пътното платно. Те трябва да издържат на преминаването на камиони, снегопочистващи машини и друга тежкотоварна техника. Инсталирането на \"умните\" системи за безопасност ще стане със средства от Оперативна програма \"Региони в растеж\" 2014-2020 г. по втората фаза на проекта за интегриран градски транспорт на Варна. Ще се подобри и диспечерската програма на града - светофарите ще се управляват в реално време, което ще облекчи трафика в пиковите часове. Ще се изграждат \"зелени вълни\" по кръстовищата, ще се ремонтират основни улици и булеварди, ще бъдат купени и 15 нови екологични автобуси, като стойността на целия проект е 37 млн. лв. Варна е един от 39-те големи града, които модернизират градския си транспорт с 237 млн. лв. по Оперативна програма \"Региони в растеж\" 2014-2020 г. Сливен ще се сдобие с 27 дизелови автобуса, а Перник с 15 автобуса на метан, които ще се движат по най-натоварените линии. В центъра на Русе ще бъде създадена нова пешеходна зона. Предвидена е реконструкция на бул.\"Придунавски\", който ще стане двупосочен и по него ще минава градският транспорт. Така ще се облекчи трафикът по малките улички. Ще се монтира видеонаблюдение на възлови кръстовища и точки с цел дистанционно регулиране на движението. 124 млн. лв. ще бъдат вложени в транспорта на София. Столичната община ще ремонтира трамвайното трасе по \"Цар Борис Трети\" от Съдебната палата до крайната спирка в квартал \"Княжево\", което ще позволи по-висока скорост на движение. Предстои реконструкция и на трамвайното трасе по ул. \"Каменоделска\" от кръстовище с бул. \"К. Стоилов\" до кв.\"Орландовци\". Ще бъдат купени и 13 модерни мотриси. Според урбанистите трамвайният транспорт трябва да е във фокуса на вниманието, защото е не само екологичен, но позволява на хората да се чувстват част от градската среда, да виждат настъпващите промени и пътувайки да се радват на слънцето и зелените площи. През първия програмен период по ОПРР в проекти за подобряване на транспорта в София, Бургас, Пловдив, Варна, Стара Загора, Русе и Плевен бяха инвестирани 413 млн. лв. Автобусният парк на тези градове беше обновен със 192 нископодови автобуса и 64 тролейбуса. Изградени бяха скоростни отсечки с дължина 32 км, които осигуряват по-бързо придвижване на градските превозни средства. С цел насърчаване на алтернативните начини на придвижване бяха рехабилитирани и изградени 115 км велосипедни алеи, а за удобство на гражданите бяха монтирани по спирките 1975 електронни информационни табла.", "date": "2017.12.25", "title": "237 млн. лв. инвестират за модернизация на транспорта в 39 големи града"}
{"url": "https://www.24chasa.bg/novini/article/6629731", "text": "Генералният секретар на японското правителство Йошихиде Суха заяви, че строгото прилагане на международните санкции по отношение на КНДР може напълно да лиши Пхенян от източници на валута, предава ТАСС, цитирана от БТА. „Ако приетите миналия месец санкции на Съвета за сигурност на ООН се обединят с предишните мерки, то валутните доходи на Северна Корея от износ могат да бъдат напълно прерязани“, заяви Суга. „Трябва до край да засилим натиска и да заставим Северна Корея да измени политиката си. В това се състои волята на световната общност“, допълни той. Суга допълни, че е възможно сътрудничество с Китай и Русия при провеждането на санкциите.", "date": "2017.12.25", "title": "Япония: Санкциите могат напълно да лишат Пхенян от валутни приходи"}
{"url": "https://www.24chasa.bg/novini/article/6629739", "text": "На този чуден празник - раждането на Исус Христос, трябва винаги да помним неговите завети и да живеем според тях, за да има мир, любов и разбирателство. Това каза патриарх Неофит преди празничното богослужение за Рождество Христово в патриаршеската катедрала „Св. Александър Невски“, предава  „Фокус“. Христовото Рождение озарява всеки от нас и цялото творение. И затова, в неизразимата си радост и благодарност, Църквата тържествува и изповядва: “Девицата днес ражда Свръхестествения, и земята поднася на Непристъпния пещера Ангели с пастирите славословят, а мъдреците със звездата пътешестват. Защото заради нас се роди Младенец Предвечният Бог”, заяви българският патриарх. „Прекланяме се пред величието на безграничната и жертвена Божия любов към нас и, следвайки звездата, заедно с мъдреците, мислено се отправяме към приютилата Го пещера, където, присъединявайки се към ангелския хор, пеем и възпяваме: “Твоето Рождество, Христе Боже наш, озари света със светлината на познанието”, добави той. По думите му, възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта. „Възлюбени в Господа, като следваме Господните повели, апостолските наставления и думите на светите наши отци, да постоянстваме във вярата и в усвояването на плодовете от спасителното за нас Въплъщение на Божия Син и наш Господ Иисус Христос. Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец. Нека със слово и дело подражаваме на Неговата жертвена любов към нас, както и Сам Той ни казва: “По това ще познаят всички, че сте Мои ученици, ако любов имате помежду си”, заяви патриарх Неофит. „В деня на славното Христово Рождество отечески приветстваме всички верни чеда на светата наша Православна Църква в Родината ни и далеч от нейните предели, като всесърдечно благопожелаваме на всички вас крепко здраве, бодър дух и благословени от Бога успехи във всяко богоугодно и доброполезно начинание! Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас“, каза още патриарх Неофит. В катедралата за Патриаршеската Света Литургия присъстват президентът Румен Радев, народни представители, общински съветници, десетки миряни.", "date": "2017.12.25", "title": "Патриарх Неофит: Да живеем според заветите на Христос, за да има мир и любов"}
{"url": "https://www.24chasa.bg/novini/article/6629753", "text": "Най-големият спортен комплекс на град Бурса в община Йълдъръм ще бъде наименуван на починалия наскоро легендарен шампион по щанги Наим Сюлейманоглу, който е родом от България. Това съобщи вицепремиерът и председател на Агенцията на турските и родствени общности зад граница Хакан Чавушоглу, предава БТА. В реч пред участниците в 17-ата годишна конференция на изселническата организация Балгьоч в Бурса Чавушоглу заяви, че са получили много искания за увековечаване на името на Наим върху важни обекти. По думите му решението за наименуване на новия спортен комплекс в Йълдъръм ще се реализира съвместно от правителството и общинското ръководство на община Йълдъръм. \"Наим Сюлейманоглу е наша обща гордост и наша обща задача е да пазим и да увековечим спомена за неговата личност и рекордите в спорта, които останаха ненадминати в света\", каза още Чавушоглу.", "date": "2017.12.25", "title": "Кръщават на Наим Сюлейманоглу най-големия спортен комплекс в Бурса"}
{"url": "https://www.24chasa.bg/novini/article/6628304", "text": "Звездна нощ - с участието на едни от най-известните и обичани български изпълнители навръх Рождество, ще озвучи празника и ще призове за поредна година българите да отворят сърцата си за децата в беда. За 15-и пореден път концертът в Народния театър “Иван Вазов” ще е кулминация на кампанията “Българската Коледа”, която традиционно се провежда под патронажа на държавния глава. А тазгодишното издание е първото за президента Румен Радев и съпругата му Десислава. Със сигурност в понеделник вечерта още една президентска двойка, дамата в която също носи името Десислава, Банова И въпреки че събирането на двамата продължава да е най-актуалната светска новина, с която изпращаме 2017-а, всякаква суета ще бъде загърбена във вечерта, посветена на децата в беда. Тазгодишната кампания е под мотото “В подкрепа на спасения детски живот”. Защото със съвременните постижения на медицината спасяването на живота на родени в риск деца се превръща в сбъдната мечта, но през следващите месеци и години, а понякога - и до живот, те се нуждаят от допълнителни грижи. Малките герои и техните семейства минават през продължително лечение и рехабилитация, именно на осигуряване на средства за такива е посветена “Българската Коледа” 2017/2018 г. За последното си издание кампанията набра близо 2,6 млн. лева. Пари може да се даряват целогодишно, но точно в коледната нощ десетки хиляди българи пускат своя есемес, с който Много звезди без колебание откликват на поканата да участват в спектакъла. Тази година негов водещ ще бъде актьорът Юлиян Вергов. Концертът е от 20 ч и ще бъде излъчен пряко по Българската национална телевизия, Нова телевизия и Българското национално радио. Васил Найденов, Орлин Горанов и Еделина Кънева, групите Б.Т.Р. и “Фондацията”, Михаела Филева, Владимир Ампов-Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова ще пеят на сцената. На нея в помощ на своите болни връстници ще излязат възпитаниците на Национално училище за танцово изкуство в София, детска вокална група “Бон-Бон”, фолклорен танцов ансамбъл “Пламъче”. Виртуозите от Софийската филхармония и хорът към ансамбъл “Филип Кутев” допълват музикалните звезди. Дони бе поканен да напише химна за кампанията. Песента се казва “Заедно с теб”, а той е автор както на текста, така и на музиката. Прави аранжимента заедно с Иван Христов, а оркестрацията е дело на Славил Димитров, който влиза в ролята и на диригент при записа. Сингълът се изпълнява от “Фондацията”, Нети, Михаела Филева, Графа, “Бон- Бон”, Софийската филхармония и Софийския филхармоничен хор. Освен тях с апел за съпричастност към децата на България в спектакъла ще се изяват спортисти, актьори и журналисти. Сред най-вълнуващите моменти на вечерта се очаква да бъде Освен тенис звездата на България още много имена в световния спорт се присъединяват към благородната кауза - лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова. Актрисите Марта Вачкова, Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепана децата в беда. А колегите им Владо Пенев и Владимир Карамазов вече се запознаха с много от храбрите малчугани, на които е посветена “Българската Коледа” - двамата актьори учасваха заедно с децата в украсяването на елхата в президентството по покана на Румен Радев и съпругата му. След срещата си с децата Деси Радева пък промени профилната си снимка във фейсбук - на нея вече е прегърнала детенце от кампанията. Участие в спектакъла ще вземат и журналисти от Българската национална телевизия, Нова телевизия и bTV, съобщиха от “Дондуков” 2. По време на концерта ще бъдат разказани историите на деца, които се борят с болестта си, както и такива, които са успели да преодолеят изпитанията. Техните истории всяка година ви разказва и “24 часа” - медиен партньор на “Българската Коледа”. Ивон е на 9 г. и обожава да е сред хора. Много е емоционална, а като истински представител на зодия Риби обича водата и плуването. Има големи сини очи, в които личи огромно желание за борба и живот. Именно защото момичето е диагностицирано с детска церебрална парализа и придружаващи заболявания. Вече седем години Ивон е дете на дарителската кампания “Българската Коледа” под патронажа на президента. Средствата от инициативата подпомагат посещенията ѝ при рехабилитатор, логопед и всички необходими специалисти. Преди 2 години Бранимира, майката на Ивон, си пожела за Коледа такива чудеса, с които дъщеря ѝ да бъде полезна на себе си - да може да се храни, да се обслужва, да се облече. “Здраве, ходещи крачета и най-вече да проговори. Не може да е все лошо. И при нас трябва да дойдат добрите неща”, каза тогава Бранимира. Днес Ивон все още не говори, казва само “мамо”. Започнала е обаче да разбира повече какво ѝ казват, а най-важното - прави опити да ходи сама. “Все още търси някого да го държи за ръка, не е проходила сама, но се опитва”, споделя майка ѝ. Един от коледните подаръци за Ивон тази година е дошъл по-рано. Детето е включено в програма за специализирана конна терапия, която ще започне през март. Изчакват финално одобрение, но Бранимира вярва, че това ще се случи. “Животните успокояват много децата с такива проблеми. Създава се специфична връзка между тях и ги кара да се отпуснат. Специалистите също са доказали терапевтичния ефект от това и аз го виждам. Когато е на езда, Ивон е много спокойна и щастлива, помага ѝ да се развива”, казва Бранимира. “Беше първа и много желана бременност”, разказва тя за Ивон. Тя е здравен работник и следи бременността си много стриктно. До самото раждане всички изследвания показват, че семейството трябва да очаква живо и здраво момиченце, затова Нормално е родена, в 39-а гестационна седмица, но имало проблем при раждането. Баща ѝ пръв забелязал, че цялата е синя. “Два часа по-късно докторката ми каза, че детето не е добре”, разказва Бранимира. Същата вечер превели момиченцето в неонатологичното отделение на болницата за активно лечение на детски болести “Проф. И. Митев”, където спешно я интубирали и поставили в кувьоз. Първата диагноза на Ивон била атрезия на носната кухина - генетично заболяване, при което се появява преграда между носа и фаринкса. Тя възпрепятства правилното дишане. След направени изследвания специалистите обаче отхвърлят това мнение. Месец след раждането, когато подготвят момиченцето за изписване от неонатологията, за изненада на майката я местят в Първа градска болница в София - в отделението за деца с повишен риск. Малката Ивон е много емоционална и обича разходките. Тя е диагностицирана с детска церебрална парализа и придружаващи заболявания. Ивон е дете на “Българската Коледа” вече 7-а година. “В деня на изписването ми казаха, че са открили други проблеми в нейното здравословно състояние, но не ми обясниха какви”, спомня си Бранимира. Изследвания на структурата и големината на хромозомите не показали никакви усложнения и там. “При последното изписване една от докторките ми каза да не се притеснявам, да гледам Ивон като нормално дете, да не я страня от другите деца. Като чух това, вече ми стана ясно, че ще се сблъскаме със сериозен проблем”, разказа майката. Въпреки това, след като се прибират вкъщи, детето започва да се развива добре, храни се нормално и няма проблеми с физиологичното или физическото си състояние. “На 5-ия месец обаче на мен ми направи впечатление, че си държи ръчичките свити и не е двигателно активна - не се върти в леглото, не се обръща, не рита с крачетата. Заведох я на рехабилитация, където специалистката първа установи проблем. Тя го определи като детска церебрална парализа, но каза, че Ивон седи по-отпусната в сравнение с децата с подобна диагноза, които са по-стегнати”, спомни си още Бранимира. От този момент започват и по-обстойните изследвания за състоянието на детето. Пробите на кръв и урина показват високи стойности на натрий и хлор. Генетичните изследвания, както и ядрено-магнитният резонанс на коремни органи също не показват никакви отклонения. По-късно правят снимка и на главата, която установява лека увреда на мазолестото тяло, което свързва двете полукълба на мозъка. Последвалите консултации с невролог обаче отхвърлят това да е причината за състоянието на детето. “Има хора, при които това тяло дори липсва, но симптоматиката не е такава”, коментира Бранимира. “Лекарите ми казват: Спокойно, гледайте напред, детето да върви. Да, то върви, наистина много бавно, с много усилия, но проблемът не е разрешен докрай. категорична е майката. А в борбата активно ѝ помагат родителите и сестра ѝ. Като здравен работник Бранимира е стигнала до извода, че “Говоря не само за специалисти за диагностициране, но и за работа - логопеди, психолози, рехабилитатори. Вкъщи е един малък рехабилитационен център, за да мога и аз да работя с нея. Техниката също е много остаряла и трябва да се отпускат средства за децата, за кувьози, за апаратура и още много неща”, споделя майката. От септември Ивон вече е ученичка в 1-и клас. Записана е в помощно училище, но по новите изисквания за социализация то се води дневен център и е към средно училище “Христо Ботев” в София. Ходи там два пъти седмично по един час, но за нея е важно да е в среда с други деца, за да може да се социализира. Част от уроците са под формата на игри, песни и музика. Разтърсващо признание направи обичаният актьор Любо Нейков на сцената на Народния театър през 2015 г. на коледния концерт от тогавашната кампания. “Загубих дете. Затова съм тук.” Това каза Любо Нейков пред препълнения салон и официалните гости, сред които тогавашният президент Росен Плевнелиев, под чийто патронаж бе “Българската Коледа”. продължи с треперещ глас актьорът и емоцията му бе видима за всички. “После разбрах колко много семейства живеят с тази болка, нека всички помогнем”, отправи искрения си призив той. “След това се роди дъщеря ми, тя ме научи, че да си родител, не означава просто да имаш дете, а как ще го възпиташ”, каза още любимецът на публиката. Сега, две години по-късно, Любо продължава да е съпричастен към каузата на “Българската Коледа”. Тазгодишният спектакъл ще се реализира от продуцентската компания на актьора и колегата му Евтим Милошев - “Dream Team Productions”. ", "date": "2017.12.25", "title": "Звездна Коледа в името на децата"}
{"url": "https://www.24chasa.bg/novini/article/6629755", "text": "Киев и Донбас са съгласували всички условия по размяната на пленници, съобщи днес патриархът на Москва и цяла Русия Кирил след \"миротворческа среща\" с лидерите на самопровъзгласените Донецка и Луганска народни републики Александър Захарченко и Леонид Пасечник, предаде ТАСС, цитирана от БТА. Днес в Свято-Даниловския манастир завърши процесът на съгласуване на всички подробности, отнасящи се до размяната на пленници между ДНРи ЛНР от една страна и Украйна от друга, каза той пред журналисти след преговорите. Лидерът на ДНР Александър Захарченко потвърди, че размяната ще се състои утре. Днес се случи знаменателно сълбитие, последните условия бяха договорени и на 27 декември ще се състои размяна по формулата 306 срещу 74, каза Захарченко", "date": "2017.12.25", "title": "Руският патриарх Кирил: Размяната на пленниците в Донбас е договорена"}
{"url": "https://www.24chasa.bg/novini/article/6629752", "text": "Цяло съзвездие от артисти ще се включи днес в кампанията “Българската Коледа” - големия концерт в Народния театър под патронажа на президента Румен Радев и съпругата му Десислава. Тази година се подава ръка на децата, които се нуждаят от продължително лечение и рехабилитация. Новите методи на диагностика позволяват навреме да се откриват заболяванията и да се прилага лечение. Но да сe поддържа здравето на спасените деца, често изисква усилия през целия им живот - едно сериозно предизвикателство както за лекарите, така и за техните семейства. Традиционният благотворителен концерт ни подсеща, че всеки може с есемес на номер 1117 на стойност само 1 лв. да дари надежда. Даренията не приключват тази нощ, кампанията е целогодишна. Звездите, които ще зарадват децата са Васил Найденов, Орлин Горанов и Еделина Кънева, БТР и „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. Освен тях в кампанията ще включат и Григор Димитров, Ивет Лалова, Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда.", "date": "2017.12.25", "title": "Звезди ще пеят днес за децата от “Българската Коледа”"}
{"url": "https://www.24chasa.bg/novini/article/6629924", "text": "Папа Франциск призова за мир в Йерусалим и Светите земи в традиционното си коледно послание на площад \"Свети Петър\" преди благословията \"Към града и света\", предаде Франс прес, цитирана от БТА. Нека да се молим да надделее волята за възобновяване на диалога между двете страни и най-сетне да бъде постигнато решение чрез преговори, което да позволи мирното съвместно съществуване на две държави във взаимно приети и международно признати граници, заяви папата, цитиран от Ройтерс.", "date": "2017.12.25", "title": "Папа Франциск призова за мир в Йерусалим"}
{"url": "https://www.24chasa.bg/novini/article/6629942", "text": "Местен жител изскочи на сцената, от която реч в неделя произнесе турският президент Реджеп Ердоган, което предизвикало паника, съобщи в. „Хюриет дейли нюз“, цитиран от  Инцидентът стана в провинция Шърнак. Мъжът се опитал да прегърне Ердоган, но бодигардовете го отблъснали. Мъжът по-късно обяснил, че единствената му цел била да прегърна президента, но не бил разбран. ", "date": "2017.12.25", "title": "Паника по време на реч на Ердоган - мъж скочи на сцената, искал да прегърне президента (Видео)"}
{"url": "https://www.24chasa.bg/novini/article/6630051", "text": "Петима загинаха след жесток челен сблъсък между врачанските села Борован и Девене. „Пежо” , в което пътували четирима навлязло в насрещната лента и се забило във „Фолксваген поло”. На място от жестокия удар загинали 43-годишната съпруга на водача на френската кола Ирена, 18-годишната им дъщеря Тоника и приятелят на момичето Павлин Георгиев от Етрополе, които са се возели в колата. Фамилията тръгнала на гости на свои близки в Борован, но неочаквания удар на пътя ги спрял. Тежко раненият шофьор на фаталното „Пежо” Планимир Иванов починал в линейката на път за врачанската болница без да дойде в съзнание. При жестокия сблъсък загина и млада жена от Козлодуй, която пътувала в немското возило. Все още няма информация за самоличността й. Нейният спътник е пострадал, но е стабилизиран от лекарите във врачанската болница и животът му е вън от опасност. Според криминалисти най- вероятната причина за рязката промяна в движението на френската кола е гръмнала дясна задна гума. Вследствие на това колата е станала неуправляема и се е забила в идващия насреща \"Фолксваген\", в който пътували семейства от Козлодуй.", "date": "2017.12.25", "title": "Петима загинаха след жесток челен сблъсък край Враца"}
{"url": "https://www.24chasa.bg/novini/article/6629977", "text": "Китай е засилил тази година военното си присъствие в Южнокитайско море, посочва доклад, публикуван днес от китайски вестници, в който се говори и за ядреноенергиен проект в този воден басейн, където имат териториални претенции няколко страни, предаде Франс прес, цитирана от БТА.  Сред проектите, започнати тази година на контролираните от Китай архипелази, фигурират изграждането на \"голям радар\" и подземни складови помещения, се казва в доклада, публикуван на сайт, контролиран от в. \"Женмин жибао\", официоз на Китайската комунистическа партия. През изминаващата година проектите, по които е започната работа, покриват площ от не по-малко от 290 квадратни километра. За ускоряване на работата по облагородяване на островите Пекин е изпратил огромна драга, наречена в доклада \"магическа строителка на острови\", а \"плаваща атомна платформа\" ще осигурява електричество. Китай претендира за почти цялото Южнокитайско море, но териториални претенции там имат още Виетнам, Филипините, Малайзия, Бруней и Тайван. Китайското правителство изгражда през последните години изкуствени острови за цивилни и военни цели в района на Параселските острови и архипелага Спратли, отбелязва Франс прес.", "date": "2017.12.25", "title": "Китай засилва военното си присъствие\nв Южнокитайско море"}
{"url": "https://www.24chasa.bg/novini/article/6629998", "text": "Прессекретарят на китайското външни министерство Хуа Чунин заяви, че устойчив и стабилен мир в Израел може да се постигне, единствено след края на процеса по създаване в Палестина на независима държава, предава ТАСС, цитирана от Фокус. „Дългосрочната сигурност на Израел може да се осигури, единствено след като окончателно се формулира държавността на Палестина“, отбеляза Хуа Чунин. Според нея наскоро преминалият в Пекин симпозиум с участието на представители на двете страни е станал площадка за нормализацията на палестинско- израелските контакти. Тя също така изрази надежда за скорошно подобряване на отношенията между двете страни. „Единствено след окончателното разрешаване на ситуацията в Палестина и Израел ситуацията в Близкия изток ще може да се върне в нормално русло“, подчерта дипломатът.", "date": "2017.12.25", "title": "Китай: Мирът в Израел е възможен само след създаването на държава в Палестина"}
{"url": "https://www.24chasa.bg/novini/article/6630070", "text": "Германският президент Франк-Валтер Щайнмайер заяви днес, че страната не трябва да се притеснява от задънената улица със съставянето на правителство три месеца след парламентарните избори, съобщи Франс прес. \"Невинаги трябва да ни е страх от неочакваното. Това се отнася и за формирането на правителство, което отнема повече време от обикновено\", каза германският президент в традиционното си коледно послание, цитиран от БТА. \"Уверявам ви, че държавата се справя с това, съгласно нормите, които нашата конституция е предвидила конкретно за този случай, макар и тези правила да не са били прилагани през последните десетилетия. Можем да имаме доверие\", допълни той. След парламентарните избори през септември, които не излъчиха ясен победител, Германия се опитва да излезе от политическата безизходица, отбелязва Франс прес. През ноември се провалиха преговорите за съставяне на управляваща коалиция между консерваторите, либералите и Зелените. Тогава Щайнмайер, който не иска да разпуска парламента и да свиква нови избори, оказа натиск върху социалдемократите да седнат на масата за преговори с консервативния блок на канцлера Ангела Меркел. Очаква се проучвателните преговори между двете формации да приключат на 12 януари, посочва Франс прес.", "date": "2017.12.25", "title": "Германският президент: Германия не бива да се тревожи, че още няма правителство"}
{"url": "https://www.24chasa.bg/novini/article/6630078", "text": "Тридесет и седем тела бяха извадени от опожарения търговски център във Филипините, предаде Франс прес, като се позова на властите. Загиналите са служители на кол център на американска фирма за пазарни проучвания, чийто офис бил на последния етаж на търговския център, предаде БТА.  Причините за трагедията все още не са изяснени. В мола обаче нямало вентилационна система. Властите започнаха днес криминално разследване, тъй като в сградата нямало аварийни изходи. Смъртоносните пожари не са рядкост във Филипините, особено в бедняшките квартали, където не се прилагат никакви противопожарни правила, отбелязва Франс прес. Най-голямата подобна трагедия стана през 1996 г. в нощен клуб в столицата Манила. Тогава загинаха 162 човека.", "date": "2017.12.25", "title": "Извадиха 37 тела от опожарения търговски център във Филипините"}
{"url": "https://www.24chasa.bg/novini/article/6630091", "text": "Трима души, сред които 5-годишно дете, са пострадали при катастрофа на пътя между селата Стряма и Калековец. Това съобщи за „Фокус“ говорителят на Областната дирекция на МВР. Сигналът за катастрофа в района на мост между селата Стряма и Калековец е получен около 14.30 часа. По първоначални данни лек автомобил „Шкода“ се е сблъскал челно с лек автомобил „Поло“. В болница са откарани 32-годишният водач на първата кола и 5-годишно дете, което е пътувало с него, както и шофьорката на втория автомобил, на 47 години. Няма данни за употреба на алкохол. До приключване на огледа и изясняване на причините за произшествието, движението в участъка е преустановено. Автомобилите, които пътуват от Раковски към Пловдив, се отбиват през пътен възел „Чекерица“ към магистралата. Автомобилите от Пловдив към Калековец се отбиват преди селото. На място са полицейски екипи.", "date": "2017.12.25", "title": "5-годишно дете, мъж и жена пострадаха при катастрофа край Пловдив"}
