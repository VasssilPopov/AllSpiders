{"url": "https://www.24chasa.bg/novini/article/8003256", "text": "Силните ветрове, които духаха в събота в по-голямата част от Хърватия, особено в Далмация, докараха силни дъждове. Един от най-засегнатите градове е Задар, където силният вятър изкорени дървета и отнесе покриви, предава македонската информационна агенция “Макфакс“, цитирана от  . Бурята засегна и Южна Далмация. В Шибеник морското равнище се е повишило, а в селището Долац морето е заляло и наводнило няколко улици. Морето също е заляло град Омис, както и селища на остров Хвар. Многобройни корабни линии до няколко острова в Адриатическо море са прекъснати. Проливен дъжд засегна и северната част на Адриатическо море. В Кварнер няколко измервателни станции измериха повече от 200 литра дъжд на квадратен метър. Това означава, че има повече валежи за един ден, отколкото обикновено през целия декември.", "date": "2019.12.22", "title": "Силни дъждове изкорениха дървета, отнесоха покриви в Далмация"}
{"url": "https://www.24chasa.bg/novini/article/8003279", "text": "Турция не може да се справи с нова мигрантска вълна от Сирия. Това заяви днес турският президент Тайип Реджеп Ердоган и добави, че ако насилието в сирийската провинция Идлиб не спре, европейските страни ще усетят последиците от такъв наплив на хора, предаде Ройтерс. Говорейки на церемония за награждаване в Истанбул, Ердоган каза, че повече от 80 000 души се движат от Идлиб към Турция заради руските и сирийските бомбардировки в района. Той заяви, че е неизбежно Европа да бъде изправена пред условия като тези от кризата от 2015 г., освен ако не помогне да спре насилието в Идлиб, съобщи БТА. Ердоган каза, че Турция прави всичко възможно бомбардировките в Идлиб да спрат. Утре за Москва ще замине турска делегация, за да обсъди развитието на събитията в Сирия и тогава Турция ще реши какви стъпки да предприеме, стана ясно от думите на турския президент.", "date": "2019.12.22", "title": "Ердоган: Турция не може да се справи с нова мигрантска вълна от Сирия"}
{"url": "https://www.24chasa.bg/novini/article/8002417", "text": "Гръцкият министър на външните работи Никос Дендиас посети днес Бенгази, където според гръцки дипломатически източници е разговарял с военния командир на Либийската национална армия маршал Халифа Хафтар, съобщи АНА-МПА. Дендиас се е срещнал днес и с председателя на Камарата на представителите на Либия Агила Салех, твърдят същите източници. Либийската национална армия на Халифа Хафтар започна офанзива срещу столицата Триполи, която е контролирана от признатото от ООН Правителство на националното съгласие на Либия на Файез Сарадж, предаде БТА. Правителството на Сарадж подписа с Турция в края на ноември два меморандума - за военно сътрудничество и за делимитиране на морските пространства. Последният разгневи Атина, защото според нея той нарушава суверенните й права южно от остров Крит. Либийската национална армия се противопостави и на двата меморандума. От Бенгази Дендиас заминава за Кайро, а по-късно днес се очаква да посети и Кипър. Междувременно турският президент Реджеп Тайип Ердоган заяви, че Анкара ще засили военната си подкрепа за международно признатото либийско правителство, ако е необходимо, и ще прецени какви са сухопътните, въздушните и морските варианти за това. Турция подкрепя признатото от ООН Правителство на националното съгласие на Файез Сарадж. Анкара обяви, че може да изпрати свои военни в Либия, ако правителството на Сарадж отправи подобна молба. Двете страни също така подписаха споразумение за разграничаване на морските пространства, което разгневи Гърция. Ердоган посочи днес, че Турция няма да се откаже от двете споразумения, подписани с Либия.", "date": "2019.12.22", "title": "Дипломати: Гръцкият външен министър е разговарял с маршал Хафтар"}
{"url": "https://www.24chasa.bg/novini/article/8002444", "text": "Газопроводите \"Северен поток - 2\" и \"Турски поток\" ще заработят въпреки американските санкции, заяви днес руският министър на външните работи Сергей Лавров, посочи агенция \" Русия възнамерява да отговори на новите мерки, даде да се разбере той. В петък президентът на САЩ Доналд Тръмп подписа закон за налагане на санкции на компании, полагащи тръби за газопровода \"Северен поток - 2\". Целта на проекта е да удвои газовия капацитет на северния газопровод към Германия \"Северен поток\", предаде Ройтерс. Лавров заяви, че Русия е готова да включи тежката ракета \"Сармат\" и хиперзвуковата ракета \"Авангард\" в нов договор за намаляване на стратегическите оръжия СТАРТ, ако той бъде продължен. Москва е готова и да демонстрира ракетата \"Сармат\" на САЩ, каза руският външен министър в ефира на държавната телевизия, цитиран от БТА. Лавров съобщи, че американският президент е изпратил кратко писмо до руския си колега Владимир Путин по въпроса за Договора за ликвидирането на ракетите със среден и по-малък обсег. \"Американският президент Доналд Тръмп изпрати кратко писмо, в което казва, че те са готови да продължат търсенето на начини за преодоляване на проблемите в нашите отношения\", заяви руският външен министър. Писмото на Тръмп било в отговор на предложението на Путин да бъде наложен мораториум върху разработването на ракети, които са забранени от договора.", "date": "2019.12.22", "title": "Лавров: \"Северен поток-2\" и \"Турски поток\" ще заработят въпреки US санкции"}
{"url": "https://www.24chasa.bg/novini/article/8002469", "text": "Лошото време в Испания през последните дни взе днес седма жертва, предаде Франс прес, като се позова на властите. Рибар загинал тази сутрин край Каталуния, след като паднал в морето от висока скала заради силен вятър. Друг рибар и трима полицаи, които се хвърлили във водата, за да помогнат, били спасени. В Каталуния са били получени над 1100 телефонни сигнала във връзка с вятъра, най-вече за паднали дървета и щети по покриви. Жертвите на лошото време в Испания от четвъртък, причинено от две бури - първо Елза, последвана сега от Фабиен - вече са седем. В съседна Португалия загинаха двама души. Фабиен бързо се отдалечава, съобщи испанската метеорологична служба.", "date": "2019.12.22", "title": "Седма жертва на лошото време в Испания"}
{"url": "https://www.24chasa.bg/novini/article/8002496", "text": "Най-малко 13 души пострадаха при стрелба на частно парти в Чикаго рано тази сутрин, съобщи местната полиция, цитирана от Асошиейтед прес. Четирима от ранените са в критично състояние. Всички пострадали са настанени в болници. Полицията задържа един заподозрян, у когото откри револвер, допълва БТА. Очевидци съобщиха за няколко изстрела, първият от които прозвучал от вътрешността на сградата.", "date": "2019.12.22", "title": "Най-малко 13 пострадали при стрелба в Чикаго"}
{"url": "https://www.24chasa.bg/novini/article/8002511", "text": "Екипи на турската полиция иззеха над 40 килограма хероин при операция в източния окръг Ван, съобщи турската телевизия НТВ. Хероинът е иззет от микробус, който бил спрян за проверка от силите на реда. Наркотиците са били открити при претърсване на автомобила с помощта на специално обучено куче. Хероинът е бил разпределен в 80 пакета, уточни БТА. Шофьорът на микробуса е задържан.", "date": "2019.12.22", "title": "Турция иззе над 40 кг хероин от микробус"}
{"url": "https://www.24chasa.bg/novini/article/8002540", "text": "Френски апелативен съд потвърди присъда на Джеф Кунс за плагиатство от снимка в скулптурата \"Голи\", съобщи АФП. Снимката е на френския фотограф Жан-Франсоа Боре. Първоначалната присъда е от 2017 г. срещу американския творец и френския център за съвременно изкуство \"Жорж Помпиду\", където е трябвало да бъде изложена порцелановата скулптура на две прегърнали се голи деца. Тогава съдът определи обезщетение от общо 20 000 евро за наследниците на фотографа. Джеф Кунс дължи на семейството на фотографа и 4000 евро за това, че е публикувал спорната творба на интернет сайта си. Творецът не е осъден лично, а като управител на компанията си \"Джеф Кунс ЛЛС\". Скулптурата \"Голи\" не е била изложена, както е било предвидено, в ретроспективата на Джеф Кунс от ноември 2014 г. до края на април 2015 г. в центъра \"Помпиду\" , като официално е посочено, че тя е била повредена при транспорта. Тя обаче вече е била отпечатана в материалите за изложбата, продавани на посетителите и е била показана в различни репортажи, пише БТА. Джеф Кунс създава порцелановата скулптура \"Голи\" през 1988 г. Екземпляр от нея е продаден за 8 милиона долара през 2008 г. Според френския съд тази скулптура е плагиат на снимката \"Деца\" на Жан-Франсоа Боре, разпространявана през 1975 г. като пощенска картичка. На нея двете голи деца са в идентична поза. Това е трета присъда срещу Джеф Кунс във Франция. Боре, който умира през 2014 г., е известен портретен фотограф и пионер на черно-белите снимки на голи тела.", "date": "2019.12.22", "title": "Апелативен съд потвърди присъда на Джеф Кунс за плагиатство (Видео)"}
{"url": "https://www.24chasa.bg/novini/article/8002568", "text": "Шестима души загинаха, а други 13 са пострадали при пожар в 3-етажна жилищна сграда в Лас Вегас. Това съобщи Огънят тръгнал от първия етаж. Свидетели разказват, че видели хора да скачат от прозорците в търсене на спасение. Засега причините са неизвестни, но първоначалните предположения сочат към отоплителен уред.", "date": "2019.12.22", "title": "Шест жертви на пожар в Лас Вегас"}
{"url": "https://www.24chasa.bg/novini/article/8002581", "text": "В туитър тя написа следното: „Баща ни почина рано тази сутрин. Велик актьор, режисьор и чародей“. Актьорът има много участия в игрални и телевизионни филми. На зрителите е известен и с „Има едно момиче в супата ми“, „Неделя, проклета неделя“ и „Денят на чакала“.", "date": "2019.12.22", "title": "Почина актьорът Тони Бритън"}
{"url": "https://www.24chasa.bg/novini/article/8001823", "text": "16 април 1984 г., 5,50 часа, базов лагер на българската експедиция. Аврам Аврамов се събужда от шума на отварящия се цип на палатката, която дели с Георги Имов. На входа й стои приведената висока и кокалеста фигура на Христо Проданов, който казва: \"Аз тръгвам. Искам само ти да си спокоен. Да си спокоен, разбираш ли?\" А. А.: Добре, Христо, аз съм спокоен. Хр. Пр.: Нищо друго не искам от теб.  Гого, кажи му (обръща се към събудилия се в този момент Георги Имов). Аз ще се изкача на този връх. Нали сме си говорили? Непременно ще се изкача. Ти вярваш ли ми? Кажи, вярваш ли ми? Г. М.: Разбира се, Христо, че ти вярвам. Ти много добре знаеш, че ти вярвам, и знам, че ще се изкачиш. Само не зная дали ще слезеш. Х.Р.: И ще сляза. Христо прикляква и иска, да подаде ръце за сбогуване сякаш знае, че това ще е последната му среща с Аврамов и Имов, но излиза от палатката и тръгва към сбъдването на мечтата си, като остава завинаги на Еверест. \"Аз познавах Христо по-добре от всички останали участници в експедицията - споделя пред \"168 часа\" 83-годишният мъж. - Знаех, че ще остане на върха поради няколко причини.  Първо, последният ни, пети лагер тогава беше на 8120 м. Знаех, че оттам Христо ще тръгне, без да се притесни да продължи докрая, а трябваше да почива. Еверест по Западния гребен става изключително труден за изкачване след тази височина. В последните няколкостотин метра на скалите има пасажи и те са с т.нар. керемиден строеж, тоест хватките са на обратно. В предварителните ни планове трябваше да построим още един, шести лагер между 8500-8600 м и оттам да тръгне атакуването. Това не можа да се случи поради редица обстоятелства. Този факт е единият, който изобщо не е за подценяване. Другият момент е, че на 20 април при придвижването им партньорът на Христо - шерпът Джоуанг Ринджи, падна и реши да се върне в лагера, а той трябваше да продължи сам. Аз бях сигурен, че дори и да са двамата, успехът пак е под въпрос заради безкрайно трудния и дълъг маршрут. Не е логично от 8120 м да се катери до 8848 м.\" Колебанията се засилват, а напрежението расте с всяка изминала минута. Причината е, че в продължение на 7 часа радиостанцията на Христо Проданов не отговаря. В 18,15 часа се чува леко пропукване и неговият глас: След 33 минути престой на Еверест Проданов решава да се върне обратно, но на 8500 м вече бедства. \"Тогава вече беше тъмно, а пътят назад е изключително стръмен - спомня си Имов. - Тоест за него нямаше назад, защото не бяха изтеглени въжета и парапети, по които Христо да се върне. Освен това той бе тръгнал без кислород, тоест преживяването е няколко часа, но бе решен, че ще стане един от алпинистите, изкачили Еверест без кислород. Тук съществената разлика е, че останалите са атакували по нормален маршрут, а не по Западния гребен. Това ме накара да говоря с него дълго, за да го държа буден и да го накарам да натиска комутатора на радиостанцията, която бе на рамото му. Не трябваше да заспива, затова му казах, че е голям българин. Това бе лирика през сълзи. Заради журналистическото неуточнение обаче почти никой не знае, че това е моят глас. Приписаха го на Аврам. Другият проблем е, че той си загуби и ръкавиците и ръцете му измръзнаха. Бях му дал и две ракети да ги изстреля, но се оказа, че дълго са престояли във военните складове и явно бяха дефектни. На едната й се скъса връвта, а с другата опитът бе несполучлив. Питали са ме неведнъж за Христо, но доказах с цифри, че това е невъзможно. Първо за тази цел трябва да се изкарат на терен около 30 шерпи, да се опънат километри въжета, за да може не само да се достигне до него, а и за да се свали.\" Тук има и още един факт, който играе голяма роля за смъртта на Христо Проданов, и това е неговият стил на катерене. \"Христо стана алпинист, когато аз отдавна вече бях такъв, и с него се познаваме по-добре от изкачванията му на Райските скали в Пловдив - разказва Георги Имов. - Там се чувствах като доайен, защото бях прокарал няколко маршрута. Добрите алпинисти обаче искат да правят свои, които се оценяват от други. Един ден тича малък момък към мен и казва: \"Бате, ела да видиш, човек се катери по скалите.\" Излязох и забелязах, че това не е местен. След като слезе, се оказа, че това е Христо, който помоли: \"Премини по моя премиерен маршрут, за да потвърдиш категорията на трудност, която съм поставил.\" Направих го, но установих нещо. Клиновете, които се забиват и на тях се слага карабинер и въже, бяха много нарядко. Идеята е, ако първият алпинист падне, да увисне на карабинера. След това съм бил част от много негови турове и съм видял същото нещо. Заради голямото си можене като алпинист и не считаше за необходимо да се осигури при падане. Не отдаваше значение колко добре и къде ще забие клиновете, въпреки че те трябва да са нагъсто. Затова дори му казах, че така някой след него ще пострада. Именно по тази причина знаех какво ще се случи на Еверест и му казах, че няма да се върне, когато тръгваше.\" Георги Имов се оказва прав. Христо Проданов остана завинаги при мечтата си - Еверест. Стана първият българин, покорил \"върха на Земята\" по Западния гребен и върнал се по него.", "date": "2019.12.22", "title": "\"168 часа\": Кой произнася: Ице, ти си голям българин. Не заспивай. Хора тичат към теб!"}
{"url": "https://www.24chasa.bg/novini/article/8002603", "text": "Бурен вятър причини щети на няколко места в страната през изминалата нощ. Един от най-засегнати от стихията е Врачанският регион. Там вятърът духаше с над 90 км/часа и събори дървета и стълбове на уличното осветление и нанесе щети по автомобили. Ламаринена покривна конструкция от учебен автоцентър пък е била изтръгната от вятъра, премазала е кола и се е стоварила на улицата, съобщи  . Малко преди това на мястото е минала жена, която се прибирала от втора смяна на работа, показва запис от видеокамера. Нанесени са щети и по различни сгради и съоръжения в града. Сигналите са предимно за паднали ламарини и дървета. Нанесени са поражения и по десетки покриви. В село Челопек и някои райони на Враца пък няма ток. Аварийни екипи отстраняват щетите. \"196 сигнала сме получили през нощта - 94 са за паднали дървета и клони, около 40 имаме за паднали оградни пана или за опасни фасади на сгради. По-засегнатите райони са Панчарево, Банкя, район Витоша, по специално Владая-Мърчаево\". Над 40 са сигналите за паднали дървета върху електропреносната мрежа. В момента аварийно прекъсване на електроподаването има във Враждебна, Бояна, Княжево, Манастирски ливади, Киноцентър-1, Владая, Горни и Долни Лозен, Герман, град Банкя и село Клисура. Екипите на ЧЕЗ работят за отстраняване на повредите. Жители на столицата споделиха пред БНР какви мерки предприемат при бурен вятър: \"Желателно е при силен вятър човек да не е навън, защото много неразумни хора си държат саксиите и подобни неща по балконите. Това е опасно\". \"Затварям прозорците, за да не се счупят\". \"Човек трябва да се пази. Още по-хубаво ще бъде, ако има някаква кампания, която да разяснява на хората при такива природни бедствия как да се пазят\".", "date": "2019.12.22", "title": "Бурен вятър остави без ток Враца, Мездра и Мизия"}
{"url": "https://www.24chasa.bg/novini/article/8002601", "text": "Гърция въвежда данъчни облекчения за младите семейства от януари 2020 г. като мярка срещу справянето с демографската криза. В момента поради липса на деца в страната се затварят училища и детски градини, съобщи  . „Демографският проблем е много по-тревожен от икономическата криза“, заявиха депутати в парламента при гласуване на мерките в помощ на млади семейства. Проучване в Гърция отчита, че раждаемостта е спаднала много рязко, а миграцията на младите поради безработица, отчита рекордни нива. Това са само част от причините довели до демографската криза, която заплашва да намали населението на страната с 30%.", "date": "2019.12.22", "title": "Гърция дава по 2000 евро за всяко новородено дете"}
{"url": "https://www.24chasa.bg/novini/article/8002654", "text": "Ангела Меркел е на път да стане вторият най-дълго управлявал канцлер на Федерална република Германия, съобщи ДПА. Днес се навършват 5143 дни, откакто тя е на поста - същия брой дни, колкото управлява и първият следвоенен канцлер на Германия, Конрад Аденауер. Меркел, която обяви, че няма да се кандидатира за нов мандат на поста, ще трябва да остане канцлер само още 726 дни - до 17 декември 2021 г. - за да задмине и рекордьора по този показател - нейния ментор Хелмут Кол, предаде БТА. Това изглежда малко вероятно да се случи, тъй като до датата 24 октомври 2021 г. следващите избори в Германия трябва вече да са произведени. Подобряването на рекорда обаче не е и невъзможно, предвид факта, че понякога съставянето на ново правителство след национални избори отнема месеци, отбелязва ДПА. И тримата най-дълго управлявали канцлери на ФРГ са от консервативния Християндемократически съюз.", "date": "2019.12.22", "title": "Меркел става вторият най-дълго управлявал канцлер на Германия"}
{"url": "https://www.24chasa.bg/novini/article/8002672", "text": "Интензивен е трафикът за товарни автомобили на изход на границата с Турция. Това съобщиха от ГД „Гранична полиция“. Информацията за трафика на границите ни е към 16.00 часа. На ГКПП „Калотина“ трафикът интензивен на вход за леки автомобили. Поради ремонтни дейности на ГКПП „Илинден“ пропускателния режим ще бъде затруднен на вход за леки и товарни автомобили през пункта. Препоръчват се алтернативни маршрути. Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата със Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.12.22", "title": "Интензивен трафик на камиони за излизане към Турция"}
{"url": "https://www.24chasa.bg/novini/article/8002707", "text": "Унгаро, който се оттегли от модата през 2004 г., почина в събота след две години в \"отслабено\" здравословно състояние, заяви член на семейството, цитиран от  \"Въпреки че бе напуснал (модната) къща, той винаги ни вдъхновяваше. Това е много голяма загуба\", заяви говорител на модна къща \"Емануел Унгаро\", цитиран от БТА.", "date": "2019.12.22", "title": "Почина модната икона Емануел Унгаро (Обновена)"}
{"url": "https://www.24chasa.bg/novini/article/8002367", "text": "Санкциите остават един от основните инструменти за натиск и заплахи на САЩ, които активно използва администрацията на Доналд Тръмп. Това заяви днес в интервю за Анадолската агенция председателят на турския парламент Мустафа Шентоп. САЩ налагат санкции на страните, с които имат някакви трудности и не могат да създадат желаните отношения. Преди година и половина, когато САЩ започнаха да провеждат активна политика на налагане на санкции, заплахите им все още можеше да оказват незначителен психологически натиск върху страните. Колкото по-често обаче използват този инструмент, толкова по-слабо влияние имат тези ограничения. Според мен американските санкции няма да окажат никакво влияние върху Турция, включително от икономическа гледна точка, посочи Шентоп, цитиран от БТА. Той изрази увереност, че американските санкции няма да могат да окажат влияние и върху отбранителния потенциал на Турция. И по-рано сме се сблъсквали с \"негласни\" санкции. От самото начало Турция е сред участниците в проекта за създаване на самолетите от пето поколение Ф-35, но американците не поискаха да ни предадат самолетите, за които Турция вече е платила, каза председателят на Меджлиса, цитиран от ТАСС. Мога да припомня каква стъпка предприе Турция в отговор на отказа за продажба на американските зенитно-ракетни системи Пейтриът. Ние се възползвахме от алтернативна възможност и купихме комплексите С-400 от Русия. Това доказва, че Турция води независима политика и решенията на определена страна (като САЩ) не могат да окажат влияние върху плановете й, посочи Шентоп. Американският президент Доналд Тръмп подписа вчера закона за бюджета за отбрана за 2020 г., в който се предвижда налагане на санкции на Турция във връзка с покупката на руските системи С-400, както и санкции срещу проекта \"Турски поток\".", "date": "2019.12.22", "title": "Шентоп: Санкциите на САЩ не могат да окажат влияние върху Турция"}
{"url": "https://www.24chasa.bg/novini/article/8002721", "text": "Космическата капсула \"Старлайнър\" на \"Боинг\" кацна на полигона Уайт сендс в Ню Мексико, след като не успя да се скачи с Международната космическа станция (МКС), предаде БТА, цитирайки световните информационни агенции. Виж видео  И трите основни парашута се отвориха на 1600 м височина, след като издържаха на изгарящата топлина от влизането в атмосферата при скорост 25 пъти по-голяма от скоростта на звука. След това се отвориха и въздушните възглавници за омекотяване на удара. \"Поздравления, \"Старлайнър\" - казаха от контролната зала на мисията, като нарекоха кацането успешно. Заедно със \"Старлайнър\" на земята се върнаха и коледните подаръци за екипажа на МКС. \"Старлайнър\" е първият американски пилотиран кораб, който каца на сушата. Предишните космически капсули на НАСА се спускаха на вода. Капсулата \"Дракон\" на \"Спейс Екс\" също се спуска в океана. Изпитателният полет на новия космически кораб продължи два дена, а по програма трябваше да е 8-дневен. Капсулата не успя да застане на планирана орбита след успешното изстрелване в петък и затова \"Боинг\" се отказа от скачването с МКС. Корабът беше изстрелян изпитателно с манекен на мястото на командира от Кейп Канаверал във Флорида. Той не достигна планираната височина, но остана на стабилна орбита. Причината за неуспеха беше грешка в таймера на \"Старлайнър\", който не е бил в синхрон с часовника на ракетата \"Атлас V\". Това е предизвикало по-бързо изчерпване на горивото, обясни директорът на НАСА Джим Брайдънстайн в петък. Автопилотът е налагал смяна на позицията и така корабът е изразходвал повече гориво, за да се ориентира. Сигналите от командната зала първоначално не са достигали до кораба. След това инженерите са успели да пренастроят часовника. \"Боинг\" още проверява причината за грешката. В подобна ситуация, ако имаше хора в капсулата, вместо манекен, те щяха да са в безопасност, заяви Джим Брайдънстайн на пресконференцията в петък. Астронавтите биха могли да поемат контрола и да коригират грешката. Засега не е известно как този провал ще се отрази на продължението на програмата. След като се отказа от скачване с МКС, целта на \"Боинг\" стана да върне кораба на земята. Вместо хора на командирското място в \"Старлайнър\" седеше манекенът Роузи. По него имаше много сензори, предназначени да отчитат налягането, което би изпитал човек. Полетът беше репетиция за пилотиран дебютен вариант през лятото на 2020 г. Той трябваше да провери основните системи на космическия кораб. Местата в капсулата са седем, но обикновено в нея ще летят четирима или петима астронавти. Височината й е 5 м, диаметърът 4,5 м, а теглото 13 т. Това беше шансът на \"Боинг\" да догони конкурента \"Спейс Екс\", който също има договор с НАСА и направи успешен подобен изпитателен полет през март. \"Спейс Екс\" трябва да тества само аварийните системи, преди да изстреля капсулата \"Дракон\" с двама астронавти вероятно през пролетта. Директорът на НАСА Джим Брайдънстайн каза миналата седмица, че подобна конкуренция е необходима за намаляване на цената и насърчаване на иновациите. След като совалките бяха изтеглени от употреба преди девет години, НАСА разчита за превоз до МКС на руските кораби.", "date": "2019.12.22", "title": "Космическата капсула \"Старлайнър\" кацна в Ню Мексико (Видео)"}
{"url": "https://www.24chasa.bg/novini/article/8002747", "text": "След неколкодневни сражения сирийските правителствени сили отвоюваха от джихадисти и бунтовници десетки градове и села в северозападната част на страната. Това съобщи днес базираният във Великобритания Сирийски център за наблюдение на правата на човека (СЦНПЧ), цитиран от Франс прес. От четвъртък вечерта в кръвопролитни битки са били убити общо над 170 души от двата лагера, включително 71 войници от правителствените сили. Силите на Дамаск поеха контрола върху 25 градове и села в северозападната сирийска провинция Идлиб и се придвижват все повече към един от най-големите градове там - Маарет ан Нуман, каза директорът на СЦНПЧ Рами Абдел Рахман, цитиран от БТА. По данни на мониторинговата организация над 30 000 човека са избягали от района на сраженията през последните дни. Осем души са били убити при руски въздушни удари по конвой с цивилни коли, бягащи от Маарет ан Нуман, съобщиха активисти, цитирани от Ройтерс. Те публикуваха в интернет снимки на овъглени тела. Според спасители сред загиналите са три жени и две деца. Вчера руски изтребители поразиха оживен пазар в Саракеб, източно от град Идлиб, убивайки осем и ранявайки десетки хора, съобщиха двама местни жители и един спасител, цитирани от Ройтерс. Джихадистката групировка Хаят Тахрир аш Шам и други, по-малки ислямистки и бунтовнически формирования контролират значителна част от Идлиб и зони в съседни провинции. Това е последният голям район в Сирия, който се изплъзва на правителството. Сирийският режим, контролиращ вече над 70 на сто от територията на страната, неведнъж е изразявал решително намерение да си възвърне цялата страна и по-специално Идлиб. Подкрепяна от руска авиация, армията на Дамаск предприе от април до август мащабна офанзива в региона, при която загинаха близо 1000 цивилни според СЦНПЧ и 400 000 бяха разселени по данни на ООН, припомня Франс прес. През последните четири месеца обстрелите и сухопътните сражения продължиха независимо от примирието, обявено в края на август. Оттогава бяха убити над 280 цивилни и стотици участници в боевете. От 16 декември атаките и битките зачестиха с нова сила, застрашавайки региона с нова хуманитарна криза по оценки на ООН. В сряда световната организация призова за \"незабавна деескалация\", посочва АФП. Дрон на международната коалиция ликвидира в провинция Идлиб главатаря на Хурас ад Дин - една от терористичните групировки, действащи в Сирия, съобщи днес телевизия \"Скай нюз - Арабия\", цитирана от ТАСС. Безпилотният летателен апарат нанесъл удар по колата на терористичния лидер. Други подробности не се съобщават. Коалиционното командване не коментира официално операцията.", "date": "2019.12.22", "title": "Силите на Дамаск отвоюваха от джихадистите десетки селища в Идлиб"}
{"url": "https://www.24chasa.bg/novini/article/8002770", "text": "В края на януари тази година 44-годишен мъж от гръцкия град Кавала съобщи на полицията, че двама маскирани мъже са го нападнали, казали му, че са отвлекли неговата малолетната дъщеря, накарали го да отвори сейф в агенцията за сигурност, където той е бил директор, взели са 4,2 милиона и са избягали, пише македонското електронно издание “Плюс Инфо“. Единадесет месеца по-късно, гръцката полиция, след добре организирано разследване и действия, установи, че това е случай на режисирано отвличане и кражба. Полицията арестува тримата, замесени в грабежа и възстанови голяма част от откраднатите пари, 3,4 милиона евро, пише  . Парите бяха намерени на различни места, скрити в кладенци, в кутии, в високоговорител и закопани в двора на автомобилен магазин, собственост на двама от арестуваните.", "date": "2019.12.22", "title": "Гърция разкри режисирано отвличане и кражба на 4,2 милиона евро"}
{"url": "https://www.24chasa.bg/novini/article/8002813", "text": "Във Враца и Ахтопол е измерена най-високата скорост на вятъра - 22 м/с. Това съобщиха за   от Националния институт по метеорология и хидрология (НИМХ). Информацията е обобщена към 18.00 часа. В планината Мургаш вятърът е с пориви над 40 м/с. На Черни връх е 34 м/с. 17 м/с са измерени поривите в Монтана и Кърджали, 18 м/с - на Емине. Вятърът в Благоевград е стигал до пориви до 16 м/с. 18 м/с са били измерените пориви на Калиакра.", "date": "2019.12.22", "title": "Най-високата скорост на вятъра е във Враца и Ахтопол"}
{"url": "https://www.24chasa.bg/novini/article/8002834", "text": "„Не го усещаме веднага като заплата от 2000 - 3000 лева, което би ми се искало, но в крайна сметка 30% увеличение на заплатите не е малко. На колегите ми не им се налага да играят в множество театри и различни представления извън трудовите си договори, а желанието им да работят надделява. Аз играя в пет театъра. Много е, но ме привличат заглавията и режисьорите. Не ми се е налагало да играя в тези пет театъра, за да изхранвам семейството си, аз играя за удоволствие”, коментира Мутафчиев. „Преди реформата никой не се интересуваше дали има, или няма публика. Хората си получаваха заплатите. След като се проведе реформата, колегите в театъра започнаха да търсят заглавия, пиеси, които да привличат публика”, коментира Христо Мутафчиев. „Поддържаме добър диалог с министерството на културата и с институциите, от които зависи нашата работа. Искам да успокоя колегите си в театрите– не се очаква да има трус в системата”, заяви Христо Мутафчиев.", "date": "2019.12.22", "title": "Мутафчиев: Доходите на хората в театъра се повишиха с 32 до 42%"}
{"url": "https://www.24chasa.bg/novini/article/8002852", "text": "В управлението на медиите „трудното е по-скоро преценката кое би се харесало на зрителя. Иначе като мениджмънт, като организация смятам, че компанията е на много високо европейско, ако не и на световно ниво”, каза собственикът на „Адванс Медия груп” Кирил Домусчиев в предаването . Той коментира пред журналиста Николай Дойнов футбола, бизнеса, икономическите показатели, развитието на NOVA Broadcasting Group. „Ние още като купихме телевизията, заявихме нашето желание да се развиваме като „Българската телевизия”. Да запазим тази марка, която NOVA вече си беше изградила. В това направление ние не само, че не спряхме до тук, но увеличихме инвестициите. През следващата година нашите зрители със сигурност ще гледат нови сериали, нови риалитита, които са направени тук – в България”, обясни Домусчиев. Тази година компанията ще има рекордни приходи и печалба. Това показва развитие и голямо доверие от страна на рекламодателите. Всичко е свързано с високия рейтинг – ние сме най-гледаната телевизия, телевизията на младите хора. Компанията е на европейско и дори на световно ниво. Предполагам, че на база на всички инвестиции, които правим в момента, следващата година ще бъде още по-добра”, заяви Кирил Домусчиев. Той подчерта, че още при покупката на медията е заявил желание тя да продължи да се развива като българската телевизия и обеща, че през 2020 г. обемът на българското в NOVA ще се увеличи още повече. „Това е желанието на нас, собствениците, с всичките му плюсове и минуси. Тъй като разходите за направата на един епизод от сериала „Пътят на честта”, например, са 50 000 – 60 000 лева. Докато епизод от индийски сериал се купува за 200 евро. Но ние не търсим максималните печалби, а искаме да поддържаме имиджа си на българската телевизия”, допълни бизнесменът. Той разкри, че предстои NOVA да има нова сграда, която ще е най-модерната не само в България, но и Балканите. „Надявам се, че до лятото на 2021 г. ще сме готови и ще можем да зарадваме зрителите с новото лице на NOVA”, коментира Домусчиев. На въпрос как стои бизнесът, който управлява с брат си Георги Домусчиев на българския пазар, Кирил Домусчиев отговори, че компаниите му постоянно се изкачват нагоре в подрежданията на Кофас, които класират фирмите от Източна и Централна Европа. „Ние предпочитаме да сме марка в Европа и САЩ. Продаваме продуктите на групата в над 100 държави. У нас са немалка част от производствените ни мощности, което е добре, защото създаваме работни места, култура и традиции на производство, ноу хау, които остават тук за поколения напред”, заяви Домусчиев. „По преценка на КРИБ 2019 г. беше една добра година за българската икономика. И цифрите го показват - при прогнозиран ръст на БВП от 3,1% той стана 3,6 на сто. Вървейки, икономиката дърпа и потреблението нагоре. Безработица почти няма. Износът също расте”, обобщи Домусчиев. И добави, че ако се решат някои текущи проблеми, икономиката ни може да бележи и двуцифрен ръст. Като възможна мярка за последващо развитие председателят на КРИБ посочи необходимостта от внос на специалисти. „Ние не сме срещу  , но е важно да има формула, определени критерии и параметри, които да показват с колко трябва да се увеличава тя”, коментира още председателят на КРИБ. „Пускането на   се превръща в някаква култура и това ощетява държавата. Видно е, че тя не осъществява нужния контрол”, каза още председателят на най-голямата работодателска организация. Той отбеляза, че е позитивно настроен към предстоящото през новата година. „Очаквам да се сбъднат мечтите на много хора от бизнеса – да влезем в чакалнята на Еврозоната. Тая надежди, че ще има реформи в много сфери, включително и в енергетиката”, завърши Домусчиев. Кирил Домусчиев заяви, че няма намерение да се кандидатира за президентския пост в Българския футболен съюз (БФС), тъй като е доста ангажиран. Има и собствен клуб, който иска да развива. „Новият президент на Съюза трябва да бъде човек с възможности, да не е фалирал, да има авторитет и да обича футбола, той да е в сърцето му. Защото има и собственици, за които футболът не е интересен, но те държат клубове - може би, защото е модерно”, коментира Домусчиев. Като пример за човек, чийто избор за шеф на БФС би подкрепил, бизнесменът посочи Атанас Фурнаджиев. „През годините той е дал много пари за футбола, успешен бизнесмен е, с богат опит и в същото време - сравнително млад. Но от моите разговори с него разбрах, че няма намерение да се кандидатира, което е жалко”, заяви Домусчиев. Самият Фурнаджиев обаче споделил, че няма също да се кандидатира за президент на БФС. „За да даваш в спорта, трябва да си направил нещо сериозно и в бизнеса. „Лудогорец” за нас винаги е бил един социален проект. Така го и започнахме – подпомагайки един местен клуб и местната общественост, но не само спортната. В крайна сметка този клуб успя да направи Разград име, за което се говори не само в България, но и по света”, коментира Домусчиев. Той подчерта, че в началото отборът не е имал най-големия бюджет, но въпреки това е успял да стане шампион. „Според мен не всичко е пари. Важен е и мениджмънтът. А той е едно много широко понятие. Важно е как ще структурираш отбора, дали ще подбереш най-качествените хора за всяка позиция, за да постигнеш максимален ефект с минимални средства. Факт е, че дойдоха времена, в които „Лудогорец” може да побеждава грандове с 6-8 пъти по-голям бюджет от нашия”, коментира още собственикът на „Орлите”. Според Домусчиев в момента „Левски” се очертава като най-сериозен конкурент предвид факта, че в края на есенния дял от шампионата е на 5 точки след „Лудогорец“. „Все пак не трябва да отписваме и „Локомотив Пловдив” и ЦСКА-София. Има и още няколко отбора, които ще се борят за място в първата шестица. Първенството ни не върви никак зле, има интрига”, каза Кирил Домусчиев. „Рано или късно, ако искаме да имаме професионално, а не аматьорско първенство, тази система ще трябва да се изгради. Това е бъдещето”. Така Домусчиев коментира необходимостта от въвеждането на видео асистент рефер (ВАР). По отношение на нужните за целта инвестиции, бизнесменът поясни, че размерът им зависи от модела система, който ще бъде избран. И допълни, че собствениците на клубове вероятно ще търсят финансова подкрепа и от държавата. „Дали тя ще я даде, е друг въпрос. Но тази система ще ни остави в Европа, ще помага за развитието на съдиите ни и ще охлади футболните страсти”, категоричен е собственикът на „Лудогорец”. „Трябва да се инвестира във футбола, защото той е социален феномен – хората обичат и искат да гледат футбол. Нужна е и инфраструктура. А това няма как да стане без подкрепата на държавата”, каза още бизнесменът.                                                                                                                                                                                                                                                                                                                          ", "date": "2019.12.22", "title": "Домусчиев: 2019-а беше добра за българския бизнес (Обновена)"}
{"url": "https://www.24chasa.bg/novini/article/8002866", "text": "Британската кралица Елизабет Втора посети днес църковна служба в района на своя провинциална резиденция, докато съпругът й принц Филип прекара втора нощ в болница в Лондон, предаде Асошиейтед прес. Представители на Бъкингамския дворец не са съобщавали нова информация за състоянието на 98-годишния принц след известието от петък, когато информираха, че той е приет в болница \"Крал Едуард Седми\" като превантивна мярка заради старо заболяване. Не е ясно дали Филип ще бъде изписан на време, за да се присъедини към останалите членове на кралското семейство за Коледа в Сандрингам, провинциалното имение на кралицата в графство Норфолк, предаде БТА. Кралицата не промени програмата си за празниците и днес отиде на църква както обикновено. В рождественското утро се очаква кралското семейство да присъства на още една служба. Бъкингамският дворец междувременно публикува специална празнична снимка, на която кралицата приготвя коледни десерти заедно със сина си принц Чарлз, внука си принц Уилям и правнука си принц Джордж. Те са съответно първи, втори и трети в линията за наследяване на британския трон.", "date": "2019.12.22", "title": "Кралица Елизабет отиде на църква без принц Филип, той още е в болница"}
{"url": "https://www.24chasa.bg/novini/article/8003005", "text": "Дядо Коледа вече пътува по света, за да раздаде подаръци на децата. Както винаги, потеглянето му беше проследено от финландската обществена телевизия ЮЛЕ. Тя предава всички събития от дома на благия старец, предаде  . Както знаем, той е край лапландското градче Рованиеми в планината Корватунтури. В името й има дума, която на фински означава \"ухо\", защото планината има три върха, подобни на уши. Говорят, че те помагат на Дядо Коледа да чува желанията на децата. А как в тази малка торба се побират подаръци за деца по целия свят? Възможно е, това ще разберат всички, които са си пожелали нещо и които вярват в Дядо Коледа.", "date": "2019.12.22", "title": "Дядо Коледа потегли от Лапландия"}
{"url": "https://www.24chasa.bg/novini/article/8003022", "text": "Седем души бяха открити с огнестрелни рани в Балтимор, след като полицейски служители реагираха днес на сигнал за стрелба. На страницата си във фейсбук полицията в американския град съобщи, че е реагирала на сигнала към 2,10 ч. сутринта местно време. Когато полицаите пристигнали на място, открили четирима простреляни - 20-годишен мъж с наранявания в областта на рамото и хълбока, 18-годишен с наранявания по двата крака, 27-годишен мъж с рана на ръката и 17-годишен с наранявания по гърба и крака. Всички те са транспортирани в болница, съобщи Асошиейтед прес. Двама други простреляни, на 22 и на 17 години, сами отишли в местни болници, каза още полицията. Според местни медии впоследствие полицията е съобщила и за седми прострелян, който пристигнал в болница в района за лечение на огнестрелна рана. Няма данни за възрастта и естеството на нараняванията му, уточни БТА. Полицията не спомена дали има задържани. Балтимор преживява една от най-тежките си години, що се отнася до нивата на насилие в града. Дотук през 2019 г. в града са извършени над 330 убийства. Миналата година те са били общо 309. В града са регистрирани и над 1300 грабежа и кражби на коли.", "date": "2019.12.22", "title": "7 простреляни в центъра на Балтимор"}
{"url": "https://www.24chasa.bg/novini/article/8003065", "text": "Интензивен е трафикът за товарни и леки автомобили на изход на ГКПП \"Дунав мост 2\", съобщиха от ГД \"Гранична полиция\". Информацията за трафика на граничните пунктове е събрана към 18.00 часа. На ГКПП \"Калотина\" трафикът е интензивен на вход за леки автомобили. На границата с Република Турция на всички ГКПП трафикът интензивен на изход за товарни и леки автомобили. Поради ремонтни дейности на ГКПП \"Илинден\" пропускателния режим ще бъде затруднен на вход за леки и товарни автомобили през пункта. Препоръчваме алтернативни маршрути. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Гърция и Северна Македония трафикът е нормален на всички гранични контролно-пропускателни пунктове.", "date": "2019.12.22", "title": "Интензивен трафик на \"Дунав мост 2\""}
{"url": "https://www.24chasa.bg/novini/article/8003160", "text": "Папа Франциск заклейми \"закостенялостта\" и предупреди за опасност от отслабване на християнството, предаде Асошиейтед прес. В годишните си рождественски пожелания към кардиналите, епископите и свещениците към Светия престол Франциск призова ватиканските бюрократи да прегърнат промяната. Посланието му изглежда беше насочено към консервативните и традиционалистките среди в Римокатилическата църква, включително в Римската курия, които все по-гласовито изразяват противопоставянето си срещу прогресивния понтификат на Франциск, отбелязва БТА. През последната година техните критики се засилиха на фона на финансови скандали и разкрития за сексуално насилие във Ватикана, които може и да се отнасят до събития, датиращи отпреди понтификата на Франциск, но въпреки това излизат наяве именно сега. Франциск очерта мрачна картина пред мъжете в зала \"Клементина\" в Апостолическия дворец, признавайки, че християнството вече не разполага с доминиращата роля и присъствие в обществото, с каквито е разполагало преди. Той цитира покойния кардинал Карло Мария Мартини, един от водачите на прогресивното крило в Католическата църква, който в последното си интервю, преди да почине през 2012 г., изразява недоволство, че Църквата \"е с 200 години назад\" поради вродения си страх от промяната. Днес ние вече не сме единствените, които \"произвеждат култура\", нито пък само нас слушат най-много, каза Франциск пред прелатите. \"В Европа и в голяма част от Запада вярата вече не е очевидна презумпция, тя често пъти е отричана, осмивана и омаловажавана\", заяви той.", "date": "2019.12.22", "title": "Папата предупреди за опасност от отслабване на християнството"}
{"url": "https://www.24chasa.bg/novini/article/8003181", "text": "Унгарският депутат Жолт Грецзи, обвинен в сексуален тормоз, съобщи днес, че се оттегля от парламента. Той отхвърли обвиненията на жената, която твърди, че се е държал по неподходящ начин с нея, но заяви, че се отказва от депутатското си място, за да не навреди на партия си - опозиционната лява Демократична коалиция, предаде Асошиейтед прес. Агенцията цитира интервю с депутата за телевизия АТV. Парламентарна съветничка на десния депутат каза, че Грецзи много пъти се е опитвал да флиртува с нея. Освен това унгарски медии получиха по електронна поща от анонимен изпращач недвусмислени снимки на депутата, поясни БТА. Грецзи ще се оттегли на 31 декември. Той каза, че обвиненията срещу него са свързани с растящата популярност на неговата партия, ръководена от бившия социалистически премиер Ференц Дюрчани. Той отрече да е упражнявал сексуален тормоз срещу когото и да било. На местните избори през октомври успехът на управляващата партия ФИДЕС бе по-малка от очакваното отчасти заради секс скандал, в който бе замесен един от най-популярните кметове на партията Жолт Боркай, бивш олимпийски шампион по гимнастика. Той бе преизбран, но малко след това подаде оставка.", "date": "2019.12.22", "title": "Унгарски депутат, обвинен в сексуален тормоз, се оттегля от парламента"}
{"url": "https://www.24chasa.bg/novini/article/8003194", "text": "Кандидатът на опозиционната Социалдемократическа партия Зоран Миланович води на първия тур от президентските избори в Хърватия, сочи екзитпол проучване.  Миланович получава 29,6 процента от гласовете, а дясноцентристката президентка Колинда Грабар-Китарович от управляващата Хърватска демократична общност - 26,4 процента. Независимият кандидат Мирослав Шкоро е на трето място с 24,1 на сто, предадоха Ройтерс и БТА. Първите двама от общо 11 кандидати на днешните избори отиват на втори тур на 5 януари 2020 г.", "date": "2019.12.22", "title": "Зоран Миланович води на първия тур в президентските избори в Хърватия"}
{"url": "https://www.24chasa.bg/novini/article/8003208", "text": "", "date": "2019.12.22", "title": "Спасиха 12 моряци от бедстващ кораб в Италия"}
{"url": "https://www.24chasa.bg/novini/article/8003222", "text": "Проявата беше организирана заради настъпването на астрономическата зима. В момента на събирането температурата беше минус 44,7 градуса, казват от местната синоптична служба.", "date": "2019.12.22", "title": "Най-студеният град в Китай посреща зимата със зрелищни \"-53,2\" (Видео)"}
{"url": "https://www.24chasa.bg/novini/article/8001634", "text": "30 години от свалянето на румънския комунистически диктатор Николае Чаушеску се отбелязват на днешния 22 декември. Бунтът пламва от Тимишоара на 16 декември 1989 г. Демонстрациите постепенно се разрастват и обземат столицата. Генералният секретар на Румънската комунистическа партия, заедно със съпругата си Елена, бяга от Букурещ, който вече е обхванат от масови демонстрации и улични сблъсъци, припомня  . Николае и Елена Чаушеску са екзекутирани след кратък процес на 25 декември 1989 г. По време на Румънската революция са убити над 1100 души, а ранените са повече от 3100.", "date": "2019.12.22", "title": "30 години от свалянето на Чаушеску в Румъния"}
{"url": "https://www.24chasa.bg/novini/article/8001566", "text": "Президентът на САЩ Доналд Тръмп се оплака от решението на председателката на Камарата на представителите Нанси Пелоси да забави предаването на процедурата по импийчмънт на Сената, което ще забави процеса в контролираната от републиканците горна камара на Конгреса, предаде Асошиейтед прес. \"Това е толкова нечестно\", каза Тръмп на конференция на консервативни студенти във Флорида, организирана от консервативната организация \"Turning Point USA\" (\"Повратна точка САЩ\"). \"Те нарушават Конституцията\", добави той. Пелоси отказа да предаде процедурата на Сената, отчасти за да даде по-добри възможности за преговори на демократите в горната камара на Конгреса, докато те се опитват да договорят правилата за процеса. Лидерите на републиканците и демократите в Сената не успяват да се договорят дали ще бъдат допуснати нови свидетели и дали те ще дават показания пред сенаторите, припомня АП. Очаква се Тръмп да бъде оправдан и по двете обвинения, а процедурата да започне следващия месец, предаде БТА. Тръмп похвали републиканците от Камарата за единството в гласуването срещу решението за импийчмънт. Президентът подкани младите консерватори да се противопоставят на \"радикалната левица\", подчертавайки, че \"всеки от вас е на предната линия на борбата за защита на нашия начин на живот\". \"Радикалната левица няма шанс срещу млади консерватори, които поставят Америка на първо място\", добави президентът на САЩ.", "date": "2019.12.22", "title": "Тръмп: Демократите нарушават Конституцията със забавянето на импийчмънта"}
{"url": "https://www.24chasa.bg/novini/article/8001648", "text": "Един човек загина при вчерашните сблъсъци между протестиращи и силите на реда в град Рампур, в индийската провинция Утар Прадеш, с което броят на жертвите достигна 24, предаде Франс прес. Трима протестиращи получиха огнестрелни рани при протестите в град Патна. Хиляди протестираха срещу новия закон за гражданството в Патна, Ченай и Делхи. Събралите се в индийската столица протестираха пред джамията Джама Масджид, която е най-голямата в Индия, предаде БТА. Законът предвижда опростена процедура за даване на индийско гражданство на немюсюлмани от Пакистан, Афганистан и Бангладеш, преследвани в родината си, но предизвика недоволството на индийските мюсюлмани. Те смятат, че той дискриминира тяхната общност и нарушава конституцията, която предвижда равенство, независимо от религията.", "date": "2019.12.22", "title": "24 загинаха при протестите в Индия (Снимки)"}
{"url": "https://www.24chasa.bg/novini/article/8001726", "text": "„NOVA\" ще продължава да поддържа името си на българската телевизия”. Това заяви собственикът на „Адванс Медия груп” Кирил Домусчиев. „Ние още като купихме телевизията, заявихме нашето желание тя да се развива като „Българската телевизия”. Да запазим тази марка, която NOVA вече си беше изградила. В това направление ние не само, че не спряхме до тук, но увеличихме инвестициите. През следващата година нашите зрители със сигурност ще гледат нови сериали, нови риалитита, които са направени тук – в България”, каза още Домусчиев, цитиран от  . Той сподели и какви са трудностите в управлението на медии. „Трудното е по-скоро преценката кое ще би се харесало на зрителя. Иначе като мениджмънт, като организация смятам, че компанията е на много високо европейско, ако не и на световно ниво”, каза собственикът на „Адванс Медия груп”. По думите му тази година „Нова Броудкастинг Груп” ще има рекорден резултат – и като приходи, и като печалба. „Ние сме най-гледаната телевизия. Ние сме телевизията на младите хора. Това го показват всички видове агенции, така че това е бъдещето. Предполагам, че на база всички инвестиции, които правим, следващата година ще бъде още по-добра”, заяви още Кирил Домусчиев.", "date": "2019.12.22", "title": "Домусчиев: \"NOVA\" ще поддържа името си на българската телевизия"}
{"url": "https://www.24chasa.bg/novini/article/8001735", "text": "Фоторепортерът Борислав Пенков е бил нападнат тази нощ в дома си. Около 3 ч. сутринта той е чул нетипичен шум, предава  . Забелязал е мъж на около 35 години на терасата на жилището си, което е на първия етаж. Мъжът отворил комарника на вратата и счупил с ръка прозореца. Част от стъклата са наранили фоторепортера по лицето. Обадил се е на тел. 112, но нападателят избягал. Случаят се разследва от полицията. Това е поредно посегателство срещу Борислав Пенков. Той беше нападнат, докато снима запалено заведение в Морската градина в Бургас. По-късно беше запалена входната врата на апартамента му.", "date": "2019.12.22", "title": "Нападнаха журналист в дома му в Бургас"}
{"url": "https://www.24chasa.bg/novini/article/8001699", "text": "Китайският луноход „Юту-2\" започна 13-ия си лунен ден на далечната страна на Луната, с което постави нов рекорд за продължителност на работа. Предишният бе на роботизирания „Луноход-1\" на бившия Съветски съюз, който бе изпратен на Луната през 1970 г. и работи там около 10 месеца. Китайската сонда „Чанъ-4\", заедно с кацащия модул и „Юту-2\", бе изстреляна на 8 декември 2018 г. и на 3 януари направи първото меко кацане на далечната страна на Луната, предаде  Модулът и луноходът възобновиха работа за 13-ия си лунен ден след изключително студената нощ, заявиха от Центъра за проучвания на Луната. Един лунен ден е равен на 14 земни, същото важи и за нощта. Сондата „Чанъ-4\" преминава в режим на покой през лунната нощ поради липса на слънчева енергия. „Юту-2\" измина над 345 м по лунната повърхност, извършвайки научни проучвания на девствената територия. Сред задачите на сондата „Чанъ-4\" са провеждане на нискочестотни радиоастрономически наблюдения, изследване на терена и наземните форми, както и на минералния състав, и измерване на неутронното излъчване и неутралните атоми.", "date": "2019.12.22", "title": "Китайският луноход „Юту-2\" постави нов рекорд за продължителност на работа"}
{"url": "https://www.24chasa.bg/novini/article/8001755", "text": "Реставрираха оригинала на знамето на Съединението. Ценната реликва, която се пази повече от половин век в Панагюрище, отново е изложена в експозицията на Историческия музей в града редом с прочутото Панагюрско златно съкровище, предаде \" \". В трите съшити парчета плат се крие епохалната история на Съединението на България.За да вдъхне нов живот на някогашната панагюрска гордост и да завещае на идните поколения героичното минало, Елица Цветкова се захваща с неговата реставрация. „Много голяма тръпка е, когато в ръцете на човек попадне такава реликва. Отговорността е много голяма, но и удовлетворението от работата също е много голямо”, каза Елица Цветкова – реставратор в Националната галерия. Работата се оказва тежка, защото всичко се прави на ръка, става бавно и отнема година и половина. „То е смес, което всъщност затрудни процеса на реставрация. Бялата ивица на знамето е от памучно платно, зелената ивица е от тънък копринен плат, а най-долната червената ивица е от по-плътен копринен сатен. Изображението на коронован лъв, изправен на задните си крака е изпълнено с маслени бои. Гледам да реставрирам максимално етично и да възстановя така, че да се подчертае запазения оригинал”, разказва още Елица Цветкова. Всъщност знамето за Съединението в Панагюрище е ушито от свещеник. Иван Оряшков го изработва по заръка на брат му, който е един от ръководителите в града на въстанието за обединение на Източна Румелия с Княжество България. „Който като всички млади българи милее да види отечеството си вече не само свободно, но и обединено. С радост приема идеята, която му се възлага от комитета. На него са съкралните слова „Съединението прави силата!“ и е изрисувана и датата 2 септември 1885 година. Самият флаг е едно доказателство, че акцията е добре замислено дело от сериозни хора, които са подготвили фактически акцията в Панагюрище”, каза Атанас Шопов - директор на Исторически музей-Панагюрище.", "date": "2019.12.22", "title": "Реставрираха оригинала на знамето на Съединението"}
{"url": "https://www.24chasa.bg/novini/article/8001764", "text": "Ръководеният от Иван Костов Център за анализи и управление на рискове прекратява съществуването си. Това съобщи бившият премиер в предаването \"Годината\" по Дарик радио. Той уточни, че по-малка структура се връща отново в Нов български университет (НБУ) като звено за количествени методи и моделиране. Именно във висшето училище през 2013 г. изследователското звено беше създадено, за да изготвя доклади и анализи за рисковете пред страната, предаде \" \". Костов каза още, че няма да ръководи екипа, тъй като вече имал \"надежден и обучен наследник\". Той обаче не назова името му. \"Тази група е един от малкото колективи, които са в състояние да моделират големи социални процеси\", каза още бившият премиер.", "date": "2019.12.22", "title": "Центърът за анализи на Костов прекратява работата си"}
{"url": "https://www.24chasa.bg/novini/article/8001775", "text": "Китайският червен кръст дари 100 000 щатски долара за жертвите от свлачището в Кения. Кенийските власти заявиха, че през последните месеци в повечето части на страната проливните дъждове са предизвикали наводнения и свлачища. Според данни на правителството бедствията са отнели живота на най-малко 50 души, предаде  Кенийското правителство призова приятелски държави, местни и международни организации да помогнат в усилията за спасяване на пострадалите.", "date": "2019.12.22", "title": "Китайският червен кръст дари 100 хил. долара в помощ от свлачищата в Кения"}
{"url": "https://www.24chasa.bg/novini/article/8001795", "text": "Президентът на САЩ Доналд Тръмп и японският премиер Шиндзо Абе разговаряха по телефона, като обсъдиха Иран, Северна Корея и търговията, предадоха Ройтерс и ТАСС, цитирайки говорител на Белия дом. \"Президентът Тръмп и премиерът Абе се споразумяха да продължат да поддържат тесни връзки и координация, особено в светлината на последните заплашителни изявления от Корейската народнодемократична република (Северна Корея), заяви говорителят Джъд Диъри, допълва БТА. По-рано Северна Корея заяви, че САЩ се опитват да проточат преговорите за денуклеаризация предвид предстоящите догодина президентски избори в САЩ, припомня Ройтерс.", "date": "2019.12.22", "title": "Тръмп и Абе обсъдиха по телефона Северна Корея, Иран и търговията"}
{"url": "https://www.24chasa.bg/novini/article/8001808", "text": "Японската енергийна компания \"Кансай електрик пауър\" спира работата на трети и четвърти блок на АЕЦ \"Такахама\" в западната префектура Фукуи, защото не съответстват на нормите за антитерористична сигурност, предаде ТАСС. Информацията е на в. \"Майничи\". Енергоблоковете ще спрат работа през лятото на 2020 г., защото сегашните им сертификати изтичат през август и октомври. Компанията няма да успее дотогава да обнови инфраструктурата и да извърши други действия, необходими за получаването на нови документи от Комитета по ядрена енергетика. Една от причините за спирането на реакторите е корупционният скандал, засегнал компанията през изминалата година. Според предварителното разследване ръководството е получило около 320 милиона йени (3 милиона долара) от строителна компания, искаща да получи договор за работа на територията на АЕЦ \"Такахама\". Този скандал вероятно ще доведе и до отлагане на предвиденото за 2021 г. рестартиране на първи и втори реактор на същата централа, пояснява БТА. Преди аварията в АЕЦ \"Фукушима\" около 30 на сто от използваната в Япония енергия се дължеше на атомната енергетика. В резултат на временния отказ от ядрена енергетика страната беше принудена да се снабдява с електричество предимно от ТЕЦ-ове. Сега в Япония работят осем реактора в пет централи, а правителството се надява в скоро време да продължи политиката на частично рестартиране на атомните електроцентрали.", "date": "2019.12.22", "title": "Япония затваря ядрени реактори заради антитерористични мерки"}
{"url": "https://www.24chasa.bg/novini/article/8001827", "text": "Посланикът на САЩ в Германия Ричард Гренел посочи в интервю за в. \"Билд\", че санкциите на Вашингтон срещу \"Северен поток-2\" са взети в интерес на Европа. \"Петнайсет европейски страни, Еврокомисията и Европарламентът - всички те изразиха опасения във връзка с проекта. Чухме от тях, че САЩ трябва да подкрепят усилията им. Затова санкциите са много проевропейско решение\", посочва американският дипломат в интервюто за \"Билд\", качено на сайта на изданието и цитирано от ТАСС. По думите на Гренел целта на САЩ още от времето на администрацията на Барак Обама е да не се допусне една или друга страна да придобие прекалено силно влияние в Европа благодарение на енергетиката, предаде БТА. Сенатът на Конгреса на САЩ одобри във вторник законопроекта за бюджета за отбрана за финансовата 2020 година, която започна на 1 октомври. Той задължава администрацията да наложи санкции срещу руските газопроводи \"Северен поток-2\" и \"Турски поток\". На 11 декември документът бе гласуван от Камарата на представителите, а в петък го подписа президентът Доналд Тръмп и той влезе в сила. На този фон в събота шейцарската фирма \"Олсийз\" (Allseas), която е подизпълнител на проекта \"Северен поток - 2\", обяви, че временно спира работа по газопровода, докато не получи разяснения във връзка със санкциите, наложени от САЩ. В същото време правителството на Германия определи санкциите срещу двата газопровода като намеса в европейските работи, припомня ТАСС.", "date": "2019.12.22", "title": "Дипломат на САЩ: Санкциите срещу \"Северен поток-2\" са в интерес на Европа"}
{"url": "https://www.24chasa.bg/novini/article/8001843", "text": "Гърция, Кипър, Италия и Израел постигнаха споразумение за газопровода ИйстМед, съобщи кипърският канал Sigma, като отбеляза, че то ще бъде подписано в началото на 2020 г., пише гръцкият вестник Protothema. Турция се опитва да осуети плановете за проекта EastMed, който се забави, но както съобщава каналът, либийско-турският меморандум доведе до преодоляване на проблемите. Според Sigma, междудържавното споразумение ще бъде подписано в началото на следващата година, като добави, че в момента текат консултации на най-високото възможно ниво за церемония по подписване - отговор на Турция, който също ще има силна подкрепа от САЩ. Междувременно израелският премиер Бенямин Нетаняху призова Израел, Кипър и Гърция да продължат незабавно споразумението за изграждането на амбициозния газопровод по дъното на Средиземно море на първоначална стойност 7 милиарда евро. Израел смята, че това е начин за справяне с Турция, след като Анкара подписа споразумение с Либия за разграничаване на техните взаимни морски зони. Нетаняху осъди меморандума за разбирателство, подписан между Турция и Либия, като незаконен в телефонен разговор с президента на Кипър Никос Анастасиадес, допълва \" \". Според писмено изявление на говорителя на правителството Кириакос Кушош, двамата лидери са имали дълъг разговор в петък сутринта, обменяйки мнения за текущото развитие и начините за справяне с незаконните дейности на Турция в региона. Израелският премиер е изразил своята благодарност за решението на кабинета да приеме работната дефиниция на антисемитизма на Международния алианс за памет на Холокоста (IHRA). Анастасиадес също е провел дълъг телефонен разговор с премиера на Ливан Саад Харири, за да координира действията за предотвратяване на незаконно поведение на Турция, което би застрашило стабилността и мира в региона. Никозия продължи дипломатическа офанзива, за да координира ходовете, които биха блокирали засилената активност на Турция в региона. На 23 декември се очаква Анастасиадес да разговаря с йорданския крал Абдула II.", "date": "2019.12.22", "title": "Гърция, Кипър, Италия и Израел ще строят газопровод в Средиземно море"}
{"url": "https://www.24chasa.bg/novini/article/8001832", "text": "С порезни рани по лицето е  , установи \"24 часа\". Пред наш репортер Пенков разказа, че малко след 03 часа е усетил, че някои дебне на терасата на жилището му, което е на първия етаж. Приближил се до вратопрозореца на терасата и видял клекнал млад мъж. Нападателят се стреснал, блъснал с ръка вратата на терасата, счупвайки двата прозореца и избягал. Парчета от разхвърчалите се стъкла ранили фоторепортера по лицето. На място веднага са пристигнали полицаи от Пето РУП, които са направили оглед на аапартамента. Това е поредното нападение над бургаския журналист от както преди около 2 г. бе нападнат и бит от криминално проявения Петър Биберов-Кюфтето докато снима щети от подпалено заведение в Морската градина. Пенков осъди Кюфтето за побоя, като делото приключи със споразумение и наказание пробация. След това обаче започнаха проблемите на Пенков. В края на ноември, 2018 г. жилището му бе подпалено с автомобилна гума, поставена пред входната врата. Пожарът нанесе големи щети на целия вход, а хората бяха евакуирани. За палежа полицията в Бургас задържа Петър Биберов-Кютето и двама мъже от обкръжението му. Разследването все още не е преминало в съдебна фаза, но междувременно Биберов бе арестуван при спецакция на столични и местни антимафиоти и спецпрокуратурата през септември т.г. и обвинен като член на организирана престъпна група за нападения, рекет, палежи и изнудвания. ", "date": "2019.12.22", "title": "Нападнатият фоторепортер в Бургас с порезни рани по лицето (Снимки)"}
{"url": "https://www.24chasa.bg/novini/article/8001939", "text": "Сегашният президент на Афганистан Ашраф Гани е спечелил втори мандат с 50,6 на сто от гласовете на избирателите. Това съобщи днес националната избирателна комисия, която публикува предварителни данни за резултатите от вота, предаде Асошиейтед прес. Обявяването на резултатите от изборите, състояли се на 28 септември, бе отлагано на няколко пъти заради обвиненията в нарушения и технически проблеми при преброяването на бюлетините. Ашраф Гани е получил 50,64 на сто от гласовете, съобщи г-жа Хава Алам Нуристани, председател на Независимата избирателна комисия на пресконференция в Кабул, съобщава БТА. Нуристани отбеляза също, че в гласуването за участвали 1,9 млн избиратели", "date": "2019.12.22", "title": "Ашраф Гани печели президентските избори в Афганистан"}
{"url": "https://www.24chasa.bg/novini/article/8001962", "text": "Севернокорейският лидер Ким Чен-ун е имал среща с висши военни, с които е обсъдил стъпките за укрепване на въоръжените сили на страната, съобщи днес държавната агенция КЦТА на фона на заплахите за конфронтация със САЩ. Ким е председателствал разширено заседание на Централната военна комисия, посветена на сложната вътрешна и външна ситуация, уточни КЦТА, цитирана от ДПА. Севернокорейският лидер е обсъждал важни въпроси за решителното подобряване на цялостната национална отбрана и основни въпроси за устойчивото и ускорено развитие на военната самоотбрана. КЦТА не посочи кога се е състояла срещата, но съобщението идва на фона на засиленото напрежение между Пхенян и Вашингтон заради ядрената програма на Северна Корея и многократните изпитания на ракети. Ръководството на Северна Корея даде да се разбере, че няма интерес от нови преговори за разоръжаване със САЩ докато Вашингтон отказва да вдигне санкциите, добавя БТА. По-рано този месец заместник-министърът на външните работи на КНДР И Хьон-сонг заяви, че краят на годината е и краен срок САЩ да предложат отстъпки. \"Изцяло зависи от САЩ какъв коледен подарък ще избере\", каза И Хьон-сонг. Преговорите между САЩ и Северна Корея забуксуваха след провалилата се среща среща на върха между президента на САЩ Доналд Тръмп и севернокорейския лидер Ким Чен-ун през февруари във Виетнам. Двете страни не успяха да се споразумеят за следващите стъпки за сваляне на напрежението и оттогава Северна Корея е изстреляла редица ракети с малък обсег в морето, припомня ДПА.", "date": "2019.12.22", "title": "Ким Чен Ун обсъди с висши военни укрепването на армията"}
{"url": "https://www.24chasa.bg/novini/article/7978447", "text": "32-годишният англичанин Дейвид Чалън с нетърпение очаква да прекара Коледа отново с майка си Сали, след като девет години тя е била в затвора за убийство на неговия баща. Историята на тяхното семейство е разтърсваща. Би Би Си направи документален филм за нея, но със сигурност още дълго ще се говори и обсъжда случаят “Сали Чалън”. Причината е, че майката бе оправдана по нови законодателни текстове във Великобритания, които оневиняват извършители на престъпления, когато са били поставени в ситуация на принудителен контрол. Става въпрос за вид домашно насилие, което не оставя физически белези, а нанася психически щети и отнема свободата на жертвата. Оръжията при него са сплашване, унижения, контрол на контакти и финанси. Все неща, които трудно се доказват в един съдебен процес и затова не се регистрират и проследяват прецизно от правораздавателните органи. Сали Чалън обаче има късмет, че въпреки трудния си брак е успяла да възпита в справедливост своите двама синове. Точно те стават двигатели на мощна кампания за отмяна на нейната присъда от 22 г. затвор. Защитата ѝ се възползва от влезлия в сила през 2015 г. закон за принудителния контрол, за да поиска преразглеждане на наказанието. Осигурени са редица нови свидетели, които признават, че 61-годишният Ричард системно е унижавал и тормозел своята съпруга. Така преди няколко месеца Сали е пусната на свобода. Tя е само на 15 г., когато се запознава с бъдещия си мъж. Ричард е със 7 г. по-голям от нея. Според Дейвид това е много важна подробност, за да се разбере защо в една съботна сутрин през август 2010 г. майка му удря баща му 20 пъти с чук по главата, след като му прави закуска. И за да е сигурна, че няма повече да диша, натъпква кухненска кърпа в устата му. „Мама никога не е имала възможност да преживее други интимни връзки или да си изгради собствена идентичност като зрял човек. Баща ми и начинът, по който се държеше, бяха единственото, което тя познаваше”, казва синът. Сали забременява от Ричард, когато е на 17 г. Има четирима по-големи братя, които я принуждават да направи аборт, тъй като те са поели ролята на починалия рано баща. Търсят сметка от Ричард, но той отвръща, че детето може да е от всекиго. По-късно се жени за Сали, от което семейството й не е особено щастливо, но тя твърди, че го обича. Първоначално бракът им изглежда успешен. Ричард отваря собствена автокъща. Сали се грижи за домакинството и отглежда двете деца. Когато момчетата стават тийнейджъри, тя започва работа в полицейска федерация. Постепенно поема плащането на всички семейни разходи, а Ричард харчи своите доходи за скъпи автомобили, часовници и развлечения. “Сякаш беше скъсал със семейството си и гледаше само своя живот. Един ден ме попита защо не съм на училище, когато бях в лятна ваканция”, казва Дейвид. И двамата с брат му Джеймс си спомнят обидите, които е отправял към майка им, че е луда и алкохоличка. Често я наричал “тлъсти бедра”, а ако някой ѝ правел комплимент, казвал: “Не сте я виждали без дрехи”. Открито преследвал други жени, от което тя се съсипвала. Веднъж, когато се опитала да му потърси сметка за изневерите, той я изхвърлил пред входната врата. От страх това да не се повтори, тя се опитвала да избягва конфликт с него, въпреки че поводите били многобройни по време на 31-годишния им брак. Pичард твърдял, че тя мирише лошо, и преди секс я изпращал на горния етаж, за да си вземе душ и да го чака в леглото, защото не му било приятно да я гледа гола. Това толкова я травмирало, че Сали се обърнала към лекар, който я уверил, че няма никаква специфична миризма. Търсила е медицинска помощ и за безсъние, липса на апетит и домашен стрес. “Тази жена е обожавала своя съпруг – тя е много старомодна домакиня, която никога не е извършвала посегателство или криминално престъпление. Погледнато отстрани, случилото се е изключително странно. Едва когато човек се разрови в целия им брак и разбере насилническия контрол, картинката започва да добива смисъл”, коментира адвокат Хариет Уистрич. Тя поема защитата на Сали, след като довежда до успешен край още няколко дела на жени, убили своите партньори след години на психическо насилие. Казва, че е била изненадана, че никой не е излязъл в защита на Ричард, тъй като обикновено в такива случаи близките на починалия искат най-сурово наказание за убиеца. “Трудно се свиква с факта, че мама е убила татко. Това очевидно е трагедия и нещо, което не сме искали да се случи, нито оправдаваме нейните действия, но поне ги разбираме”, казва Дейвид. В документалния филм на Би Би Си той посещава гроба на баща си и признава, че все още си спомня как е трябвало да почисти кръвта му в техния дом, след като следствените действия са приключили. Сали веднага признала какво е сторила на своя приятелка, след което опитва да се самоубие, но е спасена. Дейвид само веднъж я пита: “Защо трябваше да го убиваш?”. Днес смята, че това не е било нейно решение, а загуба на контрол вследствие на трупани с години напрежение и болка. Bъпреки освобождаването на майка си от затвора Дейвид мисли, че все още принудителният контрол не се приема достатъчно сериозно в системата на наказателното правсъдие във Великобритания. По думите му, макар законът да действа от 4 г., пострадалите от контролиращо поведение продължават да не бъдат признавани за жертви, тъй като нямат счупени кости или размазани лица. Според Би Би Си това се доказва и от полицейската статистика. При 7034 регистрирани случая на домашно насилие между 2016 и 2018 г. само 1125 са приключили с повдигане на обвинение срещу някого. Статистиката у нас не е много по-различна. Сигналите за домашно насилие непрекъснато се увеличават. Ако през 2016 г. са били 28 000, през миналата вече са 31 166. Издадените ограничителни заповеди за първите 9 месеца на тази година пък са 2398. Всеки месец две жени губят живота си след насилие, обяви преди време омбудсманът Диана Ковачева. Тя обясни, че статистиката не е докрай точна, тъй като Наказателният кодекс инкриминира домашно насилие само когато е системно, което означава един и същ акт да е извършен повече от три пъти. Според нея това е формално отношение и пречи на противодействието и на превенцията. Затова много от жертвите на домашно насилие предпочитат да се обърнат към неправителствени организации за помощ, а не към полицията. У нас в момента също тече съдебен процес за убийство на съпруг, който в продължение на години е тормозел жена си. 68-годишната счетоводителка Веска Хаджиева очаква присъда, след като през януари удуши мъжа си. Тя твърди, че не е искала да го убива, а да се защити при поредното им скарване. Отношенията им се влошили преди години след смъртта на единствения им син. Веска започнала да ходи насинена, но не поискала развод. Продължили да живеят под един покрив, но в различни стаи. 73-годишният Костадин Хаджиев си имал приятелка, която също се пренесла в дома им. Веска даже твърди, че през 2017 г. той прехвърлил къщата на любовницата си, с която споделял семейната им спалня. Преди да го удуши, я ударил с налъм по главата и шамар през лицето. Поводът за скарването им били ключовете на Веска, които Костадин взел, докато била в мазето. Мъжът отказал да ѝ ги даде и я напсувал. Двамата се спречкали, паднали на земята в банята, където жената го стиснала за шията и го удушила. Защитата на Веска се опитва да докаже, че тя е извършила престъплението при самозащита. Назначени са няколко експертизи по случая, които трябва да дадат отговор дали това е така. Ако нейните твърдения не бъдат доказани, Хаджиева може да получи присъда от 10 до 20 години лишаване от свобода.", "date": "2019.12.22", "title": "Първата Коледа с мама, която уби татко"}
{"url": "https://www.24chasa.bg/novini/article/7998247", "text": "- И помага, и пречи. Когато тръгнах да кандидатствам във ВИТИЗ, цялата фамилия - баща ми, майка ми и Ламбо, се стреснаха. Те мислеха, че ще ставам актьор, а аз избрах операторството. Но когато отидох да кандидатствам, всички казваха - ей го, този е син на Вили Цанков и сега ще влезе тук с връзки. Но мен ме скъсаха първия път, след това имаше пет нулеви години и чак след това ме приеха. Видял съм много неща, чул съм много неща, прочел съм много неща. От дете познавах и общувах с Иван Кондов, Георги Черкелов, Апостол Карамитев, Ламбо, Джеки Вагенщайн, операторите Венец Димитров и Красимир Костов... Слушал съм разговорите им, когато идваха вкъщи. - Може би на една или две. Нямам спомен за тази раздяла, за сълзи и страдания. - Живях в апартамента на баща ми, гледаше ме баба ми, неговата майка. Ходих и у дома на майка ми, Ламбо много ме гледаше, водеше ме на море... Така че ме отгледаха и двете фамилии. По едно време взех да получавам много двойки в училище и ме прибра майка ми, за да ме държи изкъсо и да уча. - Не мога да кажа. Не знам... - Той беше самотник, който обаче ме научи на много неща. Храна, облекло, човешка топлина си ги имах. Но през целия си живот да ми е дал най-много около 50 лева. Научи ме да си изкарвам парите сам. Единственото нещо, което ми купи, беше, когато влязох във ВИТИЗ - един много скъп светломер от Япония. Започнах да си изкарвам пари от търговия с касети, имах видеоклуб. И тогава си казах колко е добре, че имам тази самостоятелност, на която ме е научил баща ми, а не съм някакъв лигльо, който ходи по улиците и има пари, защото баща му му дава. И затова съм му много благодарен на баща ми. Готин човек беше, но трябва да го познаваш. - Не. Неговите студенти му викаха Мастер. Тази дума адски ме дразнеше, защото мастер на английски значи господар.... - Да, но и господар. А той никога в живота си не е бил такъв. Никога не се е държал като господар. Освен това той много обичаше филма “Кръстникът”. И там имаше една реплика, в която се казваше думата “бос”, и така започнах да му викам бос. - Неее, напротив. - Не. Когато той беше в апогея на “На всеки километър”, аз бях още малък. Имаше един двор, в който играехме, като се правехме на героите от сериала. И аз по задължение трябваше да съм Сергей. Веднъж обаче баща ми каза - не, ти ще играеш Велински. Защото той беше голямата работа като актьор. Един ден отивам в двора, те ми дават “автомата” на бате Сергей, обаче им казвам, че вече ще играя Велински. И всичките седнаха на дупетата си от изненада. Гледат ме и не могат да повярват какво им говоря. Викам - добре, бе, изберете друг Сергей и да започваме... Но аз поначало актьорската професия не я харесвам. - Защото всички актьори си мислят, че те са най-великите. Специално за киноактьорите говоря. И никой друг освен тях не е важен. Чакайте, бе, знаете ли колко хора има в снимачния екип? И много мразя, когато свърши филмът, как всички стават и си тръгват. А всъщност накрая вървят имената на хората, на които им замръзват сополите на минус 12 градуса. Актьорите идват, казват две реплики и си тръгват. А операторите, осветителите и другите от екипа остават анонимни. Много се дразня на това. - Не, но актьорът е много странно нещо. Като изиграе много роли, и започва да пунтира. Неговата душа се маха, вече не е той и започва да имитира героите си, които е играл. Много малко са актьорите, които си остават те. Мога да изброя Черкелов, Иван Кондов, Ламбо, Апостол Карамитев. Това бяха големите актьори, които си останаха в живота те, а не пунтираха някого. - Край град Мичурин (сега Царево - б.а.) имахме една къщичка и там прекарвахме лятото. Един ден беше отишъл да си купува някакви джапанки, прибра се и казва на майка ми, че в магазина някакви хора го разпознали от филма, натрупали се около него, започнали да му искат автографи... Един вид - станал вече известен. Мисля, че той нямаше проблеми със славата, понасяше я. Прегръщаше хората, целуваше ги... - Когато станах продуцент на сериалите “Под прикритие”, “Стъклен дом”, “Фамилията”, “Революция Z”, Виктор идваше да поработва малко, главно през ваканциите. По едно време виждам, че започна да се върти около камерите. Викам си - аха, стана белята! Дъщеря ми Александра, те са близнаци с Виктор, пък каза, че ще става ветеринарен лекар. Казах си - ох, добре, че поне един от цялата фамилия ще се махне от тази гилдия. Обаче не би! Напусна в трети курс и сега учи монтаж в НАТФИЗ. Сама си го избра. Явно, че при нас приказката за дървото и крушата е вярна... - Не стига, че се разболях от полиневрит, но направих и сепсис, отравяне на кръвта. Лекарите казаха, че шансът ми е да издържи сърцето ми, а при пулс 200 нямаше как да издържи. Трябваше да ме лекуват с един антибиотик, какъвто тогава в България нямаше - фортум се казва. Произвеждаше го швейцарската “Циба гайги”. За мой късмет офисът на тази фирма в София е над етажа на апартамента, в който живееха майка ми и Ламбо. Тя отива, плачейки, в офиса на фирмата, казва, че е съпруга на Стефан Данаилов, но синът й умира и е готова на всичко, за да получи лекарството, което тяхната фирма произвежда. Те казват: добре, утре ще го имате от Швейцария. Майка ми изпада в шаш - още утре?! Трябваха ни четири флакончета, не някакво голямо количество. И наистина, за 24 часа със специален самолет докарват лекарството до София. Даже отказват пари за полета и самото лекарство. До живот ще съм благодарен на тези хора от “Циба гайги”... - Полиневрит е много рядка болест. Според статистиката на един милион хора се разболява един човек. Тогава доста време влачих една пневмония. Вечер вдигам висока температура, а на сутринта уж нищо ми няма. Но един ден ми отказаха краката, схванаха се. Отидохме в болницата, там казаха “олеле, майко”... И се оказаха прави - започнах да не мога да дишам и веднага ме интубираха. И така три месеца в интензивното - между живота и смъртта. Полиневритът е много странна болест. Имунната ти система се обръща срещу тебе. Защото организмът ти е отслабен и тя не знае какво да прави. Бебетата преживяват с тази болест една седмица. Над 33 години смъртността е 78-80 на сто. - На 31. Късмет съм имал... - Не знам какво се изписало, за да кажа кое е вярно и кое не е. Не знам кой какво е писал и казал. Но мисля, че няма написани лоши неща за Ламбо, защото той беше много добър човек, помагаше на всички. Не знам дали има нещо, което да е останало тайна. - Да си кажа честно - след смъртта му. Попитаха ме какъв човек е Ламбо. Той беше адски добър човек - талантлив, бачкатор, помага на всеки, който му се обади, с много приятели... Във филма на Серджо Леоне “Добрият, лошият и грозният” на Серджо Леоне един от героите, излизайки през прозореца, каза, че има хора, които излизат през вратата и ги убиват, и други - които излизат през прозореца и оцеляват. И оттам ми хрумна това сравнение за Ламбо. Той беше човекът, какъвто всички трябва да бъдем. Но всеки трябва да си избере... - Не. Няма завещание. Никога не е говорил за това. - Не. - Да, той е много приятно момче. Интелигентно. И поне няма да е в кинобизнеса, учи в Америка за лекар. Така че поне в това отношение сме спокойни... Владко е наистина хубаво и добро момче. Сближихме се сега около погребението, иначе го бях виждал само два-три пъти. Сега общувахме повече, говорихме си надълго, обядвахме заедно... - Тя не е споделяла с мен точно какво й е било. Не мога да кажа, но... имаше някакво напрежение. Никога не са говорили пред мене, тогава не живеех там, в жилището на Ламбо. Не разбрах дали е имало някакви скандали. Но напрежение наистина имаше, Ламбо се притесни от това. Но не съм навлизал дълбоко в тази тема. Пък и не ми беше работа. - Не, никога. Ние имахме други взаимоотношения. Той никога не ме е питал за мои лични неща. Кога ще се женя, за коя, къде, как... - Аз не бях при него в последните му мигове, защото той беше в интензивното отделение, а там се влиза много трудно. Но последния път, когато бях при него, той попита: “Челси” би ли?”. Защото той е от “Челси”, аз съм от “Арсенал” и си имахме закачки на тази тема. Отговорих му - да, всичко е наред, бихте с 3:1. Говореше вече много тихо и това бяха последните му думи, които разбрах... А за “Обичайте се”... Сега в света има една мания за позитивното - че всички трябва да мислим позитивно, да се обичаме... Това е много лошо за света, защото, когато ти насадят една такава теория, че всичко е наред, ти не влизаш дълбоко в проблемите. А те няма да изчезнат, колкото и позитивно да мислиш. Винаги в света ще има войни, глад, изчерпване на ресурсите, мръсен въздух... Всичко това - така или иначе, ще го има. И когато мислиш така, ти забравяш за тези проблеми, които трябва да решиш. Превръщаш се в човек, който може да бъде манипулиран... Той беше такъв човек. Като сядаше с хора на маса, всички си траеха, защото знеха, че той ще поръча цялото меню и накрая ще плати сметката. И аз се научих на същото. Но това беше страхотен съвет, много се смях тогава. - Отивах на събиране на класа и той ме попита имам ли пари. Обясних, че имам към 40-50 лв. Той ми даде 200 и тогава каза този съвет. - Опитвам се. Мисля, че има още много да учат. Със сериалите ние много вдигнахме летвата, особено с “Под прикритие”. Сега гледам някакви сериали, но са много левашки направени. От игралните филми не съм гледал всичко, за да ги коментирам. Мисля, че братята Чучкови добре се справят. Но имаше и много слаби неща, обаче не искам да ги коментирам. - Да, но това трябваше да стане, докато беше жив. Сега ще е по-трудно, предимно със снимки, аз не обичам такива неща. Трябва да се търсят материали от телевизиите, откъси от филми... А това вече не е работа на оператора, а на режисьора и монтажиста. - Никога не съм изпадал в депресия и дай боже да не изпадам. Не знам какво е това. А самотата е за тъпаци. Ако ти не можеш да се забавляваш сам със себе си, значи си много тъп. И затова трябва да имаш хоби. - Музиката. Голям фен съм на звука, не само на музиката. Има два вида хора - аудиофили, които държат на качеството на звука, и меломани, които обичат музиката, независимо как тя звучи. А аз съм точно между двете. Обичам много добрия звук и събирам групи, за които знам, че трябва да имам всичко от тях. Слушам джаз и фюжън, не обичам вокали. Събирам всичко, което е инструментално - на барабанисти и басисти. Едно време много слушах рок. Но като поостарееш тази музика започва да ти се струва много елементарна..", "date": "2019.12.22", "title": "Росен Цанков: Последните думи, които едва чух от Ламбо, бяха: \"Челси\" би ли?"}
{"url": "https://www.24chasa.bg/novini/article/8000893", "text": " основател и почетен президент на Атнантическия клуб в България, бивш министър на външните работи, бивш депутат  адвокат  изпълнителен директор на Агенция по сортоизпитване, апробация и семеконтрол  председател на Съвета на директорите и изпълнителен директор на “Софарма” АД, член на Консултативния съвет на КРИБ  бивш военен министър  депутат в 44-ото НС", "date": "2019.12.22", "title": "На 22 декември рожден ден имат"}
{"url": "https://www.24chasa.bg/novini/article/8001500", "text": "Германски депутат съобщи днес пред ДПА, че е подал жалба заради изтрити данни от мобилен телефон, използван от бившия германски министър на отбраната, а сега председател на Еврокомисията Урсула фон дер Лайен. Тобиас Линднер, парламентарист от Зелените, заяви, че жалбата се отнася до съмнения за унищожаване на документи. Говорител на прокуратурата заяви днес, че засега не знае нищо за получаването на жалба. За изтриването на данните от мобилния телефон се разбра по време на заседание при закрити врата на парламентарна комисия, разследваща предполагаеми нередности при назначаването на външни Ай Ти-експерти от министерството на отбраната, по времето когато Фон дер Лайен е заемала поста министър, припомня БТА. Мобилният телефон е трябвало да бъде проверен в хода на разследването. Линднер, член на разследващата комисия, заяви, че заличаването на данните от телефона е равносилно на унищожаване на доказателства. Министерството на отбраната заяви, че данните от телефона са били изтрити във връзка с \"инцидент със сигурността\", а Фон дер Лайен е получила нов мобилен телефон. През януари в резултат на голяма кражба на данни в Германия, на страница в Туитър бяха публикувани личните данни на стотици публични личности, включително художници, медийни водещи, канцлера Ангела Меркел и тогавашния министър на отбраната.", "date": "2019.12.22", "title": "Подадоха жалба срещу Фон дер Лайен\nзаради изтрити данни от телефона й"}
{"url": "https://www.24chasa.bg/novini/article/8001513", "text": "Френският президент Еманюел Макрон призова протестиращите против пенсионната реформа във Франция към \"примирие\", предаде Франс прес. Протестното движения са защитени от конституцията, подчерта Макрон, но добави, че \"има моменти в живота на една нация, когато е добре да умеем и да сключваме примирие, за да покажем уважение към семействата и живота на семействата\". Френският президент направи това изявление в столицата на Кот Д'Ивоар Абиджан, на съвместна пресконференция с президента Аласан Уатара. Макрон отново призова правителствата на страните от Сахел към повече яснота по въпроса за френското военно присъствие и борбата срещу джихадизма. Подобни изявления доведоха до напрежение между Франция и нейни партньори, напомня АФП. \"Необходими са политически условия\", които да съпътстват военните усилия на Франция, подчерта Макрон. \"Нашата военна ефикасност зависи и от политическата работа, която се извършва от всяка страна и от политиките за развитие, каквито също провеждаме тук\", добави френският президент, цитиран от БТА. \"Трябва да останем решителни и единни, за да се борим с тази заплаха\", заяви Макрон, цитиран от Асошиейтед прес. \"Ще продължим борбата\", обеща френският президент, чиято обиколка в Африка минава под знака на нарастващата заплаха от джихадистките групи.", "date": "2019.12.22", "title": "Макрон призова стачкуващите французи към примирие"}
{"url": "https://www.24chasa.bg/novini/article/8001526", "text": "Афганистанското правителство обяви, че през последните шест месеца е задържало около 700 бойци от групировката \"Ислямска държава\" и техни роднини в Източен Афганистан, предаде Асошиейтед прес. Афганистанската разузнавателна служба Националната дирекция за сигурност (НДС) заяви, че сред 700-те най-малко 75 са жени, а 159 са деца. Много от тях са чужденци. Мнозина от групата са били арестувани, но има и част от нея, които са се предавали. Според НДС всички бойци и техните роднини са прехвърлени в комплекса на дирекцията в Кабул. Преди това силите за сигурност обкръжиха в домовете им в различни окръзи на Източен Афганистан десетки останали джихадистки бойци. НДС заяви, че операцията продължава, съобщава БТА. Няма как по независим път да бъде потвърдено, че затворниците, представени вчера в комплекса на НДС от правителството пред репортерите и фотографите, са свързани с групировката \"Ислямска държава\", отбелязва Асошиейтед прес. Повечето от арестуваните членове на \"Ислямска държава\" са от Пакистан, Йордания и централноазиатските страни, заяви офицер от НДС, пожелал анонимност. Сред задържаните джихадисти 277 са чужденци, добави той.", "date": "2019.12.22", "title": "Задържаха стотици членове на \"Ислямска държава\" в Афганистан"}
{"url": "https://www.24chasa.bg/novini/article/8001539", "text": "Стандартът на живот в Сърбия, измерен в съответствие с БВП на глава от населението е с 30 % по-нисък от този в България, с 60 % по-нисък от Румъния и с 80 % от Унгария, предаде \" \". Тези три страни са постигнали общ икономически ръст от 35 % от 2010 г. насам, докато само за Сърбия ръстът е 20 %, заяви председателят на фискалния съвет Павле Петрович. В интервю за „Business Magazine” той увери, че Сърбия има потенциал за икономически растеж от 5 % годишно, което би помогнало за намаляване на разликата с тези държави от Централна и Източна Европа (ЦИЕ), но че „едва успява да достигне до 3,5 %“. „Вярно е, че Сърбия има ръст на БВП от 4,8% през третото тримесечие и е на второ място след Унгария по бърз растеж в Централна и Източна Европа, но през първата половина на годината беше начело заедно с Албания и БиХ”, каза Петрович. Той добави, че „обществеността е слабо информирана“, че ускоряването на икономическия растеж през втората половина на 2019 г. се дължи предимно на изграждането на газопровода „Турски поток“ и съответно на 35% ръст в строителството. Всички останали сектори на икономиката, според него, поддържат подобен растеж, както през първата половина на годината. Това означава, че когато по-голямата част от строителните дейности по тръбопроводите приключи, до края на 2019 г. икономическият растеж на Сърбия вероятно ще се върне към обичайната си тенденция от максимум 3,5 % годишно.", "date": "2019.12.22", "title": "Сърбия - с 30 % по-нисък стандарт на живот от този в България"}
{"url": "https://www.24chasa.bg/novini/article/8001550", "text": "САЩ и Китай ще подпишат много скоро търговско споразумение, заяви американският президент Доналд Тръмп, цитиран от Ройтерс. \"Току-що постигнахме пробив в преговорите за търговско споразумение и ще го подпишем много скоро\", заяви президентът на събитие във Флорида, организирано от консервативната организация \"Turning Point USA\" (\"Повратна точка САЩ\"), Споразумението, известно като Фаза едно, беше обявено по-рано този месец. То е опит за прекратяване на търговската война между двете най-големи световни икономики, която разтърси пазарите и навреди на глобалния икономически растеж, предаде БТА. По силата на споразумението САЩ ще приемат да намалят някои мита, в замяна на голямо повишение на китайските покупки на американски земеделски продукти. Американският министър на финансите Стивън Мнучин заяви наскоро, че сделката ще бъде подписана в началото на януари 2020 г., вече е преведена и е подложена на техническо \"изглаждане\".", "date": "2019.12.22", "title": "Тръмп за Китай: Много скоро подписваме търговско споразумение"}
{"url": "https://www.24chasa.bg/novini/article/8001579", "text": "Силите на маршал Халифа Хафтар обявиха, че са спрели за претърсване турски товарен кораб, плаващ под флага на Гренада, предаде Франс прес. Корабът беше спрян край източното крайбрежие на Либия, след като турският парламент одобри споразумение за военно сътрудничество с либийското правителство на националното единство. Силите на Хафтар се опитват от април тази година да превземат Триполи, където е разположена централата на правителството. Турският кораб беше отведен в Рас ал Хелал, близо до либийския град Дарна, за претърсване и проверка на товара, съобщи говорител на силите на Хафтар в кратко изявление. Той публикува на страницата си във Фейсбук видеозапис, показват спирането на кораба и копия от паспортите на тримата членове на екипажа, съобщава БТА. В четвъртък либийското правителство на националното съгласие активира споразумението за военно сътрудничество с Турция, с което отваря пътя за евентуална военна подкрепа от Анкара, припомня АФП.", "date": "2019.12.22", "title": "Силите на Хафтар спряха турски товарен кораб"}
{"url": "https://www.24chasa.bg/novini/article/8001612", "text": "Малко над 6 000 евро е заплатата на един евродепутат, заяви Андрей Слабаков, евродепутат от ВМРО в Страсбург в репортаж на \"Събуди се\" по Нова тв. 120 млн. евро на година струва директната поддръжка на сградата на Европарламента в Страсбург. Един милиард годишно струва пътуването до там на членовете на Европарламента за заседания. Според него в пленарната зала на Европарламента много се говори, но конкретните предложения са малко. Контролът за присъствия е като на ученик - подписваш се за всяко участие в дебат и комисия заяви още евродепутатът. \"Както е написал авторът \"Под игото\", това - свещено е! Да го превеждаш е наглост\", каза Слабаков. На въпрос за колегата му Ангел Джамбазки, който наскоро бе хванат да шофира пиян, евродепутатът заяви: \"Депутатите не са светци - Джамбазки ще си понесе санкцията за това\".", "date": "2019.12.22", "title": "Андрей Слабаков: Малко над 6 хил. евро е заплатата на един евродепутат"}
{"url": "https://www.24chasa.bg/novini/article/8001621", "text": "Хърватите гласуват днес на първи кръг на президентските избори, в който участват общо 11 кандидати, предаде БТА. Според последните анкети най-големи шансове за президентския пост имат досегашният държавен глава Колинда Грабар-Китарович, кандидатът на най-влиятелната опозиционна Социалдемократическа партия Зоран Миланович и певецът Мирослав Шкоро. На втория кръг на изборите на 5 януари се очаква да се състезават Колинда Грабар-Китарович и Зоран Миланович или Грабар-Китарович и Мирослав Шкоро. Избирателните секции ще бъдат отворени от 7 до 19 часа местно време /8 до 20 българско/. Първите резултати от екзитполовете се очакват около 20 часа. Право на глас на тези избори имат над 3,8 милиона граждани, от които 177 хиляди живеят в чужбина - най-много в Босна и Херцеговина /93 хиляди/, Сърбия /около 30 хиляди/ и Германия /29 хиляди/. Хърватският президент се избира за срок от 5 години. Последните президентски избори бяха на 28 декември 2014 г. и втори кръг на 11 януари 2015 г., на който Колинда Грабар-Китарович победи дотогавашния държавен глава Иво Йосипович.", "date": "2019.12.22", "title": "Хърватите избират нов президент"}
{"url": "https://www.24chasa.bg/novini/article/8002003", "text": "ТИР се преобърна на магистрала „Струма” край Петрич.  Движението в района е спряно заради тежката техника, която е разположена на пътното платно, съобщава  . Заради инцидента вече са се образували колони от автомобили. Първият опит на тежката техника да изтегли тежкотоварния автомобил не се увенча с успех. Работата по освобождаването на пътното платно продължава.", "date": "2019.12.22", "title": "Тир се преобърна и затвори АМ \"Струма\" край Петрич"}
{"url": "https://www.24chasa.bg/novini/article/8002012", "text": "Гръцката полиция съобщи в събота, че е арестувала трима души, замесени в кражбата на 4,2 милиона евро в началото на годината от офис на охранителна фирма в Северна Гърция, предаде Асошиейтед прес. Един от задържаните е управителят на офиса на Бринкс Хелас (Brink's Hellas), местния клон на американската компания за услуги за сигурност, в град Кавала. Според полицията през януари той е излъгал полицията, че е бил отвлечен от двама маскирани мъже и принуден да отвори сейфа на фирмата, в който е имало пари, предназначени за банкоматите на една банка, предава БТА. Охранителните камери на фирмата показват двама маскирани мъже, които водят управителя в офиса рано сутринта на 26 януари 2019 г. По-късно същия ден 44-годишният управител бил намерен вързан за стол в офиса. Той казал на полицията, че маскираните са го отвлекли в дома му заедно с дъщеря му, която се канели да убият, ако той не им предаде парите. Представители на полицията казаха пред медиите, че \"похитителите\" са били 64-годишен собственик на автосервиз и 41-годишният му син, който е близък приятел с управителя на клона на охранителната фирма. Още от самото начало полицията подозирала, че кражбата е вътрешна работа, но не могла да установи съмнително високи разходи на тримата заподозрени. Те са били арестувани в четвъртък. При претърсването на автосервиза със специално обучено куче са били открити почти 3,4 милиона евро, скрити в кладенец, в кутии, закопани под земята и в тонколона.", "date": "2019.12.22", "title": "Разкриха кой е откраднал 4,2 млн. евро от гръцка\nохранителна фирма (Видео)"}
{"url": "https://www.24chasa.bg/novini/article/8002028", "text": "Варшава, а не Москва подкопава години наред руско-полските отношения, заяви днес пред ТАСС говорителката на руското външно министерство Мария Захарова. \"Именно представители на Варшава подкопаваха дълги години и дейността на експертите, и двустранните отношения,- коментира тя изявление на полската дипломация по повод изказване на руския лидер Владимир Путин за началото и хода на Втората световна война. -\"Агресивната риторика, събарянето на паметници на борци срещу фашизма, подстрекателската роля в приемането на антируски санкции от ЕС пряко доказват това\", допълни Захарова, предава БТА. В четвъртък Путин заяви пред журналисти, че Съветският съюз последен от европейските държави е подписал с Германия пакт за ненападение. Той каза, че съветските войски са влезли в Полша по силата на протоколите към този пакт, но самата Полша е участвала преди това в подялбата на Чехословакия, а към момента, когато съветските войски са стъпили на полска земя, правителството на Полша, изгубило контрол върху въоръжените сили, е избягало от страната. \"Нямало е с кого да се разговаря\", добави руският президент, цитиран от ТАСС. В отговор външното министерство на Полша изрази безпокойство по повод думите на Владимир Путин. Ведомството посочи, че те \"представят лъжлива картина на събитията\", затова будят недоверие. Руски и полски експерти работят в комисия по трудните въпроси от историята на двустранните отношения, създадена с цел да се преодолеят противоречията, предизвикани от различните становища за събитията от миналото, припомня ТАСС.", "date": "2019.12.22", "title": "Русия: Варшава, а не Москва подкопава руско-полските отношения"}
{"url": "https://www.24chasa.bg/novini/article/8002043", "text": "Гръцкият външен министър Никос Дендиас е заминал днес на необявено посещение в Либия, където се очаква да разговаря с бунтовническия командир маршал Халифа Хафтар, съобщава гръцката телевизия Скай, като се позовава на неназовани източници. Според информацията Дендиас е заминал тази сутрин с правителствен самолет от летището в Елефсина и вече се е приземил в източнолибийския град Бенгази. Източниците твърдят, че в Либия Дендиас ще разговаря с военния командир на Либийската национална армия Халифа Хафтар, който от април започна офанзива срещу столицата Триполи, която е контролирана от признатото от ООН Правителство на националното съгласие на Файез Сарадж, съобщава БТА. Правителството на Сарадж подписа с Турция в края на ноември два меморандума - за военно сътрудничество и за делимитиране на морските пространства. Последният разгневи Атина, защото според нея той нарушава суверенните й права южно от остров Крит. Либийската национална армия се противопостави и на двата меморандума. В петък правителството на Сарадж поиска военна помощ от САЩ, Великобритания, Италия, Алжир и Турция, ден след като активира меморандума в сферата на сигурността с Турция, което даде повод за очаквания, че Турция може да се намеси пряко в либийския военен конфликт. Вчера турският парламент ратифицира военния меморандум с Либия. Отново в събота ", "date": "2019.12.22", "title": "Гръцкият външен министър Дендиас е на необявено посещение в Либия"}
{"url": "https://www.24chasa.bg/novini/article/7997930", "text": "Сайтът на \"24 часа\" ( ) продължава да е най-големият интернет портал в България, показват данните на метричната система Gemius за ноември. За първи път данните за октомври показаха, че сайтът на \"24 часа\" е изпреварил всички останали с българско съдържание. Преди да изпреварят всички, десктоп и мобилният сайтове на \"24 часа\" бяха номер едно само сред новинарските.  24chasa.bg вече втори месец е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. Прогнозните данни за декември към момента показват, че няма изгледи тази ситуация да се промени. 30,95% ръст на уникалните посетители има десктоп сайтът на \"24 часа\" през ноември на годишна база, показват данните на Gemius. При мобилния   ръстът е 74.28% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 39.54%, bgdnes.bg - 49.41% m.bgdnes.bg - 73.04%, bgfermer.bg - 36.82%, m.bgfermer.bg - 92.93%, dot.bg - 31.24%, m.dotbg.bg - 84.66%, mila.bg - 21.28%, mama24.bg - 180.22%,  24zdrave.bg - 65.31%, m.24zdrave.bg - 125.00%. Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.12.22", "title": "Сайтът на \"24 часа\" е най-големият в България и през ноември"}
{"url": "https://www.24chasa.bg/novini/article/8002075", "text": "Проблеми с фериботния трафик в Гърция поради силни морски бури, съобщава  . Пътна полиция предупреждава да се шофира внимателно. Очакват се силни валежи в континенталната част на страната. Силата на вятъра достига на места до 9 бала по скалата на Бофорт и морските власти на двете пристанища на островите Кефалоня и Закинтос прекратиха движението на фериботите до тази вечер. Очаква се и на други гръцки пристанища в рамките на деня да се прекрати трафикът на морски съдове до преминаване на бурята. Температурни аномалии не се очакват, според прогнозите на синоптиците, но над голяма част от континентална Гърция още в обедните часове започват силни валежи. Предупредиха фермерите да вземат предпазни мерки срещу очакваните градушки на места. От своя страна Пътна полиция предупреждава за внимателно шофиране без рискови маневри. Засилени са мерките по контрол на пътния трафик от днес. В сила е забраната за движение на товарни автомобили по натоварени участъци. Във връзка с коледните празници увеличиха охраната на всички места, където се събират много хора. Днес в Гърция работят всички магазини. Много българи вече пристигнаха за празниците и използват деня за разходка и покупки.", "date": "2019.12.22", "title": "Силни бури затрудняват фериботния трафик в Гърция"}
{"url": "https://www.24chasa.bg/novini/article/8001953", "text": "Лидерът на европейските социалисти Сергей Станишев смята, че БСП се герберизира и се превръща в популистка партия, предаде  .  Той заяви, че за него не стои на дневен ред въпросът да се кандидатира за председател на БСП. Станишев допълни още, че се безпокои не от загубените избори на левицата, а от неспособността на партията да извлича поуки. \"В момента виждаме един опит да се преформатира БСП политически, да остави някакви свои ясни принципи и да бъде по-скоро популистка, аз дори говоря за герберизирането като поведение на БСП като послания, силоварски стил\", каза президентът на ПЕС. Председателят на партията се поставя над конгреса, над Национален съвет, той е всевластна фигура, това е част от герберизацията ако щете. Превръщането на БСП от демократична партия със спорове, но с механизми за корекции на лидера, в партия, където има един човек, една воля, един източник на власт, който налага на останалите своята воля.", "date": "2019.12.22", "title": "Станишев: БСП се герберизира"}
{"url": "https://www.24chasa.bg/novini/article/8002119", "text": "Проф. Георгий Тихомиров, заместник-директор на руския Институт за ядрена физика и технологии,в интервю за телевизия „360“ даде оценката си за перспективите на китайския проект за създаване на така нареченото „изкуствено слънце“, предаде \" \". По-рано сп. „Нюзуик“ писа, че през 2020 г. китайските учени ще пуснат нов експериментален термоядрен реактор HL-2M като част от проекта EAST. Процесите в него са подобни на тези, които се случват в сърцевината на слънцето. Според ръководителя на Югозападния институт по физика Дуан Сюжу, реакторът ще може да загрява плазмата до температури над 200 милиона градуса по Целзий, пояснява. Тихомиров смята, че китайската инсталация HL-2M \"по някакъв начин ще надмине съществуващите\", обаче \"в това няма пробив\". \"Най-вероятно те ще създадат някаква компактна малка инсталация, където ще постигнат добри параметри на плазмата.Но това няма да даде пробив в енергийния сектор\", отбеляза професорът. Специалистът добави, че най-големият термоядрен реактор в света под името ITER се изгражда във Франция. Русия също участва в създаването му. Според Тихомиров китайската разработка няма да може да стъпи и на малкия пръст на реактора , който е планирани да бъде завършен през 2025 г. В същото време експертът подчерта, че днес в Русия термоядрените изследвания се „развиват в различни посоки“.", "date": "2019.12.22", "title": "В Китай разработват \"изкуствено слънце\" (Видео)"}
{"url": "https://www.24chasa.bg/novini/article/8002153", "text": "Представете си рояк роботизирани насекоми, който се придвижва из човешкото тяло, изпълнявайки различни задачи, или изследва засегнати от бедствия обекти. Макар да звучи като научна фантастика, подобна реалност е напълно възможна благодарение на разработка на швейцарски специалисти, съобщи \"Сайънс дейли\", позовавайки се на публикация в сп. \"Сайънс роботикс\". Инженери от Федералното политехническо училище в Лозана са разработили меко роботизирано насекомо, привеждано в движение със скорост 3 сантиметра в секунда от изкуствени мускули, уточнява БТА. Екипът е разработил две версии на гъвкавия робот, наречен DEAnsect. Първата, ограничена от ултратънки жици, е изключително здрава. Роботизираното насекомо може да бъде сгъвано, сплесквано с мухобойка или стъпквано с обувка, без това да навреди на способността му да се движи. Вторият модел е напълно безжичен и автономен, тежи под един грам и носи батерията и всичките си електронни компоненти на гърба си. Интелигентното насекомо е оборудвано с микроконтролер за мозъка и с фотодиоди за очи, които му позволяват да следва отпечатани на пода черно-бели модели. Роботизираните насекоми са снабдени с диелектрични еластомерни актуатори (DEA) - тип изкуствени мускули с дебелината на косъм, които ги придвижват напред чрез вибрации. Именно тези мускули са основната причина насекомоподобните роботи да са толкова леки и бързи. Те освен това правят възможно придвижването им по различни типове терени, в това число и вълнообразни повърхности. Следващата цел на специалистите е да разработят система, даваща възможност на множество насекоми да комуникират помежду си и да координират движенията си", "date": "2019.12.22", "title": "Роботизирано насекомо използва изкуствени мускули за придвижване (Видео)"}
{"url": "https://www.24chasa.bg/novini/article/8002152", "text": "15-годишно момче е с опасност за живота сред катастрофа в пазарджишкото село Братаница, съобщи говорителят на полицията Мирослав Стоянов. След като първоначално е било прието в областната болница в Пазарджик детето е транспортирано в \"Пирогов\", в София , където лекари се борят за живота му. Тежкият пътен инцидент е станал в събота около обяд. Автомобил \"Ауди\" , управляван от 24-годишния Живко Ф. от село Варвара, е предприел забранена маневра, с ляв завой, при излизане от бензиностанция в началото на селото. Така отнел предимството на движещия се по главния път Пазарджик - Братаница микробус \"Мерцедес\" с водач Николай Т. от Костандово. При последвалия удар освен 15-годишното момче е ранен и 53-годишния Йордан Т., като двамата са пътували в лекия автомобил. Мъжът е настанен в болницата в Пазарджик, но без опасност за живота. Шофьорът на аудито, предизвикал инцидента, и водачът на микробуса са без наранявания.", "date": "2019.12.22", "title": "15-годишно момче е с опасност за живота\n след катастрофа край Пазарджик"}
{"url": "https://www.24chasa.bg/novini/article/8002183", "text": "Френският президент Еманюел Макрон се отказа предварително от пенсията, която ще има правото да получава след края на мандата си като държавен глава, предаде Франс прес. Освен това Макрон се отказа и от пожизненото си място в Конституционния съвет, което също му е гарантирано като държавен глава. Бившите президенти са доживотни членове, за което получават по 13 500 евро на месец. Френското президентство съобщи новината вчера, на фона на протестно движение срещу планираната от правителството на Макрон пенсионна реформа. Според президентството обаче целта на държавния глава не е да прави демонстрация, предаде БТА. Пенсията на държавния глава възлиза брутно на 6220 евро на месец. Според закон от 1955 г. държавният глава получава тези средства независимо от възрастта си, продължителността на мандата си или други приходи.", "date": "2019.12.22", "title": "Макрон се отказа от президентската си пенсия"}
{"url": "https://www.24chasa.bg/novini/article/8002197", "text": "Биолози откриха в Бразилия миниатюрна жаба, която ходи като маймуна, защото има противоположен палец като приматите, съобщи в. \"Мейл он сънди\". Маймунската дървесна жаба Phyllomedusa camba e открита след две експедиции този месец в гористите райони на Вилена в щата Рондония. Тя е яркозелена, а противоположните й палци и позволяват лесно да хваща листа и клони, докато се катери. Походката й е доста необичайна. Заснелият жабата биолог Тиаго Балдине от университета на Рио де Жанейро каза, че нейният род - Phyllomedusa, има важна роля, защото контролира болестите. Представителите му изяждат средно 1000 болестоносни насекоми на ден. Тъй като те са чувствителни към промените в температурата, влажността и валежите, действат като индикатори за състоянието на околната среда, предаде БТА. През септември друга експедиция в резервата Вилена откри 23 вида жаби, сред които флуоресцентна и стъклена - с прозрачна кожа.", "date": "2019.12.22", "title": "Застрашена дървесна жаба ходи, вместо да подскача (Видео)"}
{"url": "https://www.24chasa.bg/novini/article/8002237", "text": "Момче от пазарджишкото село Ивайло потроши 9 автомобила в Пазарджик посред нощ, съобщиха от пресцентъра на ОДМВР-Пазарджик. През нощта на петък срещу събота в района на кръстовището между улиците „Д-р Илия Матакиев“ и „Георги Райков“, с помощта на тъп предмет вандалът е повредил страничните огледала на паркирани в района автомобили. На мястото е пристигнала дежурна група, а екипи на РУ-Пазарджик са блокирали незабавно периметъра около местопрестъплението. Установени са щети по общо девет леки коли и джипове. В резултат на предприетите изключително бързи и адекватни действия по разследването по \"горещи следи\" бил спипан и извършителят. Оказало се, че това е 18-годишният Х.Л. от пазарджишкото село Ивайло. Тийнейджърът е задържан в ареста за срок от 24 часа. Изяснява се размерът на щетите на всички собственици на возила пострадали от вандалската проява. По случая се води полицейско производство.", "date": "2019.12.22", "title": "Полицията арестува момче, потрошило 9 автомобила в Пазарджик"}
{"url": "https://www.24chasa.bg/novini/article/8002252", "text": "Президентът на САЩ Доналд Тръмп покани британският премиер Борис Джонсън да го посети в Белия дом догодина, предаде Ройтерс, цитирайки информация на в. \"Сънди таймс\". Тръмп е отправи поканата си след като Джонсън спечели парламентарните избори, се допълва в статията. Още не е уточнена точната дата за посещението, но според източници на британското издание се обсъждат дати в средата на януари. И двете страни искат това да стане в началото на годината, според източник, близък до Белия дом, съобщава БТА. Това е първата стъпка към изпълнението на даденото от него предизборно обещание Великобритания да излезе от съюза до 31 януари догодина. В телефонен разговор в понеделник Джонсън и Тръмп се договориха да се стремят към подписването на \"амбициозно\" споразумение за свободна търговия, припомня Ройтерс.", "date": "2019.12.22", "title": "Тръмп покани Джонсън в Белия дом догодина"}
{"url": "https://www.24chasa.bg/novini/article/8002265", "text": "Най-малко 25 хиляди цивилни са избягали в посока към Турция от северозападния сирийски район Идлиб през последните два дни в условията на засилени бомбардировки от руските и от правителствените сирийски сили, съобщава Ройтерс, като се позовава на турски държавни медии. Турският президент Реджеп Тайип Ердоган каза в четвъртък, че 50 хиляди души бягат от Идлиб към турската граница. В петък дълга колона от автомобили беше забелязана да напуска град Маарат ал Нуман, който е контролиран от опозицията, съобщиха спасителни екипи и местни жители. Днес Анадолската агенция съобщи, че тези 25 хиляди души, преминали в Турция през последните дни, са различни от споменатите от Ердоган 50 хиляди. Според агенцията те се намират в райони близо до турската граница.", "date": "2019.12.22", "title": "Турция: Още 25 хил. бежанци от Идлиб пристигат при нас"}
{"url": "https://www.24chasa.bg/novini/article/8002278", "text": "Американският в. \"Ню Йорк таймс\" помества днес в онлайн изданието си обширен материал на Майкъл Шуирц, озаглавен \"Как отравяне в България разкри руски убийци в Европа\". Години наред членовете на таен екип, Част 29155, са действали без шефовете на западните служби за сигурност ни най-малко да си дават сметка за техните операции. Само че нападението срещу търговеца на оръжия в София Емилиян Гебрев става причина те да бъдат разкрити, пише Шуирц. Русият убиец е използвал името Сергей Федотов и се промъкнал в България незабелязано, настанявайки се в хотел в София, близо до офиса на местния производител на оръжие, който е продавал муниции на Украйна, предаде БТА. Според автора същият човек е ръководел екип от трима мъже. Следа няколко дни мъж успял да проникне в затворения гараж на оръжейния търговец и да намаже с отрова ръчката на вратата му, а след това да изчезне, оставяйки само размазани изображения, запечатани от камерата за наблюдение. Малко по-късно Емилиян Гебрев се среща с търговски партньори в ресторант, където започва да халюцинира и да повръща, продължава разказа си авторът на \"Най Йорк таймс\". Заради отравянето Гебрев, който сега е на 65 години, остава в болницата един месец. Синът му също е отровен, както и друг високопоставен служител на компанията. Убийците отравят Гебрев и сина му отново в лятната им къща на Черно море. И двама оцеляват, макар че бизнесът на Гебрев все още не се е възстановил напълно. Опитите за убийство от 2015 година са невероятни не само заради наглостта и упорството им, но и поради факта, че ръководителите на силите за сигурност и на разузнаването на Запад не са забелязали всичко това от самото начало. Българските прокурори разгледаха случая, не откриха никакво доказателство и прекратиха делото, пише \"Ню Йорк таймс\". Сега шефове на западни служби за сигурност и на разузнаването твърдят, че случаите на отравяния в България са били много важна нишка, позволила да бъде разкрита кампания на Кремъл и широко разклонената му мрежа от разузнавателни агенти, чиято цел е да бъдат премахвани враговете на Русия в чужбина и да бъде дестабилизиран Западът. По-нататък в статията си Майкъл Шуирц се спира по-подробно на самата Част 29155, на казуса с Гебреви, засяга случая \"Скрипал\" и санкциите на западните сили срещу Русия.", "date": "2019.12.22", "title": "\"Ню Йорк таймс\": Отравянето на Гебрев разкри руски убийци в Европа"}
{"url": "https://www.24chasa.bg/novini/article/8002287", "text": "При дискусии за международни проблеми президентът на САЩ Доналд Тръмп избягва двусмислените изрази и казва направо онова, което мисли. Това заявява руският министър на външните работи Сергей Лавров в излъчен днес откъс от предаване на националната телевизия, предаде ТАСС. Помолен да сподели впечатления от разговор с американския лидер по-рано този месец във Вашингтон, Лавров посочва, че двамата вече се познават добре. \"Той ме прие още по времето на бившия държавен секретар Рекс Тилърсън през май 2017 г. в Белия дом, след което опозицията в САЩ се помъчи да раздуха шпионски скандал - едва ли не, че уж ни били предадени секретни данни - спомня си руският външен министър. - Това са пълни щуротии, пълни глупости, изсмукани от пръстите. Естествено сме общували с президента на САЩ при негови срещи с президента на Русия Владимир Путин\", каза той, цитиран от БТА. \"Харесва ми как Тръмп обсъжда международните проблеми, проблемите в двустранните отношения. Той избягва всякакви двусмислици и гледа да казва направо, каквото мисли. Това невинаги се среща сред политиците от висшата категория, но според мен е доста продуктивен подход\", отбелязва Лавров. В същото време руският външен министър критикува отношението на Съединените щати към Иран. САЩ не само нарушават грубо Устава на ООН, като отказват да изпълнят резолюция на Съвета за сигурност (на световната организация), но и се отнасят доста грубо към Ислямска република Иран - страна с хилядолетна цивилизация, традиции и с огромно чувство за собствено достойнство, казва Лавров.", "date": "2019.12.22", "title": "Лавров: Харесва ми как Тръмп обсъжда международните проблеми с нас"}
{"url": "https://www.24chasa.bg/novini/article/7934014", "text": " телефон, таблет или компютър. Седмичниците са готови за четене в електронен формат по същото време в деня, в който започва разпространението на печатното издание. Всеки може да чете електронния вестник \"24 часа\" чрез стандартен браузър, както и да прелиства страниците му - почти като на хартия. Гласувайте в анкетата: ", "date": "2019.12.22", "title": "Как лесно да четем вестник \"24 часа\" на телефона и компютъра си"}
{"url": "https://www.24chasa.bg/novini/article/8003241", "text": "Това каза 30 години след началото на промените Надежда Нейнски, външен министър на България в периода 1997-2001 г., бивш лидер на ОДС, евродепутат и посланик на България в Турция, в студиото на „120 минути” по  . „Носталгията по социализма е манипулативна”, смята бившият ни външен министър и признава,че я приема доста болезнено. Трудностите по време на демокрацията са нещо естествено, защото е много трудно да се промени една система. Големият проблем е, че не се е променил начинът на мислене, заяви Нейнски. Точно това е нейната лична илюзия, с която се е разделила – че ще скъсаме лесно с миналото си. Трябва да разберем, че битката за демокрацията е ежедневие, смята посланик Нейнски и дава като пример Турция, където младите хора са изключително активни, дори когато има опасност да бъдат арестувани заради своите идеи. Те участват активно в изборите и успяват да го постигнат. В България хората имат усещането, че изборът е компрометиран и нищо не зависи от тях, отбеляза Нейнски и допълни, че много се говори, че има фалшификации и голям проблем е купеният вот, но за да се преборим с тези негативни явление, трябва именно да участваме масово в изборите. СДС не е временни успехи и лидери, а кауза, която ще пази в сърцето си, а ролята на обединението е била епохална, смята бившият председател на ОДС. Тя има сантимент към своята младост в политиката, много партии в Източна Европа са се марганизирали, след като са изпълнили историческата си роля. „Преходът приключи с преговорите на България за влизане в ЕС”, смята Надежда Нейнски. „От нас зависи какви лидери си избираме и как защитаваме интересите си. Не ни е виновен ЕС, всеки сам кове съдбата си”, категоричен е българският дипломат. Що се отнася до работата ѝ като посланик в Турция, Нейнски е благодарна, че е в нашата югоизточна съседка в този период, когато там се преплитат всички геополитически интереси и ще продължи да бъде на този пост, докато правителството и президентът смятат, че е нужно", "date": "2019.12.22", "title": "Нейнски: Най-големият мит за Прехода е, че не е донесъл нищо добро на България"}
{"url": "https://www.24chasa.bg/novini/article/8002944", "text": "Само при тези две категории от работещите над 34% от общо издадените за година болнични листа са с продължителност до 3 дни според статистика на Националния осигурителен институт. Тя бе обявена от социалната министърка Деница Сачева в писмен отговор на питане за болничните от депутати.  Топ 3 на ползващите кратките и подходящи за удължаване на празници болнични се допълва от учителите. При тях 25,91% от всички листа са продължителност до 3 дни. Най-малко кратки болнични си взимат хората, които се самоосигуряват, като те са около 3%. Първите три дни от болничния се плащат от работодателя, а не от НОИ. Тази нова статистика означава, че всъщност Миналия месец управляващите предложиха първият ден да не се плаща от никого, но заради общественото недоволство предложението бе оттеглено и сега се търсят други варианти.  561 000 са били болничните листа до 3 дни от общо 2 770 000, издадени през 2018 г. Те отбелязват увеличение с 4,6% спрямо 2017 г. Болничните за дълги уикенди на морето тази година около Гергьовден пък са повече от тези в грипна епидемия, както в. “24 часа” съобщи. Само през април, май и юни 2019 г. са издадени около 1 млн. листа, а през първите 3 месеца на годината, когато бе и пикът на грипа, са 678 хил. през 2018 г. Веднага след тях са държавните служители, показва статистиката. Тук военните са на четвърто място, като са изместени от работниците, които се трудят на сумирано време. 896 хил. дни са ползвани с болнични с продължителност 4-7 дни. Самоосигуряващите се и нормалните работници ползват най-много болнични с продължителност 8-14, показва статистиката на НОИ. При свободните професии делът на тези болнични е 37,91%. Това е най-често ползваният вид болничен, като общо са издадени 896 200 листа. Тук е и най-големият ръст за година с 8,4%. А в сравнение с 2014 г. пък ръстът им е с 14,3 %. Самоосигуряващите се са водещи и с отпуск по болест между 15 и 30 дни и над месец. При дългите болнични чиновниците вече са на последно място с едва 3,24%. 594 000 са ползвали болнични между 15 и 30 дни. 145 хил. дни са платени на хора, които са били на легло повече от месец. Около 10% от всички болнични, издадени през миналата година, са били за учители, държавни служители или военни през 2018 г. Тази статистика обаче реално не покрива всички на бюджетни заплати, защото една част от чиновниците се водят на обикновени трудови договори и влизат в друга графа на статистиката. 7589 души са се разболявали средно на ден през миналата година, като това е с около 300 повече спрямо предходната. Статистиката показва, че броят им се вдига всяка година. През 2014 г. 6352 човека всеки ден са ползвали отпуск по болест. През миналата година НОИ е платил близо 21 млн. дни за болнични, което с 2% повече от предходната. Разходите са стигнали 566 млн. лв. през 2018 г. А те са се увеличили с 9,4% спрямо предходната година. Повечето разходи за болнични са свързани и с по-високите нива на заетост и ниската безработица. Освен това през последните години доходите на хората се вдигат с всяка година. Така те получават и по-високи обезщетения от държавата, защото плащат по-големи осигуровки. през 2018 г. Докато година по-рано работникът е получавал с 10,5% по-малко, или 12 488 лв. Шефовете пък са платили общо 5 779 200 дни на работниците си за 2018 г., което е увеличение с 5,6%. През 2014 г. те са били 4 871 800. “Това са декларирани от осигурителя дни, като няма гаранция, че те са реално изплатени”, пише в отговора на Сачева. Причината е, че тази информация е в Националната агенция за приходите. От януари 2017 г. до 30 юни 2019 г. са подадени 275 сигнала за съмнителни болнични или обезщетения за безработица. 188 от тях са били до прокуратурата, а 87 до полицията. “С оглед ограничаване на причиняването на щети на Държавното обществено осигуряване от неоснователни плащания, при установени обстоятелства, водещи до съмнения за злоупотреби, се подават сигнали до МВР”, пише Сачева. И обяснява, че когато се хванат документи с невярно съдържание, се пращат на прокуратурата. Реформата при болничните трябва да е факт до 17 януари. Причината е, че тогава изтича срокът, който депутатите разписаха с приемането на бюджета за държавното осигуряване. В момента НОИ и министерствата на труда и здравеопазването изготвят анализи, на които да стъпи реформата.  Бизнесът и синдикатите са на път да излязат с обща оферта към държавата-  Сега до третия ден плаща работодателят. Това обаче ще струва допълнителни 200 млн. лв. на бюджета. Очакват се различни варианти за включването и на бизнеса в поемането на част от плащането. Предложението на КТ “Подкрепа” бе  Бизнесът настоява болничните и пенсиите да се дават   Настояват още за   от НЗОК, Агенция “Медицински одит” и Министерството на здравеопазването. Предлагат също   в службите по трудова медицина, но за определен списък от заболявания. И искат да знаят колко пари са дадени за болнични в държавната администрация и реалната икономика, по общини, населени места, икономически дейности, заемани длъжности, възрастови групи и издатели – лекуващи лекари и болнични заведения. На масата на преговорите е и старият вариант  За да се затегне контролът пък   вместо сегашните 14.", "date": "2019.12.22", "title": "Военни и чиновници най-много “боледуват” по празници"}
