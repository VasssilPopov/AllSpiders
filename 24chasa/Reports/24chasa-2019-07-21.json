{"url": "https://www.24chasa.bg/novini/article/7569081", "text": "По бъдещия обход на Плевен колите ще се движат максимум с 80 км/ч. Толкова е проектната скорост, заложена в инвестиционното предложение, публикувано преди дни от Агенция “Пътна инфраструктура”. Отсечката трябва да създаде удобна и безопасна връзка между фериботния комплекс “Никопол - Турну Мъгуреле” и магистрала “Хемус”. Целта на инвестиционното предложение е ефективно пътно решение, с което да се изнесе транзитният, извън центъра на Плевен. Вариантите за решения са разработени при няколко технически изисквания. Класът на пътя ще е втори, габаритът - с две платна за движение с по две ленти с широчина 3,25 м. Според жълтия вариант началото е преди пътен възел “Балканстрой”. Трасето обхожда югоизточно Плевен възможно най-близо до градските зони, след което минава с мост над входа на природен парк “Кайлъка”, преди да се включи в съществуващия път там. И другите два варианта предвиждат връзка с “Кайлъка”. По време на строителството на обекта ще се ползват съществуващи пътища, което ще наложи промяна в организацията на движението. При необходимост ще бъдат прокарани временни пътища за транспорт на строителни материали, се посочва в инвестиционното предложение.", "date": "2019.07.21", "title": "Обходът на Плевен ще е с 80 км в час допустима скорост"}
{"url": "https://www.24chasa.bg/novini/article/7569044", "text": "Израелски министър заяви днес, че Израел е единствената страна в света, която убива иранци вече от две години, предаде ДПА, цитирана от БТА. Министърът на регионалното сътрудничество Цахи Ханегби каза това в интервю за израелско радио във връзка с напрежението между Иран и Съединените щати. Думите на министъра бяха в отговор на въпрос за \"предпазливата реакция\" на Вашингтон спрямо спора между Великобритания и Иран за задържаните от двете страни петролни танкери. Водещият интервюто попита Ханегби какво министърът мисли, че ще се случи, ако Израел влезе в конфронтация с Иран. \"Нанасяме стотици удари на иранците в Сирия - понякога го признаваме, а понякога това става ясно от чуждестранните медии, понякога го съобщава началникът на генералния щаб, понякога - ръководителят на отиващата да изпълнява мисия авиационна група, но всичко това е координирана политика. Виждате, че иранците са доста сдържани при отговора си и това не е защото нямат възможности, а защото разбират, че Израел действа сериозно\", каза Ханегби. В отговор на това изявление техеранската телевизия Прес Ти Ви написа в Туитър: \"Ето как израелците свободно и гордо говорят, че убиват иранци! Само си представете какво ще стане, ако беше обратното!\". Израелският премиер Бенямин Нетаняху заяви миналия месец, че Израел стотици пъти е действал с цел да предотврати трайното военно присъствие на Иран в Сирия, тъй като Техеран активно и открито призовава и работи за унищожението на Израел.", "date": "2019.07.21", "title": "Израелски министър заяви, че Израел \nе единствената страна, която убива иранци"}
{"url": "https://www.24chasa.bg/novini/article/7569046", "text": "Вицепрезидентът на САЩ Майк Пенс отбеляза 50-ата годишнина от първото кацане на човек на Луната с реч на площадката за изстрелване, от която е потеглила мисията \"Аполо 11\", предаде Асошиейтед прес. Участникът в мисията Бъз Олдрин придружи Пенс до Космическия център Кенеди във Флорида и му показа площадката, откъдето започва историческото пътуване. По-късно присъстващите на събитието аплодираха на крака Олдрин по време на реч на Пенс. Вицепрезидентът на САЩ заяви, че мисията на \"Аполо 11\" е единственото събитие от 20-и век, \"което има шанс да бъде запомнено през 30-и век\". Той повтори, че администрацията на президента Доналд Тръмп ще се стреми да изпрати отново астронавт на Луната до 2024 година.", "date": "2019.07.21", "title": "Речи площадката, от която преди 50 \nгодини е изстреляна мисията \"Аполо 11\""}
{"url": "https://www.24chasa.bg/novini/article/7568373", "text": "Има ли скъпоценни камъни в Черно море? И да има, те с течение на милионите години са станали на фини частици, казва доц. Димитър Димитров от Института по океанология във Варна. Въпреки усърдното действие на вълните, които стриват всичко на прах, търсачи на скъпоценни камъни хукнаха да търсят диаманти в него. Според слухове от средите на минералогичните маниаци на юг от Бургас на самия морски бряг може да се изкопаят прилични по размер диаманти. Темата за тях отдавна буни духовете на търсачите на съкровища. За последно геологът Харизан Харизанов заяви, че у нас има дребни елмази. Разказва се и небивала история за открит голям диамант в река Струма. “Проблемът е, че сам на това място”, обяснява експерт, който дори някога е имал лиценз за добив на скъпоценни камъни. Точно според него на брега на морето под Странджа са били намерени големи изумруди и рубини. “Абсурд е в Черно море да има рубини и смарагди. Може някоя от реките да донесе нещо, но няма геологични доказателства”, обяснява доц. Димитров. Ученият признава, че в родното море могат да бъдат намерени опали. Теорията, че дъното му е било плодородна земя преди потопа, се потвърждава от наличието точно на опали.   които може и да са каварненски. Според вътрешна информация те са едно към едно като австралийските. Качествата им обаче са далеч от тези на етиопските или на американските черни опали. На практика родните опали от морето са дребни и нямат никаква стойност. По много от буните на север от Балчик могат да се видят големи жълти камъни. “Това са цитрини, те са от рода на опалите. С цитрини е пълно в България”, добавя Димитров. Огромни опализирани древни костенурки могат да бъдат открити на сушата, където някога е било дъно на морето. Като в местността Побитите камъни край Варна. Наскоро стана известно, че кварцовият пясък от Варна се търгува в интернет по 9 евро за шишенце. Според геолога той е качествен, но няма нищо особено в него. Пясъкът на Офицерския плаж във Варна е един от най-ценните за колекционерите. Аренофилите, както ги наричат, често купуват по интернет красивите кристалчета от места, които едва ли някога ще посетят. Цената на няколко грама пясък от варненския плаж впечатли жителите на града. Това е като да има пясък от Сахара или вкаменени пустинни рози от нея. Съществува обаче етичен кодекс на колекционерите на пясък.  Той не допуска купуването и продаването му, а единствено размяна. За геолозите обаче пясъкът е не само красиви цветни зрънца, а един от най-интересните минерали. Офицерският плаж във Варна например е покрит изцяло с пясък от чист кварц. с това изключение, че не са жълти, а са бели”, казва проф. Димитров. Бургаските плажове са черни, те са от магнетит. Още на юг, например до Алепу, са изцяло от раковини, които са станали на много фини частици, това е също много хубав пясък. Освен вкаменелости на милиарди години пясъкът често съдържа и зрънца от скъпоценни камъни и ценни метали. По нашето Черноморие обаче се среща единствено злато - в много малко количество и само на плажовете край Албена. У нас има цели семейства, за които търсенето на скъпоценни камъни се е превърнало в доходен бизнес. Всяко лято те обикалят по поречието на река Арда в търсене на ахати и аквамарини - сините изумруди.   Засега това са най-често намираните скъпи камъни. В научната литература пише, че на Урдините езера в Рила има истински изумруди, но според геолозите това са непрозрачни парченца върху толкова твърда скала, че не могат да бъдат откъртени. Миналата година се оказа, че белгийци са заели хижите в Рила за цяло лято. Имаше и случай, в който един от белгийската група бе оставен леко ранен, докато останалите бързо поеха към Рилския манастир. Според играчите на черния пазар за скъпоценни камъни у нас, всичко било много просто. и със сигурност те са открили някаква жила със смарагди. Информацията обаче се пази в строга тайна от бижутерите от Антверпен и се споделя само срещу здраво заплащане. Българите ровят предимно по поречието на река Арда за Орфееви ахати. Тяхната цена в Австрия например може да стигне от 200 до 300 евро. Всеки по-хубав екземпляр се предлага веднага в различни сайтове за онлайн търговия. В интернет могат да се намерят скъпоценни камъни на доста ниски цени. Но те дори и да имат сертификати, са прекалено евтини, докато не бъдат оценени точно в столицата на скъпоценните камъни Антверпен, където услугата започва от 300 евро нагоре.", "date": "2019.07.21", "title": "Ловци на съкровища търсят скъпоценни камъни в Черно море"}
{"url": "https://www.24chasa.bg/novini/article/7569072", "text": "Не може Франция и Германия сами да определят миграционната политика, без да се съобразяват с исканията на най-засегнатите от миграцията страни като Италия и Малта, заяви италианският вътрешен министър Матео Салвини, цитиран от Франс прес и БТА.  Салвини написа това в писмо до френския вътрешен министър Кристоф Кастанер. \"Стига вече с решенията, които се взимат единствено в Париж и Берлин. Италия вече не иска да приема всички мигранти, които пристигат в Европа\", написа днес Салвини във Фейсбук, в допълнение към изпратеното на Кастанер писмо. \"Франция и Германия не могат да определят миграционната политика, без да се съобразяват с исканията на страните, които са най-силно засегнати като нас и Малта\", изтъкна Салвини, който е лидер на крайнодясната италианска партия Лига. В писмото си до Кастанер Салвини твърди, че на срещата на вътрешните министри на страните членки на ЕС в четвъртък в Хелзинки много от министрите са изразили позиции, близки до тази на Италия по въпросите на миграционната политика, сред които необходимостта от защита на външните граници на съюза и на Шенгенското пространство. На срещата в Хелзинки Италия и Малта предложиха текст, предвиждащ създаването на центрове за временен прием и идентифициране на мигранти в страните, съседни на тези, от които тръгват мигрантите, отбелязва Франс прес. Този документ трябва да служи за крайъгълен камък на всички бъдещи обсъждания, заяви Салвини в навечерието на поредната среща на вътрешните министри на страните от ЕС утре в Париж.", "date": "2019.07.21", "title": "Матео Салвини: Не може Франция и Германия сами да определят миграционната политика"}
{"url": "https://www.24chasa.bg/novini/article/7569078", "text": "Папа Франциск изрази надежда, че 50-ата годишнина от първите човешки стъпки на Луната ще вдъхнови усилията за по-добро бъдеще в \"нашия общ дом\" - Земята, предаде Асошиейтед прес, цитирана от БТА.  Днес, ден след навършването на 50 години от кацането на американски астронавти на Луната, Светият отец каза пред събралото се множество на площад \"Свети Петър\", че с него се е сбъднала една невероятна мечта. Папата изрази надежда, че паметта за тази голяма крачка за човечеството ще разпали искрата на стремеж към напредък в други посоки: \"повече достойнство за слабите, повече справедливост сред хората, по-добро бъдеще за нашия общ дом\".", "date": "2019.07.21", "title": "Папа Франциск: Кацането на Луната е вдъхновение за по-добро бъдеще и по-справедлив свят"}
{"url": "https://www.24chasa.bg/novini/article/7569077", "text": "По-лесно преминаване на границата от български и сръбски граждани, когато им се налага да правят това всеки ден, обмислят властите на двете страни. Това стана ясно след срещата в събота в Цариброд между вицепремиера на Сърбия Зорана Михайлович и министъра на транспорта Росен Желязков. И двамата усетиха на живо как се придвижват коли и камиони към ГКПП Калотина и Градина. Кметът на общината в Цариброд Владица Димитров поиска от Михайлович и от Желязков да се намери техническо решение в най-скоро време и акцентира на хората от неговия край, които работят в България, а и обратно. Той е казал пред двамата министри, че понякога се образуват и по 14 километра опашки. За отпушване на КГПП-та настоя и посланикът ни в Сърбия Радко Влайков. Сръбският вицепремиер Зорана Михайлович заяви, че с колегата си ще работят за облекчаване на трафика през границата. Пред “24 часа” министърът на транспорта заяви, че догодина Сърбия предвижда разширение на ГКПП Градина, съответно България обмисля дали да не се увеличат лентите за преминаване с още две. Той каза обаче, че задръстването е сезонен проблем, който трае няколко месеца - когато гастарбайтерите се прибират по родните си места, и че може би трябва мобилност при търсенето на решение. Тъй като Сърбия все още не е член на ЕС, това води до административни тежести при преминаването на границата, но ще се обмисля как да се преодолеят затрудненията на сръбските и българските граждани при пресичането на КПП-тата . Това ще се обсъжда в скоро време между министрите на вътрешните работи на двете страни, научи “24 часа”.", "date": "2019.07.21", "title": "Слагат още две ленти на ГКПП Калотина"}
{"url": "https://www.24chasa.bg/novini/article/7569089", "text": "Започна умъртвяването на животните от свинекомплекса в село Николово, в който беше потвърдено наличието на болестта Африканска чума по свинете, съобщи  В комплекса се отглеждат 17 000 прасета на различна възраст в затворен производствен цикъл. Властите уточниха, че умъртвяването на животните ще бъде извършено по хуманен начин. Зоната се охранява от полиция и движението е ограничено. Обектът се намира на 9 км от границата с Румъния и попада в зона с регионализация на база риск. Положителните за наличието на вируса на АЧС проби са получени в рамките на засилен лабораторен надзор на заболяването в свиневъдните обекти.", "date": "2019.07.21", "title": "Започна умъртвяването на животни от свинекомплекса в село Николово"}
{"url": "https://www.24chasa.bg/novini/article/7569094", "text": "Вицепремиерът и министър на отбраната Красимир Каракачанов ще подпише Протокол за сътрудничество между правителствата на България и Северна Македония в областта на борбата с трафика на хора. От страна на Северна Македония документът ще бъде подписан от Оливер Спасовски - вицепремиер и министър на вътрешните работи. Официалното събитие ще се състои във вторник, 23 юли, в Охрид. Протоколът предвижда сътрудничество по линия на подкрепа и закрила на жертвите на трафик на хора, обмен на опит между компетентните институции на двете страни, провеждане на общи информационни и разяснителни кампании за предотвратяване на трафика, провеждане на обучения и координирани действия при рефериране, подкрепа и грижа за жертви на трафик. Текстът на документа беше съгласуван между двете страни през юни по време на посещение на българска делегация в Скопие.", "date": "2019.07.21", "title": "България и Северна Македония ще си сътрудничат в борбата срещу трафика на хора"}
{"url": "https://www.24chasa.bg/novini/article/7569131", "text": "Верижна катастрофа между четири автомобила затапи за над час главен път Е-79 между Симитли и Благоевград. За щастие, при пътния инцидент няма пострадали, предаде  Към 16 ч днес на изхода на Симитли, в посока Благоевград, се удариха четири автомобила, единият с украинска регистрация. Задръстването започваше от пътен възел Крупник-Брежани до кръговото кръстовище на входа на Благоевград, откъдето започва автомагистрала „Струма“. Тапата продължи и при разклона за село Железница преди едноименния тунел, най-нетърпеливите още от Черниче поеха по обходния път през центъра на Симитли и село Железница до кв. Струмско на Благоевград. След изтеглянето на ударилите се коли, движението към 17.30 ч постепенно се нормализира.", "date": "2019.07.21", "title": "Верижна катастрофа затапи Е-79 край Симитли"}
{"url": "https://www.24chasa.bg/novini/article/7569139", "text": "Рожен отново бе сцена на българската фолклорна музика и традиции през трите дни на Събора на народното творчество и животновъдството. Традиционната проява с над 100-годишна история събра на Роженските поляни от 19 юли до днес над 280 хиляди посетители и 3500 певци, танцьори и инструменталисти от всички фолклорни области на страната, според данни на организаторите от сдружението \"Рожен - наследство в бъдещето\", цитирани от БТА.  Рожен, като обединяващо нацията място, което надхвърля границите, бе основният акцент в оценките на политици и общественици, посетили внушителното фолклорно събитие. Изложби и исторически препратки напомниха, че Роженският събор е възникнал преди столетие като среща на разделени български родове от времето преди да падне границата, отделяла Родопите от свободна България. Роженският събор наистина обединява българите; хората идват, за да \"глътнат\" от въздуха на Рожен и от музиката на Родопите, коментира Костадин Илчев, виртуозен гайдар и ръководител на оркестър \"101 каба гайди\". Според музиканта фестивалът на Роженските поляни се е превърнал в събитие и доказателство, че родопската, българската фолклорна музика са съхранени. Съборът показа величавата родопска музика в целия й блясък, а емоционалната оценка на публиката през трите дни е показателна за това, допълва Илчев. Етнографски и музейни изложби, базари на био- и фермерски продукти от Родопите, занаятчийски работилници, етноселище и изложения бяха представени в програмата на събора. Галаконцертът \"Родопска вечер\" открои красотата на музиката на Родопите в изпълнение на ансамбъл \"Родопа\", на \"100 каба гайди\", \"101 каба гайди\", \"Каба кабадайлии\", Златина Узунова, Валя Балканска, Петър Янев, Кристина Енгерова, Светла Дукатева, Николай Славеев и др. Съборът бе закрит днес с церемония по награждаването на лауреатите на националния фолклорен конкурс.", "date": "2019.07.21", "title": "Роженският събор събра над 280-хилядна \nпублика"}
{"url": "https://www.24chasa.bg/novini/article/7569147", "text": "Асен Генов е доста бесен. Неговите лични данни бяха публикувани тази седмица, след като записи от повече от 5 милиона българи бяха откраднати от хакери от данъчната служба на страната. Така започва материал на Си Ен Ен за хакерската атакава в Националната агенция по приходите.  В страна с едва 7 милиона души мащабът на такова източване на данни означава, че почти всеки работещ възрастен е бил засегнат. Всички ние трябва да бъдем ядосани. ... Информацията сега е свободно достъпна за всеки. Много, много хора в България вече разполагат с този файл и аз вярвам, че това не е само в България\", коментира Генов, блогър и политически експерт.  Той знае, че данните му са компрометирани, защото, въпреки че не е ИТ специалист, успява да намери откраднатите файлове онлайн, пише Си Ен Ен.  Атакава не е уникална. Правителствените бази данни са златни мини за хакери. Те съдържат огромно количество информация, която може да бъде \"полезна\" за години напред, казват експерти. \"Може да направите паролата си по-дълга и по-сложна, но информацията, която притежава правителството, не се променя, твърди Гай Бънкър, експерт по информационна сигурност и главен технологичен директор в Clearswift, компания за киберсигурност. Дата ви на раждане няма да се промени, нито местожителството ви.  Инцидентът в България засяга, българскити адвокат по въпросите за неприкосновеност на личния живот и защита на данните, които съветват някои от най-големите технологични компании в света как да пазят информацията за своите клиенти. \"Такива инциденти не бива да се случват в държавна институция. Изглежда, че това не коства огромни усилия и това вероятно са личните данни на почти всички български граждани\", твърди Десислава Кръстева от адвокатска фирма в София.  Българската комисия за защита на личните данни заяви, че ще започне разследване на хакерството. Говорител на Националната агенция за приходите не коментира дали данните са добре защитени.", "date": "2019.07.21", "title": "Си Ен Ен за пробива в НАП: Хакнаха цяла нация!"}
{"url": "https://www.24chasa.bg/novini/article/7569162", "text": "Сайтовете на летищата в Бургас и Варна са станали жертва на хакерска атака, съобщиха за 24 часа от пресцентъра на аеропорта, който се намира във Варна.  Информацията е била блокирана, малко преди полунощ снощи. И към момента няма достъп до сайта на летище Бургас, установи репортерска проверка. От пресцентъра на Варна уточниха, че специалисти работят и до няколко часа страницата на бургаския аеропорт ще бъде възстановена.  Оттам увериха, че сайтът на летище Варна вече работи нормално. ", "date": "2019.07.21", "title": "Хакерите атакуват летищата в Бургас и Варна"}
{"url": "https://www.24chasa.bg/novini/article/7569169", "text": "Шест души са загинали от горещата вълна, която обхвана САЩ. Жегата засегна над 200 милиона души от Атлантическия бряг до равнините на Средния Запад, предаде  Термометрите продължават да се покачват. Заради горещото време много прояви бяха отменени. Според прогнозите на синоптиците захлаждането ще започне в понеделник.", "date": "2019.07.21", "title": "Шест души загинаха от горещата вълна в САЩ"}
{"url": "https://www.24chasa.bg/novini/article/7569173", "text": "Сериозен ръст на желаещите да изкарат шофьорска книжка. Причината е очакваното поскъпване на курса с около 250 – 300 лева заради увеличаването на броя на часовете по кормуване. Част от автошколите са записали двойно повече курсисти през последните дни, предаде  20-годишният Никола има право да започне обучение за шофьор от две години. Избира да го направи точно сега. Никола не е особено заинтересован от качеството на обучението. „В курса влизат 7 дни теория, 31 часа мисля, че бяха практика, в които влизат каране на магистрала, извънградско, градско и паркиране. Колкото да изкараш книжка, след това трябва сам да се уча”, смята Никола Байкушев. Въпреки това не иска да чака часовете по кормуване да станат с 11 повече. От есента те задължително ще включват каране през нощта, по магистрала, в задръстване и по опасни пътища. „Разбрах, че през септември ще поскъпнат курсовете и реших да ги изкарам по-рано, да хвана по-евтиното”, заявява Никола.", "date": "2019.07.21", "title": "Сериозен ръст на желаещите да изкарат шофьорска книжка"}
{"url": "https://www.24chasa.bg/novini/article/7569096", "text": "Българската асоциация на заведенията, която обединява предимно дребни собственици на ресторанти, дискотеки и барове, поиска в декларация, изпратена до медиите, политически дебат за премахване на последните ограничения, наложени с поправка на Закона за защита от шума в околната среда, които Народното събрание гласува преди два месеца. Според декларацията крайният час, до който може да се работи в заведения на открито, трябва да бъде преместен до полунощ, т.е. с един час напред във времето в сравнение с приетото в поправките на закона ограничение. Според собствениците на заведения новото ограничение за децибелите трябва да бъде променено на 100 и освен това нововъвената мярка “запечатване на обект” трябва да бъде премахната. Те се мотивират с това, че през юни парламентът е приел поправките, без изобщо да се пита браншът за мнението му.", "date": "2019.07.21", "title": "Искат 100 децибела до полунощ"}
{"url": "https://www.24chasa.bg/novini/article/7568926", "text": "Поведението и сътрудничеството на нашите съседи ще определи техния път към Европейския съюз, заяви гръцкият премиер Кириакос Мицотакис в реч в началото на дискусията за гласуване на вот на доверие на правителството, съобщи МИА. В едночасовата си реч Мицотакис се спря на гръцката външна политика, споменавайки договора от Преспа и гръцко-турските отношения. предава БТА. На Балканите приоритет е да се смекчат негативните последици от договора от Преспа. А главната точка тук е развойната програма за Северна Гърция, защитата на македонските продукти и голяма международна кампания за нашата Македония, заяви Мицотакис. И искам отново да изпратя едно послание - отношението и доброто сътрудничество на нашите съседи ще определи техния път към Европейския съюз, каза Мицотакис. Гръцкият премиер представи програмата на новото правителство. Той говори за приоритетите в шест области, започвайки от намаляване на данъците, приватизации, намаляване на бюрокрацията, промени в здравеопазването и образованието, промени в изборния закон и предоставяне на възможност за гласуване на гърците, които живеят в чужбина. Мицотакис също така обеща по-голяма сигурност на гражданите.", "date": "2019.07.21", "title": "Мицотакис: Поведението на нашите съседи ще определи техния път към ЕС"}
{"url": "https://www.24chasa.bg/novini/article/7568930", "text": "„Трябва да оценим критично уязвимостта. За да има електронни услуги, трябва да се разработват системи. Тези системи са една отвореност и са подложени на риск. Към момента главните неща в НАП функционират по сигурен и стабилен начин. Нямаме причини да вярваме, че уязвимостите продължават да се експлоатират, електронните услуги работят и всички входове и изходи към НАП изглеждат сигурни. По отношение на периферни услуги сме идентифицирали рискове, не сме идентифицирали изтичане на данни. В момента са преустановени няколко услуги, други са ъпгрейднати“. Това каза пред   говорителят на НАП Росен Бъчваров. Той поясни, че в момента се извършват тестове за уязвимости и ако се наложи спиране на някои електронни услуги, то това ще бъде направено. „Нито става дума за катастрофа. Нито става дума за нещо безобидно. Нашият фокус е насочен върху две основни теми. Първата е да оценим дали има други уязвимости в информационните системи на Националната агенция за приходите (НАП) и ако такива бъдат намерени, те да бъдат затворени веднага. Вторият ни фокус е да дадем възможно най-много и полезна информация за гражданите“. Бъчваров заяви, че атаката е показала уязвимостта на компютърната система и отговорност за нея ще се поеме, но непосредствената задача е агенцията да каже на гражданите: „А - има ли техни данни (сред изтеклите – б.р.). Б - какви са тези данни. Ц - какво може да направи един гражданин, чиито данни са в този текст, така че да намалим дотолкова, доколкото е възможно, неблагоприятните последици от това“. Росен Бъчваров каза, че вероятно скоро ще бъде пусната система, през която гражданите да могат да проверят дали са част от жертвите на кибератаката: „Около 3% от всички информационни масиви на НАП са засегнати. Това са данни – имена и ЕГН-та на над 4 милиона живи български граждани и над 1 милион починали. Информацията е частична. От тези изтекли данни не може да се направи пълно и изчерпателно профилиране за мен, за вас, за всеки един от хората. Не означава обаче, че тези частични данни не са чувствителни“.", "date": "2019.07.21", "title": "Правят се тестове за уязвимости в НАП, скоро пускат системата за проверка кой е жертва на атаката"}
{"url": "https://www.24chasa.bg/novini/article/7568936", "text": "Британският министър на финансите Филип Хамънд ще подаде оставка заради Брекзита, ако Борис Джонсън стане премиер на страната, предадоха Франс прес и Ройтерс. \"Сигурен съм, че няма да бъда уволнен, защото ще подам оставка, преди да стигнем дотам\", заяви Хамънд пред Би Би Си. \"Ако Борис Джонсън стане премиер, доколкото разбирам, условията за да служа в неговото правителство ще включват приемането на напускане на ЕС без споразумение на 31 октомври. Това не е нещо, което мога да приема\", добави министърът на финансите, предава БТА. Ако членовете на Консервативната партия изберат Джонсън за наследник на Тереза Мей, Хамънд ще подаде оставка в сряда, съобщава Ройтерс.", "date": "2019.07.21", "title": "Британският финансов министър ще подаде оставка, ако Борис Джонсън стане премиер"}
{"url": "https://www.24chasa.bg/novini/article/7568938", "text": "Новоизбраната председателка на Европейската комисия Урсула фон дер Лайен заяви, че ще се застъпва за начало на присъединителни преговори между ЕС и Северна Македония и Албания веднага след като бъде оценено, че тези две страни са изпълнили критериите, съобщи Танюг. В интервю за \"Шпигел\" тя каза, че тези две страни са съседи на ЕС. Трябва да започнем преговори с тези страни веднага след като Европейският съвет приеме заключение, че са изпълнени критериите. Трябва да оставим подадена ръка на тези страни. Споделяме един континент, една история, ние сме съседи. Ако затворим вратата на този регион, ще предизвикаме вреда на себе си, каза тя в интервюто, предава БТА. Преди десетина дни по време на своето представяне в Европейския парламент Урсула фон дер Лайен похвали Северна Македония като светъл пример заради позитивните постижения, добавяйки, че Западните Балкани трябва да се възприемат по-сериозно. Фон дер Лайен бе избрана миналия вторник за първата жена в историята на ЕС начело на Европейската комисия. По време на кампанията, в която убеждаваше европейските депутати да гласуват за нея, тя на няколко пъти посочваше като свой приоритет започването на преговори с Албания и Северна Македония. Урсула фон Лайен следва да поеме поста председател на Европейската комисия на първи ноември 2019 г.", "date": "2019.07.21", "title": "Фон дер Лайен: Ще започнем преговори с Албания и Северна Македония, когато изпълнят критериите"}
{"url": "https://www.24chasa.bg/novini/article/7568941", "text": "Хакери разкриха планове на руските служби за сигурност да отделят интернета си от този на останалия свят. Твърди се, че 7.5 терабайта от данните на основния подизпълнител на Федералната служба за сигурност са били откраднати и разпратени до медиите за публикуване, пише \"Дейли мейл\". Хакерите, използващи името 0v1ru$, проникнаха в сървъра на московската ИТ компания SyTech, която работи с Федералната служба за сигурност по интернет проекти. Те оставиха усмихнато лице на Yoba на началната страница на компанията, заедно със снимки, разкриващи предполагаемото им нахлуване на 13 юли. Данните били предоставени на хакерската организация \"Дигитална революция\", която разпратила файловете до медийни компании. Течът на данни е описван като вероятно най-големият в историята на руските разузнавателни служби. В данните присъстват детайли за проекти, свързани с извличане на информация от социални мрежи като Фейсбук и LinkedIn, както и разкриването на самоличността на потребители на браузъра Tor. Tor се използва за заобикаляне на ограничения в интернет, прикриване на данни и достъп до т. нар. \"тъмна мрежа\". Хакерите от 0v1ru$ разкриха имената на мениджъри от SyTech и наименованията на проектите Arion, Relation и Hryvnia. От архива, с който руската редакция на Би Би Си успя да се запознае, следва, че SyTech е работила по поне 20 непублични ИТ проекта, поръчани от руските специални служби и отдели, но тези документи не съдържат държавни тайни. Според съобщенията проектите включват събиране на данни от социалните мрежи и руски корпорация, както и планове на Русия да изгради свой собствен и отделен интернет.", "date": "2019.07.21", "title": "Най-голямото изтичане на данни в историята на руските служби за сигурност: хакнаха техен подизпълнител"}
{"url": "https://www.24chasa.bg/novini/article/7568958", "text": "Новият руски посланик в Сърбия Александър Боцан Харченко утре ще се срещне за пръв път от встъпването си в длъжност с президента на Сърбия Александър Вучич и ще му предаде послание от руския президент Владимир Путин, съобщи Танюг, позовавайки се на вестник \"Блиц\". Според дипломатически източници, цитирани от вестника, Харченко носи на Вучич важно послание от руския президент Путин, което е свързано с Косово, предава БТА.", "date": "2019.07.21", "title": "В. \"Блиц\": Новият руски посланик в Белград\nноси послание от Владимир Путин"}
{"url": "https://www.24chasa.bg/novini/article/7568984", "text": "По обяд в Мегара, в западната част на област Атика, избухна пожар, и от противопожарната охрана съобщиха, че 51 пожарникари, 19 превозни средства, членове на специализираната пожарна служба и два хеликоптера са се включили в битката със стихията, предаде БНТ.  Според гръцките медии огънят е близо до населено място и има къщи в околността, които могат да бъдат застрашени от пламъците. От гражданската защита съобщават, че генералният секретар за гражданска защита, Никос Хардаляс спешно е заминал за района на бедствието. Мегара е на около 50 километра западно от центъра на Атина.", "date": "2019.07.21", "title": "Пожар бушува на 50 километра от Атина"}
{"url": "https://www.24chasa.bg/novini/article/7569023", "text": "Директорът на канцеларията за Косово в сръбското правителство Марко Джурич оцени, че оставката на премиера на Косово Рамуш Харадинай е \"сериозен политически сценарий\", след който може да се очаква да бъде упражнен натиск върху Сърбия да признае Косово, съобщи Танюг, цитирана от БТА.  \"След цялото това представление част от международната общност ще пристигне в Белград да оказва натиск и да настоява директно или индиректно Белград да признае независимостта на Косово\", смята Джурич. В интервю за телевизия Пинк, говорейки за съда, пред който трябва да се явят Харадинай и други членове на Армията за освобождение на Косово, Джурич посочи, че става дума за съд, който само временно е изместен от територията на Косово и в същността си това е \"съд на Косово\". Джурич припомни, че на територията на \"южната сръбска област\" прищинското правосъдие е отнело 80 000 недвижими имоти на сърби. След оставката на премиера Рамуш Харадинай в Прищина започна политически конфликт между представителите на албанците, там се води война на всички против всички, които се борят за позиция на лидер в новото правителство, каза Джурич. По думите на сръбския представител след оставката Харадинай се е представил като герой, който се противопоставя на Сърбия и поради това е жертва. Джурич отбеляза, че в медиите в Прищина не се споменава нищо за ужаса, който са преживели сърбите и други неалбански народи от страна на \"терористичната Армия за освобождение на Косово\".", "date": "2019.07.21", "title": "Международната общност ще окаже \nнатиск върху Сърбия да признае  Косово"}
{"url": "https://www.24chasa.bg/novini/article/7569027", "text": "Консултантска фирма от Русе е сред първите в страната, която въведе четиридневна работна седмица. Дружество има офиси в Русе и Бургас, в които работят общо 8 служители. Мениджмънтът на фирмата очаква нововъведението да намали стреса и да оптимизира работата, предаде БНТ.  Управителят на фирмата Петър Петев се решил на смелата стъпка, след като прочел статия по темата в специализирано издание. \"Когато хората почиват повече, в работното време са по-мобилизирани, по-оптимизирани и обемът работа, който се свършва за 5 дни, би могъл да бъде свършен за 4 дни при такава мобилизация\", коментира Петър Петев - управител на консултантска фирма. Въпреки че служителите почиват един ден повече, това няма да се отрази на работната им заплата. \"Всички сме много ентусиазирани и се надяваме да сработи. Смятам, че това ще се отрази положително върху нашите резултати, когато сме по-отпочинали\", казва Мирена Пашкунова - служител във фирмата. Тенденцията за 4-дневна работна седмица обхваща все повече фирми по света. И макар да е рано за равносметка на резултата, Петър Петев препоръчва на всеки работодател да направи този експеримент и сам да вземе решение дали е удачен за неговата фирма.", "date": "2019.07.21", "title": "Русенска фирма въведе четиридневна работна седмица"}
{"url": "https://www.24chasa.bg/novini/article/7569031", "text": "Тялото на още един човек, изчезнал при наводненията в северния турски окръг Дюздже, е било намерено днес от спасителните екипи, предаде турската частна телевизия НТВ, цитирана от БТА.  Намереният труп е на 53-годишния Дженгиз Тьонгел, съпруг на друга жертва на природната стихия - Фатма Тьонгел, 42-годишна жена, чието безжизнено тяло беше открито в петък. Петима души остават в неизвестност. Продължават усилията на спасителните екипи по тяхното издирване. Валийството в Дюздже съобщи, че за общо седем души от село Есмаханъм в околията на град Акчакоджа е било съобщено, че са изчезнали. Четири от тях са деца. Досега са намерени телата на семейната двойка, а съдбата на останалите петима остава неизвестна. В спасително-издирвателните дейности участват над 200 души, 38 коли, три автомобила амфибия, осем лодки, 13 кучета, три хеликоптера и един самолет. Над 130 евакуирани граждани са настанени във временни жилища, а десетки други пребивават при свои близки. Продължава и работата по установяване на щетите, нанесени от поройните дъждове. Невиждани досега порои се изляха в района през последните дни, наводнявайки 124 селища в окръга. Най-тежко пострада село Есмаханъм, където вливаща се в Черно море река излезе от коритото си. Над 200 души бяха блокирани в наводнените зони, но часове по-късно бяха спасени с усилията на властите. Само за ден в Дюздже е паднало количество дъжд, равносилно на валежите за цяла година, заяви вътрешният министър Сюлейман Сойлу в четвъртък.", "date": "2019.07.21", "title": "Най-малко двама загинали при наводненията \nв Северна Турция"}
{"url": "https://www.24chasa.bg/novini/article/7569034", "text": "Деца и сърфисти влязоха вчера във водата близо до ядрената електроцентрала \"Фукушима 1\" за първи път след аварията през 2011 г., съобщи ДПА,  цитирана от БТА.  Плажът Китаидзуми, който е на около 25 км северно от ядрената електроцентрала, се изпълни със хора, след като кметството на гр. Минасома вдигна забраната. Този плаж беше много популярен сред сърфистите преди бедствието. Там се провеждаха национални и световни шампионати. \"Израснах, гледайки тук морето - каза Саяка Мори пред агенция Киодо. Къщата им е била отнесена от вълната цунами. - Изпитвам носталгия да се върна тук за първи път от девет години\". През март 2011 г. силно земетресение с магнитуд 9 и последвала го вълна цунами опустоши брега в префектурата Фукушима и предизвика тройно изтичане в ядрената електроцентрала. Загинаха около 18 000 души.", "date": "2019.07.21", "title": "Плаж във Фукушима беше отворен осем години след ядреното бедствие"}
{"url": "https://www.24chasa.bg/novini/article/7569146", "text": "Легендарният блус музикант и радиоводещ Буги Барабата почина внезапно в нощта на събота срещу неделя само на 58 години. Марио Събев, както бе истинското име на Буги, е бил опериран по спешност в петък. Новината на смъртта на Джентълмена от “Коньовица”, както наричаха музиканта по името на негова песен, бе съобщена от колегите му в радио Z-Rock, където той водеше сутрешното шоу “Буги тайм”. “Цяло поколение израсна с неговите шеги и сутрешни теми. Буги бе човек с чувство за хумор и с много голямо сърце”, каза програмният директор на радиото Спас Шурулинков. “Той винаги е живеел на ръба, но така му харесваше и му отиваше”, допълни той за Барабата. “Буги беше невероятен образ. Той измисляше страхотни лафове и вицове”, разказа пък Васко Кръпката. Двамата се познавали от повече от 30 години. Кръпката си спомни как един ден Буги отишъл при него и му казал: “Васко, имам едни песни, които искам да ти дам да изпееш”. “Буги, по-добре ти да си ги изпълниш. Направи си група”, посъветвал го той. “Много съм грозен, не мога да пея”, оплакал се Барабата, а Кръпката му отвърнал: “Това ти е чарът, това е блус, а за него си идеален”. Така Буги направил и групата си “Бараби Блус Бенд”. Наскоро бандата записала и нов албум “Той е готов от 1 месец, така че ще го издадем. Планираното му представяне бе за края на август или началото на септември”, каза Александър Панайотов, един от музикантите в “Бараби Блус Бенд”. “Буги искаше да правим музика, за да имат младите хора още един избор да чуят нещо различно. Това бе най-голямата му цел”, допълни той. “Всеки един да си отвори по една бира или да изпуши по една пура в негова памет, мисля, че Буги ще бъде супер доволен”, каза още Панайотов. Колегите му в радиото вече са подготвили най-добрите му моменти, които да пуснат в ефир в 6,00 ч сутринта. Освен това цяла седмица на всеки кръгъл час по Z-Rock ще звучи музика на Буги Барабата.", "date": "2019.07.21", "title": "Буги Барабата почина, пускат посмъртно новия му албум"}
{"url": "https://www.24chasa.bg/novini/article/7568887", "text": "Сривът на веригата италиански ресторанти на Джейми Оливър му е коствал 25 милиона паунда лични средства. Кредиторите също имат загуба от 83 милиона паунда, които инвестирали в бизнеса, за да се опитат да го спасят, разкрива \"Дейли мейл\". Оливър е бръкнал в собствената си банкова сметка, за да изплати заплатите на 1000 служители, които бяха съкратени. След новината, че 22 от 23-те ресторанта се затварят, притеснените работници пристигаха със сълзи на очи. Служителите на водещия ресторант на Оливър в Бирмингам твърдят, че дори са били осведомени по електронната поща, само 30 минути преди компанията да обяви, че се е сринала. През 2008 г. Джейми отваря първия си ресторант от веригата. 9 години по-късно бизнесите на популярния готвач натрупват загуби от 20 милиона паунда, което го принуждава да затвори 18 от своите заведения. Това води до закриването на 600 работни места. Веригата се бори с дългове, възлизащи на стойност от 71.5 милиона паунда, и почти е пред фалит преди Оливър да вложи от личните си спестявания в бизнеса. Фирмата също така заема 37 милиона паунда от HSBC и други компании.  Откакво Джейми Оливър придобива популярност като телевизионна звезда, се смята, че е натрупал състояние от 240 млн. паунда. През януари той и жена му, с която имат 5 деца, се сдобиват в имение от 16-ти век за 6 млн. паунда в Есекс. Освен това те притежават друго имение за 8.9 млн. паунда в Северен Лондон.", "date": "2019.07.21", "title": "Джейми Оливър завлякъл кредитори с 83 млн. паунда след краха на заведенията му"}
{"url": "https://www.24chasa.bg/novini/article/7568668", "text": "Властите издадоха днес заповед за евакуация на десетки хиляди жители в Западна Япония, където вали проливен дъжд, предаде ДПА. Синоптиците предупредиха за опасност от кални свлачища, наводнения и прииждане на реки на остров Кюшу и региона Чугоку, тъй като тайфунът Данас, който преминава над Корейския полуостров, предизвика рекордни количества дъжд в някои части на Западна Япония, предаде БТА. Около 300 милиметра дъжд са паднали в градовете Тосу и Куруме на Кюшу от 22 часа вчера до 10 часа тази сутрин според метеорологичната агенция. Властите издават заповед за евакуация на десетки хиляди жители в префектурите Фукуока и Хирошима. Към 9 сутринта окото на бурята над Корейския полуостров се движеше на североизток с 30 километра в час, с максимални устойчиви ветрове от 65 км/ч и пориви от 90 км/ч.", "date": "2019.07.21", "title": "Проливни дъждове в Западна Япония, десетки хиляди трябва да се евакуират"}
{"url": "https://www.24chasa.bg/novini/article/7568670", "text": "Увеличава се рискът от полски и горски пожари, предава  . Степента на опасност е „много голяма” в областите Силистра, Хасково и Бургас и „екстремна” в централните части на Ямболска област. Специалистите предупреждават изрично земеделските стопани да не палят стърнища, а туристите да внимават с огньовете на позволените места.", "date": "2019.07.21", "title": "Висок риск от полски и горски пожари. Експерти: Да не се палят стърнища!"}
{"url": "https://www.24chasa.bg/novini/article/7568710", "text": "Турист от Англия бе ударен от мълния в Пирин, но оживя по чудо. Имал е късмет, защото при подобни инциденти оцеляването е почти невъзможно. Сигнал за бедстващия 41-годишен мъж е подаден в отряда на Планинската спасителна служба в Сандански в петък около 14,30 ч. Първата информация била, че мъж е ударен от мълния в района на Бъндеришка порта, но после било уточнено, че районът е Винарската порта. “Успяхме да го открием в Чаирския циркус, в доста тежко състояние. Беше много изплашен, трудно говореше, казваше, че не чува. Вероятно има спукано тъпанче. Останал беше почти без дрехи и с обгорели ръце и крака, с травма на главата”, обясни планинският спасител доброволец Кристиян Урумов. Най-вероятно англичанинът М. Г. е прекарал сам около 2-3 часа в планината, след като е ударен от мълнията, защото обяснил, че няма спомени за известен период. След като дошъл в съзнание, видял, че единият му телефон е обгорял и успял по втория, останал здрав, да се обади на познати, които пък подали сигнала в ПСС. “Спасило го е това, че не е изгубил самообладание, имал е два телефона и е успял да се обади. Успя и да ни упъти точно къде е, защото първата посочена локация не беше точна. Обясни, че мълнията го е ударила и е излязла през краката му, защото бяха обгорели. Беше леко екипиран за еднодневен преход и по-скоро за тичане в планината. Не е трябвало да се качва на високо по билото, защото там е най-възможно да те удари мълния, а времето в планините се променя много бързо”, допълни планинският спасител. Планинските спасители на място са оказали първа помощ на чужденеца и са го свалили до болницата в Сандански, откъдето пък е транспортиран до “Пирогов”. От най-голямта спешна болница обясниха, че англичанинът е в стабилно състояние и е под лекарско наблюдение. Грешката на англичанина била, че се е качвал нависоко по билото, което е много опасно при рязка смяна на времето.", "date": "2019.07.21", "title": "С обгорени ръце и крака бил туристът, успял да повика помощ след удар от мълния"}
{"url": "https://www.24chasa.bg/novini/article/7568639", "text": "Гръцкият премиер Кириакос Мицотакис заяви, че основни приоритети на правителството му ще бъдат намаляване на данъците, създаване на работни места и борба с нарастващата престъпност, предаде Асошиейтед прес. Мицотакис обяви вчера, откривайки тридневен парламентарен дебат по програмата на правителството му, че незабавно ще намали данъците върху имуществото, предава БТА. Той каза, че ще се придържа към финансовите цели, изисквани от кредиторите на Гърция, включително първичен бюджетен излишък в размер на 3,5 процента от брутния вътрешен продукт. Премиерът обаче добави, че ще опита да договори различни условия следващата година. Мицотакис обеща отмяна на законите, които правят по-лесно за осъдени престъпници и терористи да бъдат освобождавани предсрочно и че ще върне затворите с максимално ниво на сигурност, които предишното правителство премахна. Колкото до споразумението, сключено със Северна Македония, Мицотакис каза, че ще облекчи \"негативните\" му ефекти, най-вече като гарантира, че само продукти, произведени в гръцките провинции Източна Македония и Тракия, Централна Македония и Западна Македония, ще могат да имат на етикета си думата \"македонски\". Вот на доверие ще последва дебата в понеделник вечерта.", "date": "2019.07.21", "title": "Мицотакис: Приоритетите ни ще бъдат по-малки данъци, повече работни места и сигурност"}
{"url": "https://www.24chasa.bg/novini/article/7568642", "text": "Британски министри планират да наложат на Иран санкции след задържането на плаващ под британски флаг петролен танкер в Персийския залив, съобщи в. \"Дейли телеграф\", цитиран от Ройтерс. Британският външен министър Джереми Хънт се очаква да обяви днес дипломатически и икономически мерки, включително евентуално замразяване на авоари в отговор на инцидента, предава БТА. Великобритания може да призове ООН и ЕС да върнат санкциите върху Иран, които бяха отменени през 2016 г. след сделката за иранската ядрена програма, отбеляза вестникът.", "date": "2019.07.21", "title": "Великобритания обмисля да наложи санкции на Иран заради задържания танкер"}
{"url": "https://www.24chasa.bg/novini/article/7568643", "text": "„Домивите кражби намалявам за първото шестмесичие на 2019 в сравнение с това на 2018 с 19%“, казва комисар Димитър Кошов, зам.-началник отдел \"Криминална полиция\" към ГДНП, пред  . Причината според него не е в това, че хората подават по-малко жалби, а че полицията върши все по-компетентно работата си. Крадците действат основно единично, а други имат лице, което следи за пристигането на полиция или СОТ. „Няма банди“, категоричен е Кошов. Той смята, че грабежите са изключителна рядкост. През лятото най-често крадците проникват през незатворени прозорци или балконски врати. Разкриваемостта на кражбите около 27%. Обикновено се вземат ценните вещи от дома –пари, бижута и т.н. Ако собственикът на жилището е там, крадците гледат да са максимално бързи, стига да нямат информация, че там има нещо ценно. Пасивната защита е свързана със заключването на вратите, повишаване защитата на дограмата и т.н.. Активната е свързана със СОТ системите, които бързо да регистрират нежеланите посетители в дома. Няма универсален начин да се предпазите от обир, казва Кошов.", "date": "2019.07.21", "title": "През лятото крадците проникват в дома през незатворени прозорци и балконски врати"}
{"url": "https://www.24chasa.bg/novini/article/7568648", "text": "Съединените щати отбелязаха вчера 50-годишнината от стъпването на американски астронавти на Луната с партита, състезания, игри и концерти, съобщи Асошиейтед прес. В космическия център на НАСА \"Кенеди\" астронавтът Бъз Олдрин показа на вицепрезидента Майк Пенс стартовата площадка, откъдето е потеглила неговата мисия \"Аполо 11\" към Луната през 1969 г., предаде БТА. В родния град на астронавта Нийл Армстронг в щата Охайо близо 2000 души участваха в състезанието \"Бягане към Луната\". Участникът в 10-километровата надпревара Робърт Роко, 54-годишен пенсиониран служител на военновъздушните сили, каза че стъпването на Луната на Армстронг и Олдрин е \"може би най-историческото събитие в живота ми, може би и в живота на всички\". \"Аполо 11\" е единственото събитие от 20 век, което има шанс да бъде масово помнено и през 30 век\", каза вицепрезидентът Пенс. Той приветства Армстронг, Олдрин и третия астронавт от мисията Майкъл Колинс, както и всички 400 000 американци, работили неуморно за успеха на \"Аполо 11\". Осемдесет и девет годишният Олдрин хвана ръката на големия син на Нийл Армстронг, Рик, когато Пенс спомена думата \"герои\". Армстронг почина през 2012 година. Осемдесет и осем годишният колинс не участва в церемонията във Флорида.", "date": "2019.07.21", "title": "САЩ отбелязаха 50 години от стъпването на човек на Луната"}
{"url": "https://www.24chasa.bg/novini/article/7568652", "text": "Над 900 пожарникари се бориха вчера с пожари, бушуващи в планински район в централната част на Португалия, където огнена стихия отне живота на стотина души през 2017 г., предаде Франс прес. Четирима огнеборци пострадаха, един от които е в тежко състояние, предава БТА. Едно село бе евакуирано и още три са застрашени в провинция Кащелу Бранку, на 200 км северно от Лисабон. В гасенето на пожара участват 300 машини. Полетите на пожарникарски самолети и хеликоптери бяха спрени с падането на нощта. Няколко национални пътища бяха затворени.", "date": "2019.07.21", "title": "Над 900 пожарникари се борят с огнената стихия в Португалия"}
{"url": "https://www.24chasa.bg/novini/article/7568654", "text": "Великобритания е казала вчера на Съвета за сигурност на ООН, че иранските сили са предприели действия по задържането на плаващия под британски флаг танкер, когато се е намирал в омански териториални води, предаде Ройтерс. \"Корабът е изпълнявал законното си право на транзитно преминаване през международен проток, съгласно международното право\", каза постоянното представителство на Обединеното кралство в писмо до Съвета за сигурност, предава БТА. \"Международното право изисква правото на транзитно преминаване да не бъде нарушавано и следователно иранските действия представляват незаконна намеса\", добави британската мисия. Писмото е изпратено и до генералния секретар на ООН Антониу Гутериш.", "date": "2019.07.21", "title": "Великобритания сигнализира ООН заради опит на Иран да задържи британски танкер"}
{"url": "https://www.24chasa.bg/novini/article/7568657", "text": "Шефът на иранската дипломация Мохамад Джавад Зариф разкритикува вчера \"едностранния авантюризъм\" и \"икономическия тероризъм\" на САЩ. Той говори на министерска среща на Движението на необвързаните страни в Каракас, без да спомене конфискуването от неговата страна на петролен танкер, плаващ под британски флаг, предаде Франс прес. Според него Куба, Сирия, Венецуела и Иран страдат от този \"икономически тероризъм\", извършван чрез санкции. Иранският външен министър каза, че неговата страна е на първа линия в съпротивата срещу едностранните действия на САЩ, предава БТА. В речта си на срещата на движението, което има 120 държави членки, Зариф не каза нищо за танкера, задържан от Иран в Ормузкия проток - \"неприемлива\" за Лондон операция, породила опасения от нова ескалация на напрежението.", "date": "2019.07.21", "title": "Иран разкритикува \"икономическия тероризъм\" на САЩ"}
{"url": "https://www.24chasa.bg/novini/article/7568659", "text": "Трима души починаха от силните горещини, обхванали САЩ, съобщи Франс прес. Горещата вълна, простираща се от равнините на Средния Запад до атлантическия бряг, ще продължи до днес вечерта, съобщи Националната метеорологична служба. Две от трите жертви са в щата Мериленд. В Арканзас е починал от топлинен удар 32-годишен бивш играч на Националната футболна лига, докато работел навън, предава БТА. В Ню Йорк температурата достигна 38 градуса. В града бяха отворени 500 центъра, където хората могат да се разхладят.", "date": "2019.07.21", "title": "Жегите в САЩ взеха 3 жертви"}
{"url": "https://www.24chasa.bg/novini/article/7568661", "text": "Трима астронавти пристигнаха на Международната космическа станция рано тази сутрин, около шест часа след излитането си от космодрума Байконур в Казахстан, предаде ДПА. Излитането им, което се излъчваше в реално време от НАСА, бе осъществено точно 50 години след деня, в който стъпиха първите хора на Луната, предава БТА. Италианецът Лука Пармитано, американският астронавт Андрю Морган и руският космонавт Александър Скворцов пристигнаха в орбиталната лаборатория по график след пътуване, продължило около шест часа.", "date": "2019.07.21", "title": "Трима астронавти пристигнаха на \nМеждународната космическа станция днес"}
{"url": "https://www.24chasa.bg/novini/article/7568665", "text": "Китайските власти съобщиха, че броят на загиналите   е достигнал 15 души, а още 15 са сериозно ранени, предаде Асошиейтед прес. Китайското министерство за управление на извънредните ситуации съобщи, че 270 пожарникари са претърсили три пъти мястото на експлозията, станала в газов завод в провинция Хънан, предава БТА.", "date": "2019.07.21", "title": "15 души са загинали при газовата експлозия в Китай"}
{"url": "https://www.24chasa.bg/novini/article/7568672", "text": "\"Фирмите и публичните организации трябва да се събудят, те не живеят сами в дигиталния свят“, казва Венцислав Караджов, председател на комисията за защита на личните данни, пред  . Според него през последните години много малко е направено за интернет защитата им. „От една страна големият проблем е, че изтеклите данни, взети от националната база на НАП, засягат голяма част от населението и няма да бъдат заличени“, допълва той. Затова използването им, макар че е незаконно, няма да е невъзможно. Санкция за НАП ще има и тя няма да е малка, казва Караджов. „Трябва да бъде отчетено какво е направила агенцията към момента на проникването“, допълва той. Проверката от комисията за защита на личните данни ще започне в понеделник. С хакнатите данни не може да се теглят заеми от бързи кредити, защото в повечето случаи се изисква копие на личната карта на човека. Същото важи и за тегленето на заеми. Според Караджов различни видове измамници могат да се информират за адреса и имотното състояние. „Според мен 5 млн. за цялата администрация, която обработва данните на всички българи, не са достатъчни“, казва Караджов. Той като експерт не може да иска оставки от длъжностите лица, а да установява допуснатите нарушения. През 2014 имало черен пазар на лични данни в България, но той силно е намалял, казва Караджов. Всеки българин, чийто лични данни са били изтекли, може да заведе дело срещу държавата.", "date": "2019.07.21", "title": "Венцислав Караджов: С изтеклите данни от НАП не би трябвало да може да се тегли кредит"}
{"url": "https://www.24chasa.bg/novini/article/7568742", "text": "Планински спасители са оказали помощ на жена със счупен крак във Витоша. Това съобщиха за   от Планинската спасителна служба (ПСС) към Българския червен кръст (БЧК). Сигналът е подаден от нейния съпруг към 16.40 ч. в събота. Група от 8 човека от Софийския отряд на ПСС отиват да окажат помощ на пострадала в района на Комините под връх Камен дел по пътеката за хижа „Кикиш“. Екипът на ПСС достига до пострадалата, установяват, че е със счупен крак, мобилизират я и със специализиран превоз я качват нагоре по пътеката до района на Платото, където ги чака автомобил на ПСС. Жената е транспортирана до хижа \"Алеко\". Акцията приключва в 19.10 ч.", "date": "2019.07.21", "title": "35-годишна жена си счупи крака във Витоша, спасители й помогнаха"}
{"url": "https://www.24chasa.bg/novini/article/7568769", "text": "Нов вид кражби на ток - копачи на криптовалута крадат ток от трафопостовете. В търсенето на виртуални пари, те вече са похарчили ток за над половин милион лева, без да платят и стотинка. За схемата алармираха от EVN. Крадците са се вързали директно към трафопостовете на три села в Пловдивско, предава  . На три места, копачи на криптовалута незаконно се присъединили към електроразпределителната мрежа. На прицела на крадците били селата Йоаким Груево, Марково и Скобелево. На две места апаратурата била монтирана в специално пригодени мобилни фургони, снабдени с климатизация, камери за видео наблюдение и СОТ. Крадците на ток са разполагали фургоните си в труднодостъпни планински места. Целта е била шумът, който издават машините да не буди съмнение у местните жители. „Тъй като самите фургони предизвикват голям шум от вентилацията, която се изисква за охлаждането на процесорите, които работят за добиване на криптовалута. Категорично става въпрос за кражба. Незаконно присъединяване към разпределителната мрежа на елетроразпределение „Юг””, коментира инж. Здравко Братоев, ръководител отдел “Мрежи“ в Електроразпределение „ Юг”- Пловдив. Крадците на ток били разкрити случайно, след като преди дни родопското село Скобелево останало на тъмно. После електричеството дошло, но крушките започнали да мигат като в дискотека, имало и токови удари, разказва семейство Терзиеви. „Ей тук отгоре една къща да изгори още малко. Има електромери, които са изгорели от тогава още”, коментира Димитър Терзиев, жител на село Скобелево. „Изгърмяха два телевизора- тук на комшийката изгърмя телевизорът и още на едно момче, изгърмя телевизорът се повреди от тока”, допълни неговата съпруга Снежана. А по вредите са за сметка на домакинствата. Фургоните с техника за копаене на онлайн валута били свързани директно с трафопостовете. Само една машина за криптовалута в тях консумирала ток колкото цял жилищен блок. 10 такива машини биха консумирали енергия колкото малък квартал, уточняват енергетиците. „Па данни на експерти един такъв фургон кнсумира от порядъка на 100 до 200 киловата единична мощност. Това напрактка означава около 2 500 до 4-5 хиляди киловатчаса на ден”, обясни инж. Братоев. Дейността копаене на криптовалута не е забранена от закона. За да работи на пълна мощност обаче системата навърта сметка от над 1400 лв. на месец. Цената на един биткойн в момента е между 12 000 и 14 000 долара. Очаква се догодина да струва 20 000 долара. „И за трите случая са уведомени органите на МВР. Има съставени констативни протоколи и разчитаме оттук – нататът компетентните органи да си свършат работата и да ни бъде платена енергията, която е била консумирана незаконно”, заяви още ръководителят на отдел „Мрежи” в Електроразпределение „Юг”. Полицията продължава да издирва копачите на криптовалутата, за да бъдат съдени за кражба на ток. Иззет е един от фургоните. От електроразпределителното дружество вече са предприели серия от мерки за предотвратяване на подобен тип кражби. За целта дружеството започва разяснителна кампания с кметовете от малките населени места.", "date": "2019.07.21", "title": "Копачи на криптовалута крадат ток, 3 села пострадаха"}
{"url": "https://www.24chasa.bg/novini/article/7568773", "text": "Нова мащабна за историята на страната ни находка откриха пловдивските археолози, които проучват Епископската базилика на Древен Филипопол. Става въпрос за каменна плоча от 255-а година, с внушителни размери и надпис, свързан с култа към бог Дионис, предаде  . Специалистите вече са разчели древния надпис. Той е на старогръцки. В него 45 последователи на бог Дионис благодарят за оцеляването си след готското нашествие през 251 година и почти пълното унищожение на Пловдив. С възхвала споменават и военните императори от този период - Валериан и Галиен. Тези хора издигат този паметник като един символ на своята надежда за добро бъдеще и възстановяване, каза епиграфът Николай Шаранков. Находката затвърждава тезата на археолозите, че под огромния християнски храм е имало езическо светилище. Храм на императорския култ. Текстът гласи, че това е в чест на двамата императори, на Римския сенат, на Филипопол, на народното събрание на Филипопол. Един толкова важен и значителен надпис не може да бъде на случайно място. Той не е случайно попаднал тук, защото ние го изчислихме, той е някъде към тон и 400 килограма, заяви археологът Жени Танкова. Археолозите очакват след реставрацията плочата да бъде експонирана на видно място, тъй като е от изключителна важност за предисторията на базиликата.", "date": "2019.07.21", "title": "Археолози откриха древен надпис с култ към бог Дионис в Пловдив"}
{"url": "https://www.24chasa.bg/novini/article/7568792", "text": "Емблематичния музикант Буги Барабатае починал тази нощ на 58-годишна възраст. Неговите колеги от радио Z-Rock написаха скръбен статус във Facebook страницата си, който гласи: \"Нашият Буги тази нощ си отиде... Нямаме думи... Съкрушени сме\". Причината за смъртта все още не е ясна, но в социалните мрежи фенове на музиканта вече изказват съболезнования за внезапната му смърт. Буги Барабата е основател е на „Бараби Блус Бенд“ и автор на всичките песни в шестте албума на групата: „Песни от гаража“, „Лоши времена“, „Срещу вятъра“, „18 карата кал“, „Без право на обжалване“ и „Бесните кучета на блуса“. Съавтор на хита на Васко Кръпката – „Няма бира“. За Георги Минчев е написал песента „Равносметка“. Той бе известен и сред рок феновете.                                                                                                                                                                                                                                                                                                                       ", "date": "2019.07.21", "title": "Буги Барабата е починал тази нощ на 58-годишна възраст"}
{"url": "https://www.24chasa.bg/novini/article/7568807", "text": "Полицията в Северна Македония каза вчера, че 34 афганистански мигранти са пострадали при пътнотранспортно произшествие на магистрала, предаде Ройтерс. Шофьорът на камиона, който ги е карал на север към Сърбия, е скочил от движещото се превозно средство в опит да избяга от полицейски патрул, предава БТА. Трима мигранти и македонският водач са тежко пострадали, след като камионът се е преобърнал и е паднал в 14-метрова пропаст. Ранените, сред които има и деца, са откарани в близки болници.", "date": "2019.07.21", "title": "Шофьор на мигранти скочи в движение от камион в Северна Македония, има ранени"}
{"url": "https://www.24chasa.bg/novini/article/7567295", "text": "Някъде след 11,30 часа на 21 юли 1981 г. вефът в студентската ми квартира изведнъж млъкна. След кратка пауза зазвуча тъжна симфонична музика. Може би точно в 12 часа говорител със скръбен апломб съобщи, че е починала Людмила Живкова. Това става само 5 дни преди да навърши 40 години. Ето целия текст, който намерих в архива на БТА: “ЦК на БКП, Министерският съвет и НС на Отечествения фронт с дълбоко прискърбие съобщават, че след кратко боледуване почина днес в София Людмила Живкова, член на Политбюро на ЦК на БКП и председател на Комитета за култура. Нейната смърт е тежка и непрежалима загуба за партията и народа.” Останах като гръмнат. Предполагам, че в този момент ошашавени са се почувствали и много други хора. В ония години медиите нищо не пишеха за личния живот на партийния и държавен елит и малцина са знаели за здравословните проблеми на дъщерята на Тодор Живков. Беше обявен всенароден траур. Във в. “Литературен фронт” писателите изразиха своята скръб към починалата. Запомнил съм думите на Радичков: “ На другия ден е публикувано заключението на специалната медицинска комисия за смъртта на Людмила. То е крайно пестеливо и редактирано лично от Тодор Живков: “В последно време в резултат на голямо пренапрежение здравословното състояние на др. Людмила Живкова бе влошено. Предприетите мерки за възстановяването на здравето ѝ доведоха до бързо подобряване. На 20 юли 1981 г. обаче състоянието ѝ рязко се влоши в резултат на внезапно настъпил кръвоизлив и последвали тежки, необратими разстройства на дишането и кръвообращението. Смъртта настъпи в 2 часа на 21 юли 1981 г.” Документът е е подписан от: 1. Акад. проф. д-р Атанас Малеев - първи зам.-министър на народното здраве и председател на Медицинската академия. (Той е вуйчо на Людмила, брат на майка ѝ Мара Малеева - б.а.) 2. Проф. д-р Йонко Белоев - директор на Правителствена обединена болница 3. Проф. д-р Йордан Йорданов - дмн, ръководител на Центъра за борба с острата дихателна недостатъчност 4. Проф. д-р Сивчо Сивчев - патоанатом Всъщност по време на нещастието акад. Малеев е на международен конгрес по химиотерапия във Флоренция. Според Крум Благов, автор на книгата “Загадката Людмила Живкова”, “подписът под медицинското заключение за смъртта на племенницата му е сложен само за тежест”. ... Людмила Живкова влиза в политиката едва на 29 г. - през 1971 г. е назначена за първи зам.-председател на Комитета за приятелство и културни връзки с чужбина. През 1972 г. Живкова е преназначена за зам.-председател на оглавявания от поета Павел Матев Комитет за изкуство и култура. Година по-късно става негов първи заместник. Трябва да изпрати баща си, който заминава на официално посещение за Полша. Както обикновено е закъсняла и нарежда на шофьора на мерцедеса да кара бързо. На околовръстното шосе се удрят челно с москвич, който неправилно изпреварва камион. Людмила получава черепно-мозъчна травма и изпада в безсъзнание, лицето ѝ е нарязано от счупените стъкла. Съпругът ѝ Иван Славков казва: “Като я видях в “Пирогов”, едва я познах. Беше смляна като кайма. Ужас! Ударила се беше в предното стъкло на колата и имаше силно мозъчно сътресение. След това ѝ забраниха да пътува, особено със самолет. Тя обаче рипна още на третия месец да оправя България”. В книгата си за Людмила проф. Недьо Недев свидетелства: “Откарват я в “Пирогов”, мобилизират най-добрите специалисти да я лекуват. Привличат лекари от чужбина. Прилагат лечение под ръководството на Петър Димков. Използват вани с екстракт. В Париж ѝ правят пластична операция. Тя се съвзема и през февруари 1974 г. се връща на работа.” В медиите, разбира се, няма никакво съобщение за катастрофата на Живкова. Сигурен съм, че не е имало нищо и в бюлетините на КАТ, ако въобще са издавани такива. обаче продължава. През 1975 г. сяда на стола на Павел Матев, като постът ѝ председател на комитета вече е с ранг на министър. Заедно с това оглавява и Съвета на председателите на творческите съюзи. От 1976 г. е член на ЦК, а през 1979-а влиза в състава на Политбюро. Людмила се връща на работа, но последиците от катастрофата оказват трайно влияние върху здравословното и психическото ѝ състояние. Тя сякаш заживява втори живот. Възприема такъв аскетичен режим на хранене, който по-скоро е режим на гладуване. Увлича се по източни учения и философии, по старите руски мистици, става горещ поклонник на индийската култура, практикува йога, става вегетарианка и стриктно следи теглото ѝ да не надхвърли 48 кг. Отказва се от помощта на научната медицина и започва да търси услугите на билкари, екстрасенси и “нетрадиционни” лечители. Поддържа връзки с Ванга и пие билки по нейни указания. “За мое съжаление, Людмила потъна в окултните науки и срещите си с врачки, но нищо не можех да направя”, заявява медицинската сестра Ани Младенова в интервю за “24 часа” през 2012 г. Людмила и Иван Славков са кумове на сватбата ѝ. “Людмила практикуваше някакви рисковани експерименти за и в същото време сякаш забравяше, че човешката енергия - физическа или психическа - има предел...”, пише Богомил Райнов. 1981 г., последната в живота на Людмила, не започва добре за нея. Предстои честването на 1300-годишнината от създаването на българската държава. Идеята за това честване е нейна, тя е и ръководител на комисията по организирането на тържествата. Според плановете ѝ тържественото събрание трябва да е в зала №1 на НДК, където да звучи Одата на радостта от Деветата симфония на Бетховен. Но тя тактично е отстранена като ръководител на комисията, която е преобразувана в комитет и негов председател - за по-голяма представителност!? - става Тодор Живков. Това няма как да не удря жестоко по самочувствието и амбициите ѝ. На 17 февруари Живкова заминава на двуседмично посещение в Индия, където открива изложбата “Тракийското изкуство по българските земи”. Отделно от официалната програма тя има много срещи и посещения, за които никой от делегацията не знае. Тръгва слух, че е В самолета при обратния полет за София тя привиква един по един членовете на делегацията, казва им по няколко странни изречения, които за някои звучат като прощални, и им подарява бели кърпички. На Левчев например казва: “Пази я внимателно и не я развявай, защото вътре има посипан кристален бял прашец, който не трябва да се разпилее. Даде ми го Сей Баба. Казват, че превръщал една материя в друга...” Въпреки дългия и тежък полет от Индия само няколко часа след кацането на летище София Людмила излита за Мексико. За по-малко от 24 часа прелита 11 часови пояса. И когато на 28 февруари самолетът приземява на аеропорта на Мексико Сити, тя няма сили да слезе от него. А е дошъл да я посрещне министърът на образованието Фернандо Солана. Посланикът ни в Мексико Богомил Герасимов се качва в самолета: “Людмила лежеше като безжизнена на седалката. Лицето ѝ бе бледо и изпито. Тя гледаше към мен, но не ме виждаше. Мисля, че изобщо не чуваше какво ѝ казвам...”, разказа амбасадорът. Бодигардовете Димитър Мурджев и Петър Петров я изнасят на ръце от самолета и я закарват с автомобил в хотел. Идва лекарка от съветското посолство, но Людмила не я допуска до себе си. От години тя и дори обвинява бодигарда си Мурджев, че е човек на Кремъл. Свързват се по телефона с Тодор Живков, който е на посещение в Москва. Той нарежда за Мексико да излети специален самолет с лекарски екип и Иван Славков. До пристигането на самолета обаче Людмила се съвзема и се включва в програмата. Славков остава недоволен, че са му загубили напразно времето, и отказва да придружи жена си в “мероприятията”. В България Живкова продължава да работи много. Освен задълженията си в Комитета за култура в началото на април тя участва в 12-ия конгрес на БКП, на който е На парламентарните избори през юни става депутат за втори мандат. Преизбрана е и за член на Министерския съвет. В същото време обаче е разкрита голяма афера във фонд “Културно наследство”, създаден специално за 13-вековния юбилей. Ръководители на фонда са уличени в големи финансови злоупотреби. “Когато видя документите, тя беше сразена - пише в книгата си “Вторият етаж” Константин Чакъров. - Не можеше да повярва, че член на ЦК ще направи това.” Последната ѝ публична проява е срещата с ръководителки на националните комисии за работа с деца - 23-27 юни. После заминава за Боровец, където почива и баща ѝ. “С нас имаше и лекар, който я наблюдаваше и провеждаше необходимото лечение. Но пред очите ми тя губеше сили с всеки изминал ден, отпадаше физически все повече и повече...” Това пише в мемоарите си Живков. В тези мемоари обаче няма и ред за тежките разговори и спорове, които водят баща и дъщеря за начина, по който тя ръководи културата в България, за отношението ѝ към “съветските другари”, за недоволството към нея у някои членове на Политбюро. Както и за нейното бъдеще в политиката. Иван Славков не ходел често там, но веднъж споделя с Любомир Левчев: “Яко я притиснахме с баща ѝ. Дано този път се вразуми...” Богомил Райнов пише, че без да сдържа гнева си и без да си мери думите, Живков обвинявал щерка си, че пречи на дейността му, наместо да помага, че излага и себе си, и него, че става за смях. И още: “Бащата, асистиран от зетя, отправя към дъщерята множество тежки обвинения срещу поведението ѝ на общественик и държавник.” Богомил Герасимов ми каза, че в Боровец Живков я уволнява от всички постове. Това тя не може да понесе. Според дипломата смъртта ѝ е едновременно убийство и самоубийство. (Виж карето на 54-а стр.) На 20 юли Людмила се прибира в София във вила “Калина”. Според охранителя Мурджев това става около 15 ч. Според шофьора Зафиров - към 18. Мурджев получава от нея рецепта, за да купи лекарство. Според него става дума за приспивателното дормопан. Людмила освобождава управителката на вилата и остава само с камериерката. По-късно тя първа ще намери Людмила безжизнена в “басейнчето” - зидана вана 2 на 2 метра, дълбока около 30 см. Димитър Мурджев е един от първите, написали мемоари за службата си в УБО. През 1992 г. излезе книгата му “Така ги видях”. Герои в нея са Живков, Людмила, Петър Младенов и Чудомир Александров. Мурджев разказва, че към 18 ч звъннал телефонът в дежурната стая. Чул в слушалката писъците на камериерката. Изтичали с шофьора в банята и занемели: “В басейнчето плуваше тялото на Людмила. Издърпахме я на пода върху плочките. Проверих на няколко места за пулса ѝ... Беше мъртва.” Линейката пристига чак след час. По пътя спукали гума. Междувременно идва медицинската сестра Ани Младенова. След време тя признава пред Мурджев, че е намерила празна опаковката с лекарството дормопан и я заменя с нова опаковка, от която взима само две хапчета. Аутопсията на Людмила Живкова е направена сутринта на 21 юли от професорите Сивчев и Белов без помощта на асистенти. През 2000 г. проф. Сивчев казва на Крум Благов, че Людмила се е удавила в басейнчето: “Белият дроб се е изпълнил с течност и не е могла повече да диша, а не е имало кой да я извади оттам. Тя навярно е изпаднала в безсъзнание в самата вана и там е загинала...” Всичко звучи логично и убедително и може би щяхме да приемем, че това е истинската причина за смъртта на Людмила, ако след време проф. Сивчев по повод причината за удавянето ѝ не беше казал: “Това е тайна, която ще отнеса с мен...” С годините се “утвърдиха” три най-възможни причини за смъртта на Людмила: 1. Нещастен случай. Става ѝ лошо в банята, свлича се във ваната и се удавя. 2. Самоубийство - гълта всичките хапчета дормопан, заспива и се удавя във ваната. 3. Убита. Не съм привърженик на конспиративните теории, но мира не ми дават едни думи на Живков, написани в неговите “Мемоари” (1997): “Трудно ми е да го изрека, но не мога да кажа дали кончината ѝ е била резултат от изчерпване на жизнените й сили, или е имало и някакво външно “вмешателство”... През 1981 г. Живков държеше здраво цялата власт. Защо не нареди да бъде разплетена истинската причина за смъртта на Людмила... Богомил Герасимов: Вероятно звучи абсурдно, но причината за смъртта на Людмила Живкова може да се определи едновременно като убийство и самоубийство. Във всеки случай тя не беше естествена, вследствие на стари травми, заболяване или преумора, а насилствена - в резултат на безапелационната заповед на Кремъл да се сложи край на ролята, която играеше Людмила в политическия живот на България. Тази заповед обаче не можеше да постигне търсения ефект, ако липсваше сервилното послушание, бих казал, дори ако го нямаше паническото решение на Тодор Живков да се впише в московския сценарий срещу дъщеря си. Людмила Живкова си отиде като дъщеря на Тодор Живков, но не и като председател на Комитета за култура. След намесата на Кремъл тя беше уволнена от баща си, който я принуди да се прави на болна в Боровец, да приеме отстраняването си от обществено-политическия живот на страната като залог за личното му оцеляване. Това на практика беше моралното ѝ убийство. Самоубийството с таблетките дормопан беше израз не само на нейното отчаяние, но и на протеста ѝ срещу чуждия диктат и предателството на баща ѝ. Тя прибегна до тази крайна мярка, за да разберат всички и навсякъде, че няма да има Ода на радостта в зала №1 и на нейно място като при опело на 1300-годишнината ще звучи реквием.", "date": "2019.07.21", "title": "21.07.1981 г.: Как умря Людмила Живкова"}
{"url": "https://www.24chasa.bg/novini/article/7568634", "text": "Нова страница от енигмата около Емануела Орланди, дъщеря на служител на Ватикана, изчезнала преди 36 години, бе отворена днес с претърсването на две костници с надеждата да се разплете мистерията, съобщи Франс прес. Костите бяха извадени сутринта от подземието на сграда във Ватикана и морфологичният анализ на място ще продължи до 27 юли, посочи Светият престол в комюнике, предава БТА. Операцията е ръководена от професора по съдебна медицина Джовани Аркуди, назначен от Ватикана, в присъствието на експерт, избран от семейство Орланди. Близките на Емануела Орланди, гражданка на Ватикана, която е в неизвестност от 22 юни 1983 г., когато е била на 15, се надяват да разберат какво е станало с нея.", "date": "2019.07.21", "title": "Претърсват 2 костници във Ватикана заради изчезването на Емануела Орланди"}
{"url": "https://www.24chasa.bg/novini/article/7568637", "text": "Украинците гласуват днес на предсрочни парламентарни избори. Очаква се на тях Володимир Зеленски да повтори победата си от президентската надпревара през април, предаде Ройтерс. Но не е сигурно, че неговата партия може да спечели абсолютно мнозинство, допълва Франс прес. Зеленски, бивш комедиант без предишен политически опит, се надява партията му \"Слуга на народа\" да успее да си осигури контрола над парламента. Тя разчита на подкрепата на обществото, разгневено заради корупцията и ниския жизнен стандарт в една от най-бедните страни в Европа, отбелязва Ройтерс. Но който и да спечели изборите в Украйна, той ще наследи страна в епицентъра на противопоставянето между Запада и Москва заради анексията на Крим от Русия през 2014 г. и заради руската роля в сепаратисткия конфликт в Донбас, в който през последните пет години загинаха 13 000 души, предаде БТА. Зеленски и новото му правителство ще трябва и да изпълнят реформите, договорени с международните дарители, за да получи Украйна нови заеми в размер за милиарди долари и за да бъде икономиката стабилна. Според последните социологически проучвания, публикувани през седмицата, партията на Зеленски \"Слуга на народа\" може да получи между 44 и 52 процента от гласовете, предаде Франс прес. На второ място с 11-13 процента е благосклонната към Русия формация \"Опозиционна платформа\", а на трето - партията \"Европейска солидарност\" на предшественика на Зеленски Петро Порошенко с 8 процента, следвана на четвърто място от партията \"Отечество\" на бившата премиерка Юлия Тимошенко с 4-7 процента. Новопоявилата се през май партия \"Глас\" на рокзвездата Святослав Вакарчук е смятана за възможен коалиционен партньор на Зеленски, в случай че той не спечели абсолютно мнозинство. Социолозите й отреждат между 4 и 7 процента. И Зеленски, и Вакарчук казват, че ще се придържат към програмата за подпомагане на Украйна, договорена с Международния валутен фонд, което е успокоителен сигнал към инвеститорите, отбелязва Ройтерс. Прогнозите на социолозите се отнасят само за 225 места в парламента, избирани на пропорционален принцип. Останалите 199 депутати се избират по мажоритарната система в един тур, допълва Франс прес. От общо 450 места в парламента на Украйна, 26 ще останат празни. Става дума за места в Крим, анексиран от Русия преди пет години, и в територии в Източна Украйна, които са под контрола на проруските сепаратисти, допълва Франс прес.", "date": "2019.07.21", "title": "Украйна гласува на предсрочни парламентарни избори"}
{"url": "https://www.24chasa.bg/novini/article/7568810", "text": "Най-малко един човек загина при пожар в дом за възрастни и инвалиди в село Дарковичи в руската Брянска област, предаде ТАСС. Загиналият е мъж на около 70-годишна възраст. Причините за пожара все още се изясняват, съобщи пресслужбата на местния клон на министерството на извънредните ситуации, предава БТА. Възможно е пожарът да се дължи на нарушение на забраната за пушене в стаите. Огънят е избухнал първо в стаята на мъж, инвалид без крака. \"Не е изключено той да е нарушил правилата за противопожарна безопасност\", съобщи пресслужбата на регионалното правителство. \"Мащабни последствия от пожара бяха избегнати благодарение на грамотните действия на служителите на интерната, които са организирали евакуацията на пациентите и не са допуснали разпространението на пламъците\".", "date": "2019.07.21", "title": "Пожар в дом за възрастни и инвалиди в Русия, поне 1 загинал"}
{"url": "https://www.24chasa.bg/novini/article/7568834", "text": "Оман призова Иран да освободи задържаният танкер \"Стена имперо\", плаващ под британски флаг, предаде Ройтерс, цитирана от БТА. Освен това Оман призовава всички страни да покажат сдържаност и да решат противоречията си по дипломатически път, съобщи държавната Оманска телевизия. \"Султанатът призовава регионът да не бъде излаган на рискове, засягащи свободата на корабоплаването\", съобщи телевизията в Туитър.", "date": "2019.07.21", "title": "Оман: Иран да освободи задържания британски танкер"}
{"url": "https://www.24chasa.bg/novini/article/7568836", "text": "Разработка на американски учени от университета в Масачузетс им позволи за пръв път в света да получат течен магнит, съобщи в. \"Мейл он сънди\". Откритието се счита за пробив в науката, тъй като течният магнит запазва свойствата си дори при промяна на формата. Той ще позволи на учените в бъдеще да могат да конструират течни роботи, предаде БТА. Екипът на д-р Томас Ръсел е разработил течността чрез наночастици метал, разтворени в полимерно-маслен микс. Те са толкова здраво споени на повърхността на флуида, че остават намагнетизирани и при промяна на формата му. Екипът цели седем години работил над проекта, при който били трансформирани тъй-наречените \"парамагнитни феро флуиди\" /метални частици, плаващи в в течност/, в постоянни магнити. Професор Ръсел установил, че ферофлуидите не губят магнетизма си при промяна на формата, ако те са достатъчно сгъстени върху повърхността на всяка капка и разстоянието между тях е най-малко 8 нанометъра. По този начин се получава външен слой, чието поведение е като на постоянен магнит, задържащ целия магнетизъм, насочен към центъра на течността. Капките остават намагнетизирани дори и когато биват разделение на по-малки, с размерите на човешки косъм. \"Самите ние бяхме изненадани, когато получихме материал, който е едновременно течен и магнитен. Досега се считаше, че постоянните магнити могат да бъдат само от твърдо вещество\", споделя проф. Ръсел.", "date": "2019.07.21", "title": "За пръв път в света: учени получиха течен магнит"}
{"url": "https://www.24chasa.bg/novini/article/7568845", "text": "Държавният секретар на САЩ Майк Помпейо е разговарял в събота с министъра на външните работи на Турция Мевлют Чавушоглу и е изразил разочарование от придобиването от Турция на руска ракетна система С-400, съобщи в декларация Държавният департамент на САЩ, предаде Ройтерс. Вашингтон се противопоставяше на купуването от Турция на руска ракетна отбранителна система и заплаши да наложи санкции, предава БТА. Оттогава президентът на САЩ Доналд Тръмп не даде ясно да се разбере дали неговата администрация планира подобни действия.", "date": "2019.07.21", "title": "Помпейо е разочарован от Турция заради покупката на руска ракетна система"}
{"url": "https://www.24chasa.bg/novini/article/7568852", "text": "Италианските власти от адриатическия град Сенигалия, област Марке, предотвратиха извършването на кражби по домовете от страна на двама българи, съобщиха местните медии. 30-годишният М.И. и 21-годишният А.М. били преследвани с патрулна кола, а после в преследването се включил и хеликоптер на полицията от Пескара. Двамата крадци били забелязани с колата си с български номер в Чезанела, където се готвели за поредния си удар. Преди това, в сряда, местна жителка ги открила в градината си. Този път двамата обаче били забелязани да оглеждат други къщи, пред които се спирали. Веднага след сигнала до полицията, дежурен екип се втурнал да ги гони с кола, докато колегите им започнали преследване с хелкоптер. Така българите били хванати. Оказало се, че имат в съдебното си минало и други прецеденти за кражби по домове. Единият от крадците бил търсен и за престъпления в Тоскана. Двамата били отведени в полицейския участък, а след това отдалечени от града.", "date": "2019.07.21", "title": "Хванаха български крадци в Италия след преследване с хеликоптер"}
{"url": "https://www.24chasa.bg/novini/article/7568847", "text": "Иранският посланик във Великобритания Хамид Баединеджад призова Лондон да обуздае \"местните политически сили\", които според посланика искат да доведат до нарастване на напрежението между двете страни след превземането на плаващ под британски флаг танкер от страна на Техеран, предаде Ройтерс, цитирана от БТА. \"Това е много опасно и неразумно в чувствителен момент в региона\", заяви Баединеджад в Туитър. \"Иран обаче е непоклатим и готов за различни сценарии\", добави посланикът. Скоростта на разследването, засягащо плаващия под британски флаг танкер \"Стена имперо\" ще зависи от сътрудничеството на екипажа, заяви днес Аллах-Морад Афифипур, генерален директор на пристанищните власти в източната иранска провинция Хормозган, цитиран от Франс прес. В интервю за иранската телевизия Прес Ти Ви той съобщи, че 23-ата членове на екипажа се намират на борда и са в добро здраве. 18 от тях, включително капитана, са индийски граждани, а останалите петима са граждани на Латвия, Русия и Филипините. Според иранските власти танкерът \"Стена имперо\" е бил задържан за неспазване на международния кодекс на корабоплаването, припомня АФП.", "date": "2019.07.21", "title": "Иран: Лондон да обуздае местните политически сили, които желаят ескалация"}
{"url": "https://www.24chasa.bg/novini/article/7568854", "text": "Земетресение с магнитуд 4,3 разтърси тази сутрин малко след 9 часа района между Сребреник и Тузла, североизточна Босна и Херцеговина, съобщи Танюг. Трусът е бил на дълбочина два километра и е бил съпроводен със силен тътен, предава БТА. Жителите на Тузла съобщават, че сградите са се клатили в продължение на пет-десет секунди. Земетресението е било усетено също в Баня Лука и Нови Сад. Не се съобщава за пострадали.", "date": "2019.07.21", "title": "Земетресение разтърси Босна и Херцеговина"}
{"url": "https://www.24chasa.bg/novini/article/7568768", "text": " и това, че тя е научила още преди 4 седмици. Въпреки това бившата \"Мис Москва\" нарича информацията \"провокация\" и отрича да се е развела с малайзийския монарх. Още повече тя споцели в социалните мрежи романтичен клип със султан Мохамед V, на който двамата изглеждат щастливи. Все още не е ясно кога е заснето видеото.  Но адвокатът, представляващ бившия крал, твърди, че разводът е действащ от миналия месец по законите на Сирия, предава \"Дейли мейл\". \"Госпожа Оксана Воеводина е била известена за развода от своите адвокати на 22 юни 2019 г. и е получила копие от бракоразводния документ\", твърди адвокатът Кох Тиен Хуа. \"Келатанският сирийски съд е дал разрешение за развода и е издал документа за слагане на край на брака между двамата, който приключва на 1 юли\", добавя той. Традиционният ислямски развод включва трите Талака в присъствието на двама компетентни мюсюлмански свидетели, съобщи днес The Straits Times. Смята се, че това е най-суровият развод според ислямското право. Това се случи скоро, след като рускинята роди единственият мъжки наследник на султана на 21 май. Въпреки това Оксана, която се омъжи за 50-годишния крал миналата година, е отрекла новината за развода, според малайзийския новинарски портал Малайзиакини. \"Бях в Русия с детето ми. През юни не сме ходили в Сингапур за никакви бракоразводни процедури\", твърдяла бившата миска. \"Това е провокация. Никога не сме се развеждали\", добавя тя. 48-годишната майка на Оксана отказва да коментира новините за развода между дъщеря си и султан Мохамед V. През седмицата нейни приятели изглежда, че потвърждават, че рускинята се е развела с бившия малайзийски крал. Но друг московски адвокат, работещ за Оксана, бившият сенатор Евгени Тарло, заяви: „Има значителен брой хора, които завиждат на техния брак. Имат страхотна връзка, прекрасен брак и невероятно бебе\". Той категорично отрича да има развод и твърди, че не е виждал подобни документи. \"Оксана се омъжи по любов и все още е омъжена. Новината за развода се тиражира от скандална медия. Ние не сме получили подобни документи. Не знаем нищо за това\", казва още Тарло. Изявлението на адвоката на бившия крал е още по-изненадващо, тъй като в петък Сирийският съд в Сингапур заяви, че не разполага с документи за развод, подадени от двойката. Властите в Кеталан също отричат да имат подобна информация. \"Аз ще се грижа за него и разбира се, че искам да съм последният човек в живота му, искам да живея с него до края на живота си\", казва бившата миска във видео, публикувано миналата седмица. Двамата сключиха брак на 7 юни миналата година, когато Мохамед V все още бе крал на Малайзия. За ислямската сватба не бе съобщено, но по-късно през ноември двойката имаше официална церемония в Москва. Всички тези спорове се случват въпреки публикуването на копие на бракоразводния документ.  Месец по-рано рускинята публикува двусмислено писмо по адрес на бившия крал, което по-скоро е критично. В него се казва: \"Мъж, който обича жена си, ще направи всичко за своята любима. Любовта и грижата са основата на една здрава и силна връзка. Добрият съпруг винаги би подкрепил и би бил мил със своята съпруга. Винаги би се интересувал как се чувства тя и би се погрижил за нея, когато е изморена. Винаги би удържал на своите обещания на 100%. Винаги би поемал отговорност за семейството и не би я оставял да тежи на плещите на жена му. Докато е бременна, той би й отделял изключително много внимание, би й подарявал подаръци. Връзките сега се основават на това доколко хората могат да се разбират и подкрепят. Семейството е резултат от работата на двама души, които обичат безвъзмездно\".", "date": "2019.07.21", "title": "Съпругата на бившия малайзийски крал отрича развода, адвокати я опровергават (Видео, снимки)"}
