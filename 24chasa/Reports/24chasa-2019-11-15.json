{"url": "https://www.24chasa.bg/novini/article/7876153", "text": "ЮНЕСКО призова днес да се премине на по-висока скорост в работата по проекта, целящ да защити Венеция, предаде Франс прес. \"Трябва инженерите и специалистите да работят заедно, за да приложат проекта \"Мойсей\", замислен през 1984 г. и все още недействащ\", заяви Метхилд Рьослер, директорката на ЮНЕСКО по въпросите на наследството. Тя каза, че ако управата на Венеция поиска от ЮНЕСКО, то организацията ще прати експерти и инженери, за да дадат подем на този проект, работата по-който започна през 2003 г., пише БТА. Проектът трябваше да бъде завършен през 2011 г., после през 2016 г. и най-накрая в средата на настоящата година, но беше забавен от корупция и злоупотреби, а цената му се покачи междувременно. Той струва 5 милиарда евро. Според проекта \"Мойсей\" това са седемдесет и осем плаващи диги, които ще бъдат вдигани при нужда, за да се затвори достъпът до Венецианската лагуна при покачване на водите на Адриатическо море с 1,1 до 3 метра. Днес агенция АНСА съобщи, че консорциумът, който работи по проекта, планира да тества дигите догодина на всеки 45 дни. Неотдавна проверки обаче показаха, че има вибрации и ръжда по съоръженията, но според италианското правителство проектът е готов на 93 процента и ще бъде завършен през пролетта на 2021 г., допълва Франс прес. Нова висока приливна вълна във Венеция. Властите затвориха за туристи прочутия площад \"Сан Марко\", който е най-ниската точка в града. Над метър и половина вода над морското равнище – поредният пик затвори отново хотели, магазини и ресторанти. Според Лука Зая, губернатор на регион Венето, щетите, нанесени на базиликата Сан Марко са огромни. В криптата все още има вода, а това е много лошо заради солта, която се отлага там и която с времето ще утежни още повече ситуацията, предаде  . В световноизвестната книжарница \"Аква алта\" – в превод – \"Висока вода\", имат опит с наводненията. Тук книгите се държат в лодки, вани и пластмасови кошове. Днес доброволци със сешоари в ръка се опитват да спасят най-ценните издания. Вчера италианските власти обявиха извънредно положение във Венеция и отпуснаха 20 милиона евро за справяне с последствията.", "date": "2019.11.15", "title": "ЮНЕСКО зове да се ускори работата по проекта, защитаващ Венеция от наводнения"}
{"url": "https://www.24chasa.bg/novini/article/7875816", "text": "Съдебните заседатели по делото на съветника на президента на САЩ Доналд Тръмп - Роджър Стоун, го признаха за виновен по седем обвинения в лъжесвидетелство в Конгреса, възпрепятстване на правосъдието и оказване натиск на свидетели, предаде Ройтерс. Стоун бе привлечен под отговорност през януари в рамките на разследването на специалния прокурор Робърт Мълър за руска намеса в американските избори. Присъдата на Стоун ще бъде обявена на 6 февруари, допълни БТА.", "date": "2019.11.15", "title": "Съд обяви съветника на Тръмп за виновен в лъжесвидетелство в Конгреса"}
{"url": "https://www.24chasa.bg/novini/article/7875725", "text": "До 16 месеца - или от началото на 2021 г., трябва да е готова облачна платформа за отворени образователни ресурси, която да може да се тества в системата на средното образование. Тя ще бъде достъпна за всички ученици. Преподаватели трябва да разработят над 10 000 единици дигитално учебно съдържание. Всеки урок, помагало, филм, тест или игра ще се валидира от учители или университетски преподаватели. Публикуван в облака за безплатно ползване урок ще се плаща по 160 лв. на учителите или колективите, за да бъдат стимулирани да използват дигитални технологии. Съдържанието ще е достъпно както за учениците в страната, така и за българските училища в чужбина. Това обяви зам.-министърът на образованието Деница Сачева при официалното представяне на проекта “Образование за утрешния ден” на ОП “Наука и образование за интелигентен растеж”. Проектът е най-мащабният в средното образование, стойността му е 105 млн. лв., а продължителността - 3 години. Очаква се да обхване 220 000 деца и ученици и близо 27 000 педагогически специалисти в общо 1940 училища и 60 детски градини в цялата страна. 23 млн. лв. ще бъдат отделени за купуване на оборудване и техника - учебни комплекти за обучение по природните науки и математика, лаптопи, мултимедийни дъски, дисплеи, проектори. Значителна част от проекта е насочена към обучението на учителите как да създават дигитално учебно съдържание, за програмиране, киберсигурност, защита на интелектуалната собственост. Още през втория срок на тази учебна година ще тръгнат занимания по интереси по ключови дигитални умения и по компютърно моделиране/кодиране от 1-и до 12-и клас, като се очаква да се обхванат 60 000 ученици. МОН вече стартира и проекта “Активно приобщаване в системата на предучилищното образование”, който трябва да повиши обхвата и посещаемостта в детска градина на деца на 3 и 4 г. За първи път от началото на учебната година се прави допълнително обучение по български език за деца от малцинствени групи, обхванало около 11 хил. деца. Проектът е за 82,5 млн. лв. Медиатори ще уговарят социално слаби семейства да пращат редовно децата си на градина. Ако останат и в предучилищна, на градините ще се възстановяват разходите за посещението на тези деца с пари по проекта.", "date": "2019.11.15", "title": "Учебниците в облак от 2021 г., плащат на учителите по 160 лв. на електронен урок"}
{"url": "https://www.24chasa.bg/novini/article/7875949", "text": "“Вашата визита ще възроди и засили двустранните ни отношения”, каза президентът Лоуренсу. Тоя заяви, че не само външният министър на Ангола Мануел Домингос Аугусто, но и всички останали членове на правителството са на разположение, за да сътрудничат за развитие на отношенията между България и Ангола. Екатерина Захариева предаде поздрави от българския президент Румен Радев и премиера Бойко Борисов и отправи покана към анголския държавен глава да посети България, която той веднага прие и даде задача на правителството да подготви визитата му. “България подкрепяше борбата на Ангола за незавимост, а след нейното обявяване през 1975 година изпрати тук учители, строители, инженери, за да ви помогнат да изградите вашата страна - обърна се Захариева към президента Лоуренсу. - Желаем да рестартираме нашите отношения и да доведем нашия бизнес тук. Приветстваме усилията ви за реформи и за диверсификация на икономиката.” Държавният глава на Ангола благодари за оценката за водените от него реформи и заяви, че те в момента изглеждат болезнени, но се надява скоро да се почувства ефектът от тях. Жоао Мануел Гонсалвеш Лоуренсу е и председател на управляващото Националното движение за освобождение на Ангола. На изборите през август 2017 г. той замени дългогодишния президент на страната Хосе Едуардо Душ Сантуш, управлявал 38 г. Като част от усилията на правителството да развие други сектори освен нефтената индустрия, в страната бе подготвен нов Закон за частните инвестиции, целящ улесняването на преките чуждестранни инвестиции. В края на миналата година Ангола сключи тригодишно споразумение с Международния валутен фонд, в рамките на което страната ще получи 3,7 милиона долара в подкрепа на политиката за реформи. По време на срещата Екатерина Захариева приветства споразумението и заяви, че то е изключително важно за привличането на чуждестранни инвеститори. “В лицето на новия ръководител на МВФ Кристалина Георгиева съм сигурна, че ще имате приятел. Като източноевропеец тя знае колко трудни са реформите в началото”, заяви българският вицепремиер. Захариева и нейният анголски колега Мануел Домингос Аугусто информираха анголския президент, че делегация от експерти от Ангола ще посети България, за да представи възможностите за търговия и инвестиции в африканската държава. Областите с най-голям потенциал за партньорство са минното дело, производството на лекарства, селското стопанство, високите технологии, военната индустрия.", "date": "2019.11.15", "title": "Захариева се срещна с президента на Ангола"}
{"url": "https://www.24chasa.bg/novini/article/7876003", "text": "До момента са обработени 276 от общо 288 проекта, получили финансиране за изграждане по ПРСР 2007-2013 г. Открити засега са 253 производства за общо 46,4 млн. лв. От тях 158 проекта са с наложена пълна санкция от 100 процента за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Проектите, на които не е наложена санкция към момента са 23. По останалите 12 инвестиции още няма произнасяне и са в процес на обработка. За тях е необходимо извършване на детайлизиран анализ и проверка, включително получаване при необходимост на информация и от други институции. Санкциите, които ДФЗ - Разплащателна агенция налага, са в резултат на събраните документи и информация по време на извършване на проверките от страна на фонда. Съгласно правилата се определя и размерът, подлежащ на възстановяване на част или цялата получена безвъзмездна финансова помощ - в съответствие със степента, тежестта и продължителността на установените нарушения. Най-честите нарушения при проектите за къщи за гости, констатирани от ДФЗ - РА, са свързани с неизпълнение на показателите на одобрения бизнес план. По-конкретно, установените нарушения за неизпълнение на реализираните приходи от подпомогнатата дейност, неизпълнение на ангажимента за създаване на нови работни места, липса на активи, за които е изплатена субсидията, както и изкуствено създадени условия, с цел получаване на предимство в противоречие с целите на мярката. От ДФЗ припомнят, че по разпореждане на министъра на земеделието, храните и горите през юни тази година бяха проверени всички проекти, получили финансиране за изграждане на къщи за гости по ПРСР 2007-2013 г., за които 5-годишния период на мониторинг не беше изтекъл. Екипите на ДФЗ провериха общо 295 къщи за гости. От тях 288 проекта бяха в период на мониторинг и 7 - в извън мониторингов период, по постъпили сигнали на журналисти. Проверките бяха извършени в присъствието на медиите. Общата субсидия за всички 288 къщи за гости възлиза на 81 млн. лв.", "date": "2019.11.15", "title": "Държавата глобява 158 къщи за гости с пълна санкция за общо над 43 млн. лева"}
{"url": "https://www.24chasa.bg/novini/article/7876015", "text": "Двама души са били арестувани във вторник във Франция заради планиране на насилствени действия срещу френския президент Еманюел Макрон, съобщава в. \"Монд\". Арестите са били извършени в департамента Мозел. Задържаните са заподозрени, че са имали намерение да пристъпят към действие през ноември миналата година. Те са обвинени в участие в престъпно сдружение с терористични цели. Задържаните са мъже на възраст 30 и 45 години, предаде БТА. По същия случай вече има четирима обвинени. Те са симпатизанти на дяснорадикална група.", "date": "2019.11.15", "title": "\"Монд\": Двама арестувани във Франция заради планирано насилие срещу Макрон"}
{"url": "https://www.24chasa.bg/novini/article/7876053", "text": "Момче на 15 години се би с крокодил, за да спаси сестра си от сигурна смърт, пише „Дейли мейл”.  Звярът сграбчил 12-годишната Хаина с челюстите си и я завлякъл на мост във Филипините. Мостът е над река в провинция Палаван. Влечугото забило зъби в десния й крак, при което тя получила голяма рана и то опитало да я повали във водата. Момичето започнало да крещи от ужас. Големият й брат Хашим чул виковете й. Х Хаина била хоспитализирано с дълбока рана в болница. Състоянието й е стабилно, твърдят местните медии. Хаина мислила, че ще умре в устата на крокодила. „Огромен беше, много по-голям от мен. Страхувах се страшно много. Крещях и плачех от ужас. Видях зъбите му точно пред мен”, разказва момичето. Сега служителите на реда търсят звяра, според тях той е дълъг 14 фута и той отново може да внесе страх у жителите наоколо. Подполковник Сократ Фалтадо предупреди други жители да внимават много при преминаване на реки и потоци. Той добави: „Крокодилът представлява заплаха за жителите. Момичето има късмета да избяга благодарение на смелостта на по-големия си брат\".", "date": "2019.11.15", "title": "Момче се би крокодил и спаси сестра си във Филипините"}
{"url": "https://www.24chasa.bg/novini/article/7875406", "text": "Средният доход на лице от българското домакинство през третото тримесечие е достигнал 1715,60 лв. и в сравнение с третото тримесечие на предишната година нараства с 11,3%. В същото време средният разход е достигнал 1582,52 лв., нараствайки със значително по-малък процент - само 4,3%. Това показват данните на НСИ, публикувани в петък. Получената разлика очевидно бива спестявана, тъй като за същия период разходите за влогове се увеличават почти двойно - от 62,30 лв. на човек през третото тримесечие на 2018 г. на 117,30 лв. през същия период на тази година. Този процес върви паралелно с леко намаляване на разходите за изплащане на дългове и заеми - от 36,89 лв. на 31 лв. В доходите на българина няма някакви необичайни промени, по-скоро продължават тенденциите от последните години. Най-голям дял в доходите - 56,5%, има работната заплата, като този дял се увеличава незначително в сравнение с м.г. На второ място идват пенсиите, които въпреки номиналното увеличение в сравнение с година по-рано намаляват леко като относителен дял в дохода. Доходите от самостоятелна заетост, което в повечето случаи означава собствен бизнес, намаляват като дял, но този процес също е от години. Сравнително рядко се случва доходът от експлоатиране на собственост да се увеличи, както сега. Това са най-често доходите от даване под наем на жилище или някаква друга собственост. Те са незначителни, но все пак се увеличават от средно 3,57 лв. м.г. на 11,56 лв. т.г. Рекордно ниската безработица естествено е довела до намаляване на обезщетенията, отбелязват подчинените на председателя на НСИ Сергей Цветарски. Това намаление е и като сума, и като дял от дохода. Доходът от семейни добавки за деца нараства незначително - от 20,08 лв. през третото тримесечие на м.г. на 21,48 лв. през същото тримесечие на т.г. Заради нарасналите общи доходи обаче тази сума продължава да съставлява един и същ процент от доходите - 1,3%. По-любопитното е, че намаляват доходите от трансфери на други домакинства и най-вече, че за една година почти двойно намаляват доходите от продажба на имущество, изтеглените спестявания и доходите от изтеглени кредити и заеми. В структурата на разходите също няма необичайни промени. Най-големият единичен разход е разходът за храна - 30,1%. Следват разходите за жилището - ток, вода, отопление, наеми, които нарастват от 185,10 лв. през третото тримесечие на м.г. на 199,35 лв. през същото тримесечие на тази година. От около 2-3 г. насам расте делът на разходите за данъци и осигуровки и сега това не прави изключение. В консумацията на основни хранителни продукти също продължават тенденции, които са започнали преди години. Например консумацията на плодове и зеленчуци нараства, намалява консумацията на хляб, а на захар и месни произведения стои на едно и също равнище.", "date": "2019.11.15", "title": "Българинът яде повече зеленчуци и по-малко хляб"}
{"url": "https://www.24chasa.bg/novini/article/7876085", "text": "Жена е бутнала друга жена на релсите на римската железопътна гара Трастевере днес сутринта, съобщава агенция АНСА. Според агенцията пострадалата е 40-годишна жена от Перу, а жената, която я е блъснала е 47-годишна българка. Двете жени не са се познавали, посочва полицията. Пострадалата е откарана в болница с травми, а българката е отведена в полицейски участък, пише БТА.", "date": "2019.11.15", "title": "Българка бутна друга жена на релсите на жп гара Трастевере в Рим"}
{"url": "https://www.24chasa.bg/novini/article/7876132", "text": "Космическата разходка на италианския астронавт Лука Пармитано и на неговия американски колега Андрю Морган приключи, предаде АНСА. Двамата бяха в открития космос за шест часа, за да ремонтират ключово оборудване на Международната космическа станция - алфа-магнитен спектрометър. Те са изпълнили успешно задачата си, коментира БТА.", "date": "2019.11.15", "title": "Астронавтите Лука Пармитано и Андрю Морган завършиха с успех мисията си в открития космос"}
{"url": "https://www.24chasa.bg/novini/article/7875897", "text": "          Фалконът - 9-местното самолетно бижу на властта, се повреди за пореден път в петък към 11 ч. И пак на борда му бе премиерът Бойко Борисов - при завръщането му от Четвъртата среща на върха в Солун. Това е девети отказ в рамките на 5 години в повечето случаи с министър-председател на борда  В петък е изключила навигацията и екипажът е загубил сигнала от бордовата система за кацане по инструменти - сляпо кацане на авиационен жаргон. “При изпълнение на инструментален заход за кацане на летище София на “Фалкон 2000” с премиера на борда при което се създават условия, при които се изисква доста голям професионализъм при овладяване на тази високорискова ситуация”, каза пред журналисти директорът на правителственият Авиотряд 28 ген. Тодор Коджейков. Екипажът води самолета от изток към летището, радарът го предава на кулата, но той минава над нея и прави втори заход, тоест втори опит за кацане, казаха добре осведомени източници. При втория кръг сигналът се е появил. Този самолет поначало се приземява на ръчно управление, а сигналът от наземната система го води към пистата, обясниха авиоексперти. Тъй като това е приоритетен полет, ръководителите на полети осигуряват възможност за приземяването му, като другите няколко самолета, които се подготвят за излитане, са били преместени. Не е имало мъгла, било е облачно. Когато е дала отказ навигационната система, екипажът, който е от професионалисти, ползва други прибори, по които да кацнат. Да ви кажа честно, ако сте вътре в самолета, е доста опасно. “Машината е на 19 години, имало е и предишни случаи, при които е имало откази по една или друга причина. Ние спазваме стриктно всички изисквания за въвеждането в режим на работа на самолета, но старата апаратура показва своите дефекти. Системите за сигурност на новите самолети са много по-ефективни - каза Коджейков и припомни, че на първо място е безопасността на пътниците. - Така че може би е време да се тръгне към купуването на нов самолет”, добави Коджейков. Припомни, че с правителствените самолети се вози не само премиерът, но и президентът, други членове на правителството, служители на НСО, екипажи. “Безопасността в авиацията е на първо място. За нас целта е била винаги да имаме много висока степен на безопасност”, каза още шефът на отряда. Въпросът са нова машина не бил повдигнат от премиера, а от шефа на правителствения авиоотряд, признава Коджейков. Той уточни, че това не е от негова компетентност, а на ръководството на държавата. “Като то даде зелена светлина, тогава мога да кажа какви параметри търсим. Знаете, че всеки един човешки живот е скъп. Апелирам, ако има възможност, да се купи нов самолет, защото с машини на отряда сме превозвали и болни хора”. Фалконът ще бъде спрян от полети. Звеното за разследване на авиопроизшествия ще направи анализи. Блокът, в който се допуска, че е причината за блокирането на системата, ще бъде свален от самолета и преглеждан. Възможно е да бъде изпратен в Швейцария за преглед. През 2009 г., при първия кабинет на Борисов, той реши да върне единия от наетите на оперативен лизинг два еърбъса.  - На 11 февруари 2015 г. фалконът се опита да излети от София с правителствена делегация с премиера Борисов на борда. В кабината се дава индикация, че носовият колесник не се прибира и самолетът кръжи над София да изразходва горивото и да се приземи. - На 18 февруари пак има светлинна индикация за неприбран носов колесник, тя спира облитане. - На 15 април отново има сигнал за неприбран колесник. - На 17 април дефектира лагер на вентилатор на двигателя. - На 30 август е последният за годината инцидент с каръшкия самолет. При полет от Варна към Пловдив, пак с премиера на борда, не се прибират трите колесника. Самолетът кръжи над морето с Борисов. - На 1 септември 2017 г. е отказал дясномултифункционален дисплей. - На 23 февруари 2018 г. е регистриран отказ на компютър. - На 10 април 2019 г. фалконът пука гума на колесник при приземяване в Брюксел с премиера на борда. - На 15 ноември 2019 г. изключва навигационната система при кацане в София. Пак с Борисов в самолета.   Българската страна е решила да участва с 20% в капитала на проектната компания, която ще е собственик на терминала за втечнен газ до Александуполис. Това публикува в профила си във фейсбук премиерът Бойко Борисов в петък след срещата си в Солун с посланика на САЩ в Гърция Джефри Пиат. Борисов бе в гръцкия град за участие в Четвъртата среща на високо равнище, която се проведе в четвъртък и петък. В момента “Булгаргаз” прави анализ за количествата втечнен природен газ, които предстои да резервира в рамките на втората обвързваща фаза на пазарния тест на бъдещия гръцки терминал. Той е съобщил още, че от началото на годината до момента у нас са доставени 396 млн. куб. метра втечнен газ, от които 182 млн. куб. м синьо гориво с произход от САЩ. В четвъртък, по време на срещата с гръцкия премиер Кириакос Мицотакис, и двамата са се съгласили, че приоритет за двете страни е бързото построяване на газовия интерконектор, който е важен за енергийната сигурност на цяла Югоизточна Европа. Двамата са обсъдили стратегическото партньорство между двете държави и необходимостта от поддържането на приятелски и отворен диалог. За икономическия подем в региона ще допринесе и реализирането на транспортните проекти като железопътната линия Бургас-Александруполис, която е част от по-големия проект за мултимодален коридор за товарни превози, свързващ Егейско и Черно море. Всички желаем стабилност и сигурност в Европа, а това няма как да бъде постигнато без участието на Западните Балкани, които са нашите най-близки и естествени партньори, заявил Борисов на форума. Настоял е, че продължаването на структурните реформи, привличането на инвестиции и постигането на траен икономически растеж е обща отговорност. Борисов е дал пример с работата на гръцкия бизнес в България - нямало и една компания, която да се е оплакала. Вече 10 г. не сме променяли данъците и инвеститорите знаят това, е казал той.", "date": "2019.11.15", "title": "За 9-и път фалконът с повреда. Често с премиер на борда (Обзор)"}
{"url": "https://www.24chasa.bg/novini/article/7875320", "text": "В резултат на това станал раздразнителен, избухлив, импулсивен, емоционално нестабилен, безпричинно агресивен и гневен. Това му поведение постепенно довело до влошаване на отношението му към неговата съпруга и близките й. През следващия ден, по време на пътуване до София, мъжът многократно се обаждал на съпругата си по телефон и отново отправял към нея обиди и закани за убийство: „Ще ви нарежа на парчета, ще ви убия и изкормя“. В състояние на силно раздразнение, предизвикано от употреба на наркотични вещества и анаболи, обвиняемия произвел няколко изстрела с притежавания от него газов пистолет марка „GAP“. След това, чрез нанасяне на удари с ръце и крака, повредил товарен автомобил м. „Рено Канго” и лек автомобил м. „Опел”, собственост на тъста му - счупил стъкло, фарове, огънал предния капак. За случилото се били уведомени органите на РУП-Сандански, които след няколко минути пристигнали на място. През това време обаче обвиняемият е избягал от местопроизшествието, но по-късно бил задържан. Междувременно, в първите часове на 18 декември 2018 г., обвиняемият е бил отведен в сградата на Районно управление-Сандански, където изпаднал в агресивно и раздразнително настроение. Мъжът оказал яростна съпротива на полицейските служители. Викайки на висок глас, отправял обидни думи и заплахи към тях и заявил, че ако бъде задържан ще разбие главата си в стената и ще се самоубие.", "date": "2019.11.15", "title": "Мъж, заплашвал жена си и близките й с убийство: Ще ви нарежа на парчета, ще ви изкормя"}
{"url": "https://www.24chasa.bg/novini/article/7875418", "text": "Среща на върха на \"Нормандската четворка\" (Русия, Украйна, Франция и Германия) ще се състои на 9 декември в Париж, съобщи днес Елисейският дворец, предаде Франс прес. Перспективата за такава среща беше обсъждана по време на срещата между френския президент Еманюел Макрон и руския му колега Владимир Путин в Брегансон, Франция, на 19 август, предава БТА. След това песпективата за подобна среща беше обсъдена и на форума на върха на Г-7 в Биариц, във Франция.", "date": "2019.11.15", "title": "Среща на върха на \"Нормандската четворка\" ще има на 9 декември"}
{"url": "https://www.24chasa.bg/novini/article/7875424", "text": "Досегашното ограничение за финансиране с европейски пари на санирането само на жилищни блокове с до 35 апартамента в 28 града отпада, съобщи регионалното министерство. Това дава възможност за разширяване на обхвата на тази програма и до по-големи сгради в предстоящата за отваряне в края на ноември нова процедура за саниране в периферни райони. По нея допустимите кандидати трябва да живеят в Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Насоките за кандидатстване все още не са публикувани, но в предните две процедури на програмата от домакинствата в един блок се искаше да учредят сдружение на собствениците, което да носи отговорност за проекта. На сградите задължително се прави предварително техническо обследване. По двете процедури досега бяха санирани 683 сгради в тези 28 града.", "date": "2019.11.15", "title": "Пада ограничение за саниране на блокове"}
{"url": "https://www.24chasa.bg/novini/article/7874876", "text": "С навлизането на технологиите всичко в ежедневието ни се променя, дори и банковите институции. Смартфоните придобиват нови и нови функции и вече могат да заместят почти всички останали технологии. Следвайки тези тенденции, традиционните банкови карти също започнаха да излизат от мода, а на тяхно място идват различни дигитални приложения. Именно това представляват дигиталните портфейли. Те набират популярност, тъй като спестяват време, удобни са - необходим е само мобилен телефон, за да се използват, и организират плащанията. iCard е българската алтернатива на този вид услуги, като компанията има над 10-годишна история. Създадена е през 2007-а година и вече има 500 хил. издадени разплащателни карти и над 55 хил. бизнес клиенти в цяла Европа. Успява да се конкурира успешно с останалите, тъй като предлага различни услуги. Към портфейла могат да се свържат до 20 броя виртуални карти Visa и Mastercard, както и до 5 дебитни карти iCard Visa, което е доста повече от останалите дигитални портфейли, които предлагат само по една. Три от дебитните карти могат да бъдат за семейство и приятели. Първите две виртуални карти са безплатни, но издаването на допълнителни е удобно, за да се диверсифицират разходите – например една виртуална карта може да се използва за отделни онлайн услуги, за които сме се абонирали, или за пазаруване от отделни сайтове. Дебитните карти пък могат да се издават за различни валути, които да се ползват при пътувания. Така е по-безопасно и се минимизират разходите за обмен на валута. Обслужването на сметката е безплатно, независимо дали има, или не издадена карта, преиздаването на дебитните карти и двете безплатни виртуални карти също не се заплаща. Няма месечни такси, такса за откриване на сметка, за плащане на ПОС терминал или за онлайн покупки. Много по-евтини са таксите за парични преводи - в български левове те са 1 лв., а за чужбина - 1,99 лв. Тегленето в брой от банкомат в рамките на ЕС е с такса 4 лв. Картите могат да се захранват в брой в над 150 локации като бензиностанциите ОМВ, през каси на FastPay, както и през собствените банкомати на iCard. Портфейлите позволяват и плащане с операционната система Android, QR код или чрез NFC аксесоари. Те са удобни за носене навсякъде и са свързани със сметка в iCard и черпят от баланса ѝ. Друго предимство е възможността да се плащат битови сметки, навлиза и услугата за плащане на данъци, като за момента тя е достъпна само за заплащане на данъчни задължения към община Варна. Всички клиентски карти за лоялност с отстъпки към различни компании могат да се дигитализират. Нестандартна услуга е и GiftCard - подаръчни карти, които се предлагат във физически и виртуален вариант. Те са алтернатива на подаряването на пари и могат да се захранват със стойност между 10 и 1500 лв., които да се изхарчат за всякакви покупки онлайн или на ПОС терминал във всички страни по света. Дигиталните портфейли все още не са силно разпространени сред българските потребители - 1/3 са чували за тях, показва проучване. iCard е на второ място сред познатите варианти с 13% разпознаваемост. Но 65% от анкетираните са склонни да я използват основно заради възможността да плащат с телефона си, да извършват безплатни парични трансфери между iCard потребители, както и да използват виртуални карти за онлайн пазаруване. Потребителите се отнасят най-резервирано към банковите преводи и подаръчните карти. Основната причина хората да не искат да ползват картата е усещането, че тя не е подходяща за тях или просто смятат, че нямат нужда от нея. Слабата информираност за продуктите и липсата на увереност, че ще се справят с операциите, също възпират потребителите. Проучването показва още, че при избора на сметка и на продукт тип „дигитален портфейл“ репутацията и познатостта на компанията също играе роля, както и технологичната защита - на информацията, трансакциите, наличието на ПИН код и защитен код при плащане, пръстов отпечатък.", "date": "2019.11.15", "title": "Как смартфонът може да замести портфейла"}
{"url": "https://www.24chasa.bg/novini/article/7875494", "text": "В Камарата на представителите на САЩ днес беше вторият ден на откритите показания по делото за импийчмънт на президента Доналд Тръмп. Пред конгресмените застана ключов свидетел - опитният кариерен дипломат, бившата американска посланичка в Украйна Мари Йованович, чийто мандат бе внезапно прекратен от президента, предаде Асошиейтед прес. Откривайки днешната сесия, председателят на комисията по разузнаването Адам Шиф - един от главните противници на президента и централна фигура в кампанията за импийчмънт срещу него, каза, че Йованович е била \"охулена и изтласкана настрана\", защото е заела \"твърде последователна позиция срещу корупцията за някои хора и тази позиция й е създала врагове\". \"Стана ясно, че президентът Тръмп искаше тя да бъде отстранена\", заяви Шиф. Още в предишните си показания на 11 октомври при закрити врата Йованович каза пред конгресмените, че Тръмп я е отстранил въз основа на \"необосновани и фалшиви твърдения на хора с явно съмнителни мотиви\", предаде БТА. Според запознати тя очевидно е визирала личния адвокат и пратеник на Тръмп Руди Джулиани, който по онова време м.г. се е опитвал да убеди президента на Украйна Володимир Зеленски да започне разследване срещу вероятния съперник на Тръмп в президентските избори догодина Джо Байдън и срещу неговия син. Тогава Йованович също така отрече обвиненията на приближени на Тръмп, че е била нелоялна към президента и добави, че не знае с какви мотиви Джулиани я атакува. После в разговор със Зеленски Тръмп нарекъл Йованович \"лоши новини\" и посочил, че \"й предстоят някои неща\", според резюме на разговора, предоставено от Белия дом. Зеленски отвърнал на Тръмп: \"Съгласен съм с вас на 100 процента\", че тя е \"лош посланик\". В днешните си показания, предавани на живо по много световни телевизии, Йованович каза, че като посланик в Украйна не е изпълнявала \"никакви други задачи, освен да работя за външнополитическите цели\" на САЩ. Конгресмените чуха от нея, че е станала \"жертва на кампания за дезинформация, за което са били използвани \"неофициални задкулисни канали\", което е довело до отстраняването й от поста в Украйна. Тя отбеляза, че \"продължава да се изненадва\", че американци са си партнирали с \"украинци, предпочитащи да играят по старите корупционни правила\", настоявайки за нейното уволнение. Йованович изрази тревога, че високопоставени служители в Държавния департамент не са я защитили от атаките на президентските хора, включително и от Джулиани, който повел \"кампания за очерняне\" срещу нея, довела до уволнението й. \"Тези събития трябва да разтревожат всички в тази зала\", каза опитната дипломатка. \"Те бяха от полза за тъмни интереси по света, които разбраха колко е лесно да бъде отстранен един американски посланик, който не им дава онова, което искат\", допълни тя. \"Дори и сега онемявам, като си спомням това\", добави Йованович, цитирана от АП. Агенцията припомня, че Йованович е дъщеря на имигранти, избягали от бившия Съветски съюз и от нацистка Германия и че тя има 33-годишна дипломатическа кариера, била е посланик с три тежки назначения, преди да дойде в Украйна през 2016 г. В днешните си показания Йованович отрече всички обвинения срещу нея, включително че била на страната на Хилари Клинтън срещу Тръмп на изборите през 2016 г., и че разпространила подписка, в която се призовават украинските власти да не предприемат съдебно преследване срещу бившия главен прокурор на страната Серхий Луценко, като нарече това обвинение \"изфабрикувано\". АП припомня, че в предишните си закрити показания Йованович е обвинила Джулиани, че е отворил \"нерегламентиран канал\" извън нормалните дипломатически канали в отношенията САЩ-Украйна. Запитана тогава дали някой в Държавния департамент, след като там били запознати с тази несвойствена роля на Джулиани, се е опитал да го спре, тя е отвърнала: \"Не мисля, че те смятаха това за възможно\". Йованович днес дори заговори за \"криза в Държавния департамент\", като посочи, че външнополитическото ведомство на САЩ било \"разграждано отвътре в едно конкурентно и сложно време на световната арена\". Президентът Тръмп пусна серия от туитове по този повод. В един от тях той написа, че \"където и да отиде Мари Йованович, нещата тръгват на зле\". Той припомни, че тя е дебютирала кариерата си в Сомалия и допълни: \"И вижте как свърши това\". После в друг туит Тръмп добави, че \"президентът на САЩ има абсолютното право да назначава посланици\". Председателстващият на днешната открита сесия Адам Шиф не пропусна да реагира на тези туитове на президента, предаде Ройтерс. \"Точно в този момент президентът Тръмп гледа (по телевизията) слушанията в Камарата и отправя в Туитър безпочвени нападки срещу посланик Йованович. Това е сплашване на свидетел в реално време и ние не можем да приемем това\", каза демократът Шиф. Той запита Йованович за нейната реакция на президентските туитове. Тя отговори, че те са \"много сплашващи\". Конгресменът-републиканец Джим Джордан обаче отрече всякакъв намек, че туитовете на Тръмп може да се смятат за сплашване на свидетел. \"Свидетелят дава показания. Тя дори не би разбрала за цитата, ако Шиф не го беше прочел\", каза той. Според конгресмена-демократ Ерик Суолуел, член на комисията по разузнаването, обаче, че тези нападки на Тръмп могат да се смятат за отделен член от обвинението срещу него за обструкция (възпрепятстване на разследването), отбелязва Ройтерс. Републиканците също реагираха на днешните показания на Йованович. Най-високопоставеният републиканец в комисията, председателствана от Шиф - Девин Нунес, окачестви слушанията като един \"целодневен телевизионен спектакъл\". Той обвини демократите, че разчитат само на косвени показания от свидетели, които знаят за действията на Тръмп от втора ръка. Нунес отново настоя да бъде изслушан анонимният разобличител, който пръв подаде сигнала за въпросните телефонни разговори на президента Тръмп с украинския му колега, които са в центъра на разследването за импийчмънт. \"Тези слушания изобщо не трябваше да ги има\", каза Нунес.", "date": "2019.11.15", "title": "Бившата посланичка на САЩ в Украйна даде показания по делото за импийчмънт срещу Тръмп (Обновена)"}
{"url": "https://www.24chasa.bg/novini/article/7875070", "text": "Вземанията на лизинговите дружества по финансов и оперативен лизинг в края на септември 2019 г. са общо 4.272 млрд. лв. (3.7 на сто от прогнозния БВП2), съобщава Българската народна банка. В края на третото тримесечие на 2019 г. на годишна база те нарастват с 8.2 на сто (322.5 млн. лв.). Вземанията по договори за финансов лизинг на Леки автомобили са 1.588 млрд. лв. в края на септември 2019 година. Те нарастват на годишна база с 13.3 на сто (186.7 млн. лв.) Относителният им дял се увеличава от 37.6 на сто в края на септември 2018 г. до 39.1 на сто в края на същия месец на 2019 година. В края на третото тримесечие на 2019 г. вземанията по договори за финансов лизинг на Товарни и лекотоварни автомобили са 1.349 млрд. лв., като се увеличават на годишна база с 11.2 (136.1 млн. лв.). Относителният им дял в общия размер на вземанията по финансов лизинг се повишава от 32.5 на сто в края на септември 2018 г. до 33.2 на сто в края на същия месец на 2019 година. В края на третото тримесечие на 2019 г. вземанията по договори за финансов лизинг на Машини, съоръжения и индустриално оборудване са 825.2 млн. лв., като нарастват на годишна база с 8.6 на сто (65 млн. лв.).", "date": "2019.11.15", "title": "Вземанията на лизинговите дружества в края на септември - за 4.272 млрд. лв."}
{"url": "https://www.24chasa.bg/novini/article/7874940", "text": "Може ли загубата на Мая Манолова в София, заиграването с десните, както и липсата на червени мнозинства в общинските съвети и крахът в бастиони на БСП да изядат главата на Корнелия Нинова? Или тя ще успее да използва повода, за да ликвидира окончателно вътрешната си опозиция? Още в първите дни след изборите започна атаката срещу лидерката, въпреки че тя отчете \"завръщане на партията в местната власт\". В свой анализ във фейсбук бившият председател нападна Нинова, че ръстът на БСП е само толкова, че да е удобна опозиция на ГЕРБ, че партията се авторитаризира и изпуска контрола от традиционни червени крепости. Той намекна и за отлив на симпатизанти към нови политически проекти и че социалистите повече няма да спечелят никакви избори. В тясната ниша на популизма. Където ръководството я постави\", написа Станишев. Според други представители на опозицията има доста основания за търсене на отговорност - поставената цел увеличение на броя на съветниците с 30-40% не е изпълнена. Те са се вдигнали само с 90 души в сравнение с 2015 г., което са около 10%. А Ръководството на \"Позитано\" 20 тълкува тези резултати като успех, но опозицията в лицето на депутата Валери Жаблянов и шефа на варненската структура Борислав Гуцанов директно поиска оставка на Корнелия Нинова. Последният едва изчака да приключи балотажът, за да атакува. Разнобоят му с Корнелия Нинова не е отсега. През юли тя обяви, че централата сваля политическото си доверие от Гуцанов като общински председател. Една от целите й беше да го спре да се кандидатира за кмет на морския град. Конференцията обаче отказа да се подчини и потвърди подкрепата си за него като местен лидер. Позовавайки се на устава, че местните структури сами решават кой ще е в ръководството им, варненските социалисти отказаха да се съобразят с желанието на лидерката си. За да неутрализира възможностите на Гуцанов да влияе върху избора на кандидат, Корнелия необходимо, за да се регистрират имената на претендентите за кметове и общински съветници. Тя предостави това право на депутата от Варна Иван Иванов. Така кандидат на БСП стана бившата образователна министърка Анелия Клисарова, която се класира трета. Това даде повод на втория тур Гуцанов официално да призове за подкрепа на Костадин Костадинов от партия \"Възраждане\". Самата Клисарова обаче заяви, че привържениците й не могат да застанат нито зад човека от \"Възраждане\", нито зад Иван Портних от ГЕРБ. След цялата тази вътрешна драма Борислав Гуцанов поиска оставката на Корнелия Нинова. \"Това не е мое лично искане, а на колективния орган – градския съвет на БСП във Варна\", каза той пред \"Канал 3\". Причините били в авторитарния модел на налагане на Клисарова. Към вътрешната опозиция се числи и областният шеф на БСП в Пловдив Георги Гергов, който обеща, че ще коментира резултатите от изборите в края на седмицата. Във Варна БСП спечелила толкова гласове, колкото един район в София - 13 521. А в Пловдив положението било също така отчайващо - 12 294. Резултатите в големите градове не са единствената причина да се атакува лидерката. Социалистите губят традиционни свои крепости като Северозападна България. В област Враца от 10 общини нямало нито един кмет от БСП, в област Монтана от 11 - само един. Разправата от страна на \"Позитано\" 20 с вътрешната опозиция в тези райони дала резултат. В Монтана два месеца преди изборите било сменено почти цялото общинско ръководство. Изхвърлили чрез процедурни хватки 22-ма души, между които бивши депутати, партийни секретари и хора с влияние в града. Във Видин това не се е случило, но пък социалистите не са спечелили нито един общински кмет от общо 11. нека да види своя район Видин, където спечели СДС, или дори родната си Кула, където градоначалникът е от ГЕРБ\", нахъсват се привърженици на Нинова за предстоящия в събота пленум на Националния съвет. Там се очаква да започне откритата битка. \"Ако следващите парламентарни избори се проведат по мажоритарна система в два тура, няма да имаме повече от 4-5 депутати - анализират резултатите опозиционерите. - Какво като имаме един кмет на Русе от всички големи градове? Благоевград, Перник и Разград са много хубави, но не са от първенците в страната. Освен това никъде нямаме мнозинство в общинските съвети, тоест никъде няма да управляваме.\" \"Най-голямата беда е, че партията губи своя характер на масова и програмна партия. Ръководството безучастно съзерцава този процес, а на места го поощрява, като променя структурите с доверени хора - коментира пред \"168 часа\" бившият депутат Георги Божинов. - Това ще доведе партия от гласоподаватели, апарат и председател. Несменяем, но партията ще бъде безсмислена в политическия живот на страната. Който не се тревожи от тази тенденция, може спокойно да ме нарича опозиция.\" Проблемът на всички критици на Корнелия Нинова е, че три години след избора й те все още нямат единна фигура, която да изправят срещу нея. А точно сега е моментът. В БСП предстои пълен цикъл отчети и избори - от най-малките към най-големите структури. Това по предварителни прогнози трябва да стане до май 2020 г. Намерението на Корнелия Нинова е да се бетонира по този начин начело на столетницата за два мандата, или общо 8 години. Които може да се увеличат при определени условия. Желание да управляват дълго като Тодор Живков са имали не един и двама председатели на столетницата.  Още от зората на демокрацията, когато Александър Лилов, преименувал БКП на БСП, се опитва да се задържи на върха въпреки битките на среднощните пленуми с лобито на премиера Андрей Луканов. През 1990 г. либералното крило пуска писмо, с което иска оставката на председателя, но впоследствие всички заговорници се отказват от идеята, защото СДС е поискал вот на недоверие към правителството и БСП трябва да го спаси. Страната е изправена пред хаос. Национална стачка на КТ \"Подкрепа\" блокира улиците, студентите са затворили ключови кръстовища. Луканов, чийто съветник е милиардерът Робърт Максуел, е принуден да подаде оставка, но продължава да играе важна роля в БСП и да подкопава доверието към Стратега. Година след като е избран, Лилов вижда, че няма да успее да запази мястото си, и предлага конгресът да избере някой по-млад като например Янаки Стоилов. В онзи момент обаче юристът отказва и си прави самоотвод, а - Жан Виденов. Представяйки си, че ще може да го контролира и да дърпа конците в сянка.", "date": "2019.11.15", "title": "\"168 часа\": Ще свали ли Мая Манолова Корнелия Нинова?"}
{"url": "https://www.24chasa.bg/novini/article/7875028", "text": "В непрекъснат добър диалог постигнахме доста – повишаваме нивото на социалното и материално-техническо обезпечаване на служителите, обсъждаме законодателни инициативи, заедно работим за формирането на авторитета на МВР в обществото. Има още какво да се желае, но мисля, че посоката е правилна, заяви министър Младен Маринов пред участниците във форума. По думите му основната роля на Синдикална федерация на служителите в МВР е чрез нея да се чува гласът на служителите и да се извеждат и решават общите проблеми. Пожелавайки ползотворна работа на участниците, той ги увери, че ще направи всичко по силите си, този диалог да продължи в интерес на всички служители във ведомството. Със VII редовна Национална конференция СФСМВР отбелязва и 10-ата годишнина от своето създаване в присъствието на повече от 240 делегати. Гости на форума са: Димитър Манолов, КТ \"Подкрепа\"; председателите на синдиката на служителите в затворите и синдикат \"Охрана\" на Министерството на правосъдието; Стефан Командарев - режисьор на филма \"В кръг\". Форумът е върховният орган на СФСМВР, пред който на всеки две години се отчита дейността и се прави избор за нов управителен съвет. Синдикална федерация на служителите в МВР (СФСМВР) е основана през месец февруари 2009 година. Към момента в нея членуват над 10 000 служители на МВР – полицаи, пожарникари и спасители, държавни служители и лица, работещи по трудово правоотношение, заети във всички направления на дейност на МВР.", "date": "2019.11.15", "title": "Министър Маринов: Добрият социален диалог е важен за всички нас"}
{"url": "https://www.24chasa.bg/novini/article/7875133", "text": "Света гора векове наред има своето благотворно влияние в православната общност и се надявам, че връзките й с България ще продължат да се развиват и задълбочават. Това заяви държавният глава Румен Радев на среща днес с протоепистата йеромонах Стефан и духовното ръководство на Света гора – Свещеният Кинотис, съставен от представители на всеки от 20-те православни манастира, съобщиха от прессекретариата на президента. Българският президент е на посещение в Света гора за участие в празника на българския православен манастир „Св. Великомъченик Георги Зограф“ – 16 ноември. Румен Радев разгледа административния център Карея и подчерта, че Света гора е наситено с история място, в което православните народи имат свои представители, живеещи в мир и хармония, основани на единната история и православната вяра. „Българските владетели, както и владетелите на други православни държави, са давали своя принос в създаването, укрепването и поддържането на светогорските манастири“, посочи държавният глава. От своя страна представителите на манастирските братства в най-тежките за православните народи времена са извършвали своята просветителска и апостолска мисия, подкрепяйки с вяра, слово и дело своите православни братя. По думите на президента, повече от хилядолетното съществуване на Света гора като консолидирана православна общност се дължи на хармоничното съчетаване на управленска автономия на всеки от манастирите с правила за координация и обединяване около общи решения, ползотворни за цялото православно християнство в Югоизточна Европа. Протоепистата йеромонах Стефан и представителите на Свещения Кинотис посрещнаха тържествено Румен Радев като държавен глава на православна България пред централната църква „Св. Богородица“ в Карея. Протоепистата йеромонах Стефан подчерта дълбоките исторически и духовни връзки на Света гора с България, както и приноса на многото български духовници и мъченици за православната вяра, живели, учили и творили в Света гора, допринасяйки за общото ни духовно наследство. Те са „онова духовно кандило, което българският народ държи запалено пред лицето на Света Богородица“, заяви йеромонах Стефан. Той изрази увереност, че силната духовна връзка със страната ни ще продължи да се задълбочава и в бъдеще, а православната вяра в България ще се пази и развива с помощта на Света Богородица. Посещението на президента Румен Радев в Света гора продължава с посещение на българската духовна и национална светиня – православният манастир „Св. Великомъченик Георги Зограф“.", "date": "2019.11.15", "title": "Радев: Света гора векове наред има благотворно влияние в православната общност (Видео)"}
{"url": "https://www.24chasa.bg/novini/article/7875239", "text": "В този час Окръжният съд в Русе решава дали да остави за постоянно в ареста   76- годишният Петко Славов прегази малката Марая на улица в квартал „Долапите”. Окръжната прокуратура поиска постоянен арест за обвиняемия, който има две стари присъди, отново заради катастрофи. На 20 години Петко Славов е лежал година и половина в затвора заради причинена смърт на пътя. Във втория случай е блъснал дете, получило средна телесна повреда. Мъжът не се чувства виновен и поиска да бъде освободен под домашен арест, предаде  „Първо бабата да е държала внучето, където трябва, а не да го остави на свобода и внучето да тръгне подир кучето. Аз правя завой десен. Отзад аз нямам очи. Продължих, защото нищо не съм почувствал. Нищо не съм почувствал. С бавна скорост ще минеш и ще заминеш, както дет се казва, нито е тръснал камиона, нито се е чуло 'лопане. Е това е. Това е истината”, заяви Петко Славов.", "date": "2019.11.15", "title": "Блъсналият с камион 5-годишно момиче в Русе: Бабата да го е държала, където трябва"}
{"url": "https://www.24chasa.bg/novini/article/7875203", "text": "Пакетите ще могат да се раздават от януари,ако бъдат одобрени от Комитета за наблюдение на 12 декември. Общият бюджет по програмата ще бъде 10 млн. лв. За да се улеснят максимално завръщащите се българи, ще се направи и онлайн платформа към Агенцията по заетостта. Там освен конкретно работно място ще се получава и информация за наема, детските градини, училищата и болниците около избраното място за завръщане. Ще се дава информация и как да запишат детето си в ясла или училище. Ако съпругът е чужденец държавата ще прави бърза писта за достъп. Освен това ще се направи и онлайн трудова борса, като част от европейския портал за трудова мобилност EURES. С 15 млн. лв. фирмите ще могат да правят детски кътове в офиса или предприятието. За целта те ще могат да направят проекти, които да са на стойност между 50 000 до 150 хил. лв.  А парите ще стигнат за поне 200 кътове за деца. По програмата ще могат да бъдат наети през бюрата по труда около 2000 бавачки. Те ще работят на средната работна заплата за тази сфера -около 1200 лв.", "date": "2019.11.15", "title": "Държавата дава до 1200 лв. на месец, за да върне българите от чужбина"}
{"url": "https://www.24chasa.bg/novini/article/7875245", "text": "Водещи турски политици и лобисти от турския автомобилен сектор търсят пряк контакт с ръководителите на германския концерн Фолксваген (Volkswagen) чрез представителството на работниците в компанията в опит да наклонят решението за новия завод в своя полза, пише германският в. \"Ханделсблат\". Очакваме от Фолксваген да вземат решение на икономически, а не на политически основания, заяви турският министър на промишлеността и технологиите Мустафа Варанк пред германското издание и други медии. Предложихме на синдиката, който представлява работещите в турската автомобилна промишленост, да разговаря неформално със синдиката във Фолксваген, тъй като чухме, че те не искат компанията да се установи в Турция, посочи Баран Челик, президент на турския Съюз на износителите от автомобилната промишленост, предава БТА. Германският концерн замрази плановете си построяване на нов завод в Турция след инвазията на Анкара в Сирия на фона на силната международна критика срещу турските действия. Представители на политическите и икономическите среди на Турция се опитват да засилят натиска върху компанията да вземе положително решение за изграждане на производствени мощности в западната част на страната. Новият завод би могъл да осигури работа на 4000 души след 2022 г. и да произвежда до 300 000 коли годишно. \"Показахме на Фолксваген, че Турция е страна, предлагаща много възможности\", каза Варанк, избягвайки да отправя пряка критика към автомобилостроителя. Според нас политиката и търговията не бива да се смесват, допълни той. Министърът потвърди, че продължават да се водят разговори с турската страна, а синдикатите от двете страни поддържат контакти. „Фолксваген груп” ще реши до края на годината дали ще строи нов завод в Турция, стана ясно след заседанието на управителния съвет на компанията във Волфсбург, предаде ДПА. Решението за реализация на мащабния проект край Измир беше замразено заради спорната (и остро осъдена от ЕС) военна операция на южната ни съседка в Сирия, предава  . Появилата се в публичното пространство информация по темата до тогава показваше, че Турция е надделяла в надпреварата с България за приемането на многомилиардната инвестиция. Проектът щеше и да помогне на отслабналата турска икономика, отбелязва ДПА.", "date": "2019.11.15", "title": "\"Ханделсблат\": Турското автомобилно лоби оказва натиск върху VW за завода"}
{"url": "https://www.24chasa.bg/novini/article/7875201", "text": "\"Към настоящия момент разговорите между Русия и Украйна са на етап приключване на отношенията им за транзит на газа. На 31 декември 2019 г. изтича договорът за транзит между двете държави, а в момента се водят преговори с посредничеството на ЕС за постигането на нова договореност, която да е в интерес на всички. Така че хората трябва да са спокойни, че се търси решение. Сигурна съм, че няма да се стигне до нова газова криза. Имаме вече инфраструктурата, за да гарантираме сигурността по отношение на доставките си\". Това каза министърът на енергетиката Теменужка Петкова в предаването \"Лице в лице\" по Би Ти Ви. И допълни, че газохранилището в Чирен е запълнено и може да покрие нуждите ни от газ в рамките на 45 дни: \"Имаме и договор с Азербайджан, само с него 1/3 от нашето потребление сме го диверсифицирали. Така че сме готови за евентуална газова криза\". \"В края на миналата година ние актуализирахме нашата енергийна стратегия и включихме разширение на газопреносната мрежа от турската граница до Сърбия и вече се работи по него. Въведени са в експлоатация първите 11 километра от него до компресорна станция „Странджа” и ако се наложи може да потече газ и оттам. Работи се вече активно и по газовия конектор с Гърция, археологическите проучвания са приключили и е започнало реалното строителство, каза министърът на енергетиката. Този проект е сред топ приоритетите на ЕС”, отбеляза Теменужка Петкова. Вече се чувстват първите плодове от диверсификацията и вноса на втечнен американски природен газ. Булгаргаз е поискал намаляване на цената на газта. \"Надявам се \"Булгаргаз\" за в бъдеще все по-често да иска намаляването на цените на природния газ. Това е реалният ефект от диверсификацията\", допълни Петкова. \"Гаранцията за проекта \"Балкански поток\" е в европейските правила, които сме спазили абсолютно. Всеки един от рисковете е застрахован според европейските правила\", категорична бе тя. \"Колкото до отработеното ядрено гориво от АЕЦ \"Козлодуй\" - на базата на договора ни с руската страна то се извозва\", каза още енергийният министър.", "date": "2019.11.15", "title": "Теменужка Петкова: Готови сме да се справим с евентуална газова криза"}
{"url": "https://www.24chasa.bg/novini/article/7875401", "text": "Надарена цигуларка е била открита обесена в имението на баща си само осем дни след като тя свири в Кралската опера в Лондон. 17-годишната Катя Цуканова, която е дъщеря на руския банкер Игор Цуканов, била намерена мъртва в дома си за 9 милиона лири в западен Лондон на 18 юни тази година. \"Дейли мейл\" съобщава, че днес е направил запитване за допълнителна информация за ученичката. Тя е учила в колеж в Бъкингам. Момичето е било споделило с психолог, че се бори да се справи с стреса от изпитите, които има. Според баща й Катя е приела коктейл от наркотици, известен като \"Калвин Клайн\", но според разследването в организма на момичето е имало алкохол, но не и дрога и е починала вследствие на фатално удушаване. Според съда в Уестминстър случилото се с Катя е инцидент и тя не е имала намерение да се самоубие. Катя се е обучавала в Кралския музикален колеж и е обявена за най-добър млад музикант на годината на миналогодишния фестивал Suoni dal Golfo в Италия. В Кралската опера в Лондон, дни преди да си отиде, е изпълнила рецитал на творбите на Чайковски. Според терапевта на момичето - Таня Лечи, Катя понякога се съмнявала в себе си и я обладавали негативни мисли. „Тя е казвала, че понякога си мисли, че не иска да живее повече, но не искала да се самоубива\", коментира Лечи пред британското издание. На следващи срещи Катя е изглеждала по-щастлива и е казвала, че иска да кандидатства в американските университети Харвард или Йейл. Във фаталната вечер момичето е било навън с приятели и се е прибрало вкъщи около 2.30 ч. След това е излязло пак, за последно е била онлайн в 3:21 часа, показват данните на телефона.  Върнала се е у дома и е била посрещната от баща си. \"Катя е младо момиче, което очевидно има някои психологически проблеми. Но не е оставила бележка, не е правила други опити да отнеме живота си, няма тежка история, която да е останала в нея\", коментират в британския съд и допълват, че по-скоро девойката е действала импулсивно под въздействието на алкохол и смъртта й е по-скоро злополука. Родителите на Катя се занимават с финансиране на изкуствата и музиката.  „Моята дъщеря беше толкова щастлива и имаше толкова светло бъдеще. Тя беше толкова умно момиче и направи един лош избор. Какво можем да направим ние, родителите? Децата така или иначе ще правят каквото искат и никога не ни казват истината\", коментира бащата на момичето. ", "date": "2019.11.15", "title": "Надарена цигуларка бе открита обесена след концерт в Кралската опера. Съдът: Било е инцидент"}
{"url": "https://www.24chasa.bg/novini/article/7875570", "text": "І. МЕТЕОРОЛОГИЧНА ОБСТАНОВКА: През следващото денонощие в повечето низини, равнини и котловини отново ще се образува ниска слоеста облачност или мъгла. Разкъсвания на облачността и подобрение на видимостта ще има в следобедните часове. Над планинските райони през нощта ще преобладава ясно, през деня - слънчево време, с увеличаваща се от запад висока облачност. Ще духа слаб южен, в Дунавската равнина – североизточен вятър. Минималните температури ще са от 2-3° на места из високите полета на Западна България, до 13-14° по морския бряг. Максималните ще са предимно между 13° и 18°, по-ниски в районите с целодневна мъгла. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението в участъка София – Нови хан от км 0+000 до км 6+000 се осъществява с повишено внимание поради поетапно полагане на маркировка и в двете платна. Участъкът е сигнализиран с пътни знаци. Срок 17.11.2019 г. Движението по АМ „Тракия“ посока София от км 28+000 до км 30+000 се осъществява в една лента поради ремонтни дейности на пътната настилка. Ограничена е активната лента. Движението се осъществява в изпреварващата лента и се регулира с пътни знаци. Срок от 08:00 ч. до 17:00 ч. на 16.11.2019 г. Област Бургас : Движението на АМ. „Тракия” в посока Бургас в участъка Деветак - Карнобат от км 330 до км 359 се осъществява с повишено внимание поради полагане на хоризонтална маркировка на пътното платно. Участъка е сигнализиран с пътни знаци. Срок от 09.00 ч. до 17.00 ч. 18.11.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението на км 27+700 в района на Чурек се осъществява с повишено внимание, поетапно и в двете платна поради оборудване на електронна система за ползване на републиканската пътна мрежа. Срок до 16.11.2019 г.; Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Движението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 17.11.2019 г.; Ограничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. За улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Стара Загора: Движението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път I-6 София - Кюстендил при км 87+500 се осъществява в една лента поради оборудване на електронна система за събиране на такси. Движението се регулира с пътни знаци. Срок до 16:00 ч. на 16.11.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.; Движението в участъка София – Ихтиман при гр. Ихтиман на км 123+600 се осъществява поетапно в една лента поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок до 16.11.2019 г. в часовия интервал от 08:30 до 17:00 часа. Област Пазарджик: Движението в участъка Момина Клисура – Белово от км 162+100 до км 162+200 се осъществява в една лента поради изграждане на стационарна контролна единица електронна система за събиране на таксите. Участъкът е сигнализиран с пътни знаци. Срок до 16.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; Път II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; Път III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос..Скоростта на движение в участъка се ограничава на 40 км/ч. Срок до 13.12.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; Път III-551: Движението по път III-551 Дебелец – Средни колиби – Елена от км 35+770 до 36+500 е ограничено поради празник на „Еленския бут“ в гр. Елена. Обходен маршрут: През улиците на гр. Елена. Срок от 16.11.2019 г. - от 07:00 ч. до 21:00 ч. и на 17.11.2019 г. - от 07:00 ч. до 19:00 ч. Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: Път ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; Път ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; Път III-843: Движението по път III-843 Велинград – Каратепе от км 6+000 до км 24+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Обходен маршрут: по път II-84-Велинград - Гара Костандово, по път III-376 гара Костандово - м. Превала, по път II-37 м. Превала - гр. Доспат, по път III-843 гр. Доспат - Сърница. Срок до 18.11.2019 г. Път III-843: Движението по път III-843 Каратепе – с. Сърница от км 31+000 до км 32+000 се осъществява в една лента поради попълване на банкети. Поетапно се ограничава движението в лява и дясна ленти за движение. Движението сe регулира с пътни знаци. Срок 18.11.2019 г. ОПУ-Перник: Временно са въведени следните ограничения за движение на МПС: Път II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство. Обходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Път III-1003: Движението по път III-1003 Драгичево – Рударци е ограничено поради ремонтни дейности на канализация от км 0+050 до км 0+500 в участъка от кръстовище при с. Драгичево посока с. Рударци. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г. Ремонтни дейности: Път II-63: Движението по път II-63 Перник – Брезник в участъка кв. „Радина чешма“ – с. Мещица от км 5+000 до км 8+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.11.2019 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. Път ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; Път ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г.; Път ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; Път III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. Ремонтни дейности: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено над 12 т. поради частични ремонтни дейности на асфалтовата настилка. Обходен маршрут: София – Сливен: през п.в. Нова Загора - път II-66 - Сливен. Сливен – Ямбол : По път I-6 – п.в. Петолъчката – Зимница – Ямбол. Срок до 08.12.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище, движението се регулира от светофарна уредба, скоростта е ограничена до 50 км/ч. Срок до 13.01.2020 г.; Път II-18: Движението по път II-18 Софийски околовръстен път Люлин – Нови Искър при км 3+840 се осъществява в една лента и в двете посоки поради оборудване на електронна система за ползване на републиканската пътна мрежа. Срок до 19.11.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. Път III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради извършване на превантивен ремонт. Срок до 29.11.2019г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.11.15", "title": "Вижте ситуацията и ограниченията по пътищата за събота"}
{"url": "https://www.24chasa.bg/novini/article/7875586", "text": "Белият дом публикува стенограма на телефонен разговор от април, в който президентът Доналд Тръмп поздравява Володимир Зеленски за победата му на президентските избори в Украйна, предадоха Ройтерс и Асошиейтед прес, цитирани от БТА. Тръмп многократно е заявявал, че демократите искат подробности от разговора му със Зеленски от 21 април, но този разговор никога не е бил в центъра на вниманието на разследването по импийчмънт на президента в Камарата на представителите, отбелязва Ройтерс. В априлския разговор Тръмп кани Зеленски да посети Белия дом и му казва: \"Имаме много неща за обсъждане, но сме с вас докрай.\" В краткия разговор не се говори за Байдън или корупцията, но Тръмп споменава, че е бил водещ на конкурса \"Мис Вселена\", когато той се е състоял в Украйна, отбелязва АП. Продължилият 16 минути разговор представлява фактически размяна на любезности, без обсъждане на съдържателни въпроси, предаде ТАСС. Тръмп заявява, че победата на Зеленски е \"невероятно постижение\", а Зеленски казва, че той и екипът му възприемат Тръмп като \"забележителен пример\". \"Мисля, че ще работите чудесно. Имаме много приятели в Украйна, които ви знаят и ви харесват, те очакваха да спечелите\", казва Тръмп на Зеленски. Зеленски приема поканата на Тръмп да посети Белия дом и на свой ред го кани на своята церемония по встъпване в длъжност, но Тръмп отклонява поканата, обещавайки, че ще бъде представляван от \"някой на много, много високо ниво\". Накрая Зеленски казва на Тръмп, че ще упражнява английския си, за да могат двамата да общуват при лична среща. Тръмп му благодари и подчертава, че е \"много впечатлен\" от нивото на английски на Зеленски. Президентът на САЩ признава, че той едва ли би могъл да научи достатъчно добре украински, за да общува със Зеленски.", "date": "2019.11.15", "title": "Белият дом публикува стенограмата на телефонен разговор\nТръмп-Зеленски от април"}
{"url": "https://www.24chasa.bg/novini/article/7875620", "text": "Членките на НАТО и тези, които имат аспирации да се присъединят, като Северна Македония, трябва да изпълнят всички стандарти, включително отнасящите се за безопасни и сигурни комуникации, заяви генералният секретар на НАТО Йенс Столтенберг в интервю за \"Гласът на Америка\", цитирано от МИА. Тези страни трябва да изпълнят определени изисквания когато става въпрос за гражданската инфраструктура и телекомуникации като например 5 Джи технология, заяви Столтенберг, загрижен за ролята на Китай в региона във връзка с използването на 5 Джи технология, предава БТА.", "date": "2019.11.15", "title": "Столтенберг: Членките на НАТО трябва да осигурят\nбезопасни канали за комуникация"}
{"url": "https://www.24chasa.bg/novini/article/7875642", "text": "Украинската служба за сигурност (УСС) задържа в Киевска област един от ключовите ръководители на \"Ислямска държава\", известен с прозвището Ал Бара Шишани, предаде ТАСС, цитирана от БТА. В съобщение на УСС се уточнява, че джихадистът, гражданин на Грузия, бил задържан при съвместна операция с грузинското МВР и ЦРУ на САЩ. От 2012 г. той \"работел на различни длъжности\" в \"Ислямска държава\" на територията на Сирия, през 2016 г. отишъл в Турция, а през лятото на 2018 г. незаконно пристигнал в Украйна, използвайки фалшив паспорт. В Сирия Ал Бара Шишани бил заместник на Абу Омар ал Шишани, който според Пентагона бил \"военен министър\" на \"Ислямска държава\", предаде Ройтерс. Абу Омар ал Шишани беше убит по време на сражение през 2016 година. За ликвидирането му САЩ бяха обявили награда от 5 милиона долара. След смъртта му Ал Бара Шишани заминал за Турция, а по-късно за Украйна, където продължил да координира дейността на \"Ислямска държава\". Ал Бара Шишани бил арестуван близо до частния дом, където живеел. Властите проверяват информации за извършени от него престъпления на територията на Украйна. Очаква се джихадистът да бъде екстрадиран.", "date": "2019.11.15", "title": "В Украйна задържаха главатар на \"Ислямска държава\""}
{"url": "https://www.24chasa.bg/novini/article/7875691", "text": "Турция няма да се откаже от руските зенитно-ракетни системи С-400. Това съобщи днес турският президентски говорител Ибрахим Калън пред турската държавна телевизия ТРТ, предаде БТА. Турция няма да отстъпи по въпроса за С-400, системите ще бъдат въведени в експлоатация, подчерта той. Освен това Калън съобщи, че Анкара и Вашингтон са пристъпили към работа за създаване на съвместен механизъм за установяване на влиянието на С-400 върху изтребителите от пето поколение Ф-35. Той обаче не уточни какво точно включват тези работи и с какво ще се занимават специалистите от двете страни. Той също така напомни, че С-400 няма да бъдат интегрирани в системата за сигурност на НАТО. На 13 ноември във Вашингтон се състояха преговори между президентите на САЩ и Турция Доналд Тръмп и Реджеп Тайип Ердоган. След преговорите Тръмп заяви, че двамата са наредили на ключови министри да предприемат действия за разрешаването на ситуацията около купуването от Анкара на системите С-400, посочва ТАСС.", "date": "2019.11.15", "title": "Турция потвърди - няма да се откаже от руските системи С-400"}
{"url": "https://www.24chasa.bg/novini/article/7875724", "text": "Призивът Франческини отправи както към държавата, така и към цялото италианско общество. \"Трябва да осъзнаем огромните щети, нанесени на културното наследство. Огромно усилие от държавата и от цялото италианско общество е нужно в подкрепа на Венеция\", заяви министърът. Той призова и за дарения, за да се помогне за съхранението на \"цялото наследство на Италия и на човечеството\", предава БТА. Франческини инспектира и базиликата Сан Марко във Венеция, чиято крипта беше наводнена във вторник. Той каза, че сега ще се направят оценки на щетите и че след наводнението ще има нужда от реставрация на целия храм, но допълни, че щетите не са необратими. Същевременно днес италианският вицепремиер Луиджи Ди Майо каза, че в качеството си на външен министър ще изпрати писмо до посолствата на чуждите страни в Италия, за да подкрепят те инициатива за солидарност с Венеция. Подобно писмо той ще изпрати и до италианските посланици в други страни, за да рекламират тази инициатива в подкрепа на Венеция. Ди Майо изрази увереност, че начинанието ще получи голям отзвук на солидарност от целия свят. Източници от обществения транспорт на Венеция пък казаха, че щетите, нанесени на корабчетата, използвани като водни автобуси, както и на плаващите спирки и понтони са на стойност 15-20 милиона евро. Пет корабчета, така наречените вапорето, са непоправимо повредени от наводнението. Днес във Венеция предупредителните сирени отново бяха задействани заради очаквано ниво на водата от 160 сантиметра. Кметът на града Луиджи Бруняро обяви, че площад Сан Марко ще бъде затворен. Междувременно компанията Консорцио Венеция Нуова, изграждаща защитната система Мойсей, която трябва да пази Венеция от наводнения, обяви, че плаващите диги от системата ще бъдат изпитани догодина. Експериментално вдигане на плаващите диги ще има през цялата 2020 г, на всеки 45 дни. Наводненията във Венеция през цялата седмица поставиха и нов печален рекорд - най-тежката седмица с наводнения от 1872 г., предаде АНСА. Никога след 1872 г. не е имало за една година покачване на нивото на водата над 150 сантиметра, а да не говорим за една и съща седмица, казват запознати източници. Този вторник във Венеция нивото на водата беше 187 сантиметра, а днес вече е 154 сантиметра. Никога пък от 1972 г. насам във Венеция не е имало покачване на нивото на водата над 140 сантиметра за три пъти в една година, а още по-малко за една седмица. Тази седмица освен горепосочените нива, в сряда водата във Венеция достигна 144 сантиметра.", "date": "2019.11.15", "title": "Венеция преживява най-тежката си седмица от 1872 г. насам (Видео)"}
{"url": "https://www.24chasa.bg/novini/article/7875687", "text": "Повод за новата доза оптимизъм за хода на търговските преговори дадоха изказвания на висши представителите на администрацията на Белия дом, предаде  . Топ икономическият съветник на президента Тръмп - Лари Къдлоу отбеляза късно снощи, че САЩ и Китай се намират близо до търговско споразумение, определяйки като много конструктивни продължаващите преговори с Пекин. Министърът на търговията на САЩ Уилбър Рос пък заяви в петък, че неговата страна \"по всяка вероятност\" ще постигне търговско споразумение с Китай. Пред телевизия Fox Business Уилбър Рос отбеляза, че двете страни са в активни дискусии по сделката, посочвайки, че сега те са \"много по-напреднали\" с подробностите за споразумението. Според него Вашингтон и Пекин ще продължат по-късно в петък преговорите по телефона. Той все пак посочи, че някои въпроси, като например покупките на американски селскостопански продукти от Китай, тепърва ще се уреждат в хода на преговорите и предупреди, че тарифите за китайските продукти ще останат в сила, ако в крайна сметка не бъде постигнато споразумение. Индексът на сините чипове DJIA вече нараства в рамките на деня с около 150 пункта (повишение с 0,54%), широкият индекс S&P500 - с 0,55% и технологичният индекс Nasdaq Composite - с 0,67%. По този начин и трите водещи индекса се търгуват в поредни нови рекордни върхове. Подкрепа за възходящото движение на Уолстрийт оказват и продажбите на дребно в САЩ, които отскочиха през октомври с 0,3%, заличавайки изненадващия техен спад с 0,3% през септември, въпреки че растежът на продажбите беше концентриран само в няколко групи от стоки. В същото време инвеститорите игнорират напълно понижаването на американското индустриално производство през октомври за трети от последните четири месеца. Много силен ръст от близо 10% бележат акциите на Applied Materials Inc., след като една от водещите компании за производство на микрочипове представи късно снощи по-добри от очакваното финансови резултати за последното тримесечие и потвърди прогнозите си за възстановяване на полупроводниковата индустрия. Акциите на друга компания за технологични чипове - Nvidia Corp. обаче поевтиняват с 2,35%, след като тя прогнозира, че нейният бизнес с процесори за видеоигри може да бъде повлиян от сезонна слабост през четвъртото тримесечие. Силното поскъпване на акциите на Applied Materials допринася за повишаване с над 1% на целия индекс на компаниите за полупроводникова техника - Philadelphia Semiconductor index - към нови исторически връх.", "date": "2019.11.15", "title": "Рекордни върхове на Уолстрийт след силни продажби на дребно"}
{"url": "https://www.24chasa.bg/novini/article/7874089", "text": "Тибетското плато, едно от най-отдалечените места в света, преживява строителен бум. Планинските склонове, обрамчени навремето от гирлянди развяващи се молитвени знамена, сега са обточени със стоманени електропроводи. През нощта осветените табели на бензиностанциите на Sinopec хвърлят червено сияние над новопостроените магистрали. Обграден от най-високите планини в света, регионът, който отдавна е известен като \"покрива на света\", сега е в центъра на най-новия порив на Китай към модернизация, символизиран от множество небостъргачи и високоскоростни ж.п. линии. Има обаче една разлика. Този път китайското правителство иска да постави граници за растежа на региона, за да покаже своята версия на едно от най-гордите американски постижения - системата на националните паркове. Икономиката на Китай се развива бързо през последните 40 години, но приоритет сега е растежът да включва запазване на ключови природни ресурси, посочва Чжу Чунцюан, китайският представител в научния център Международен съюз за опазване на природата, който се намира в Швейцария. Една от целите е на Тибетското плато да бъде изграден природен парк, подобно на американския Йелоустоун. Очаква се зараждащата се система от китайски природни паркове да бъде официално представена през 2020 година. Амбицията е да бъде създадена единна мрежа от паркове, която да представлява \"новите и сериозни усилия за опазване на биоразнообразието и природното наследство на Китай\", посочва екологът от университета \"Дюк\" Стюарт Пим. Един от първите пилотни паркове ще бъде в Цинхай - обширен район в Западен Китай, граничещ с Тибет и споделящ голяма част от културното му наследство. Районът е и дом на емблематични и застрашени видове като снежния леопард и китайската планинска котка. Оттам извират и три от най-големите реки на Азия - Яндзъ, Жълтата река и Меконг. \"Това е един от най-специалните региони в Китай, та дори в целия свят\", според Лу Чжъ от Пекинския университет, който е работил в Цинхай две десетилетия. Макар на някои места по Тибетското плато строителството да продължава с трескав темп, правителството вече спря да издава разрешителни за минодобив и ВЕЦ-ове в региона. Въпросът, който ще има ключово значение за проекта, обаче е дали Китай може да съвмести запазването на околната среда с туризма, като същевременно опази прехраната и културата на близо 128 000-те души, живеещи в или около границите на парка, много от които са тибетци. Сред уникалните характеристики на китайските паркове е, че местните жители живеят в или край тях, отбелязва Чжъ. Американският Йелоустоун се приема за първия национален природен парк в света. След създаването му през 1872 година обаче американското правителство принуждава индианците, които са населявали района, да се преместят извън границите на парка в съзвучие с идеята от 19 век, че защитата на дивата природа означава отделянето й от човека. Страните, които се опитват да създадат системи от природни паркове през 21 век, трябва да обмислят как най-добре да включат местното население в плановете си. По-рано Китай е прилагал мащабни програми за разселване, за да разчисти терен за големи инфраструктурни проекти като язовира \"Три клисури\" или системата от канали за пренасочване на водите на китайски реки от юг на север. Това преселване за мнозина фермери означава нови домове, около които обаче няма селскостопански земи или достъп до друг източник на прехрана. Сега при разработването на националните паркове правителството се опитва да осигури работни места, свързани с опазването на природата, поне за част от местните хора, така че те да могат да останат и работят на земята си. Програмата \"Едно семейство, един лесничей\" предвижда по един човек от семейство да бъде нает при заплата 1800 юана (255 долара) месечно за дейности като събиране на боклук и наблюдение за бракониери или незаконно използване на пасища. А-Та е тибетски пастир, чиито доходи до голяма степен идват от отглеждане на якове и събиране на китайски гъсенични гъби - средство от народната медицина, широко използвано като афродизиак или при дихателни проблеми. Той ръководи и екип от събирачи на боклук, които изминават до 34 км дневно, за да почистват склоновете от пластмасови бутилки и други отпадъци по програмата \"Едно семейство, един лесничей\". \"Живея на тази земя и прехраната ми зависи от нея\", казва той и е благодарен, че работата по програмата позволява на семейството му да запази дома си, докато хората в други части на Цинхай е трябвало да се преместят. Кунчок Яндзе е тибетски пастир, които също заработва по програмата \"Едно семейство, един лесничей\" и допълнително е зает като доброволец в китайската организация с нестопанска цел Shanshui (името означава \"планина, вода\"). В нея той отговаря за инсталирането и поддръжката на фотокапани, чрез които учените следят застрашените видове в Цинхай. Подобни фотокапани са улавяли редки кадри на снежни леопарди и китайски планински котки, включително майки с малки край временни леговища. За Кунчок Яндзе работата му по защитата на околната среда, включително докладването на бракониерска дейност, е много важна. \"Религията ни е свързана с дивите животни, защото те имат съзнание и могат да чувстват любов и състрадание. Затова трябва да ги защитаваме\", казва той. Пастирът разказва, че от основната си работа по отглеждане на домашни животни и събиране на гъсенични гъби може да изкарва по около 20 000 юана (2830 долара) годишно. Той е благодарен за допълнителния доход по лесничейската програма, но най-вече се надява, че основният му поминък няма да бъде засегнат и няма да му се наложи да напусне. Въпросът за поминъка и културата на местните хора е сред основните въпроси, с които Китай трябва да се справи, наред с приемането на необходимото законодателство и финансиране, отбелязва Джонатан Джарвис, бивш ръководител на агенцията, която управлява националните паркове на САЩ. Създаването на защитени области не е нова идея за Китай. Всъщност близо 15 % от територията на страната вече е обхваната в сложна система от местни и регионални паркове. Голяма част от тях обаче съществуват само на хартия или се управляват от различни служби без ясни правила. Бъдещата система от национални паркове трябва да създаде от самото начало основа за прилагане на най-добрите световни практики и научни постижения. В офиса си в Пекин Оуян Чжъюн от Китайската академия на науките внимателно разглежда стотици детайлни карти на континентален Китай, на които са означени приоритетни области за защита на застрашени видове. Въпросът не е само колко територия общо защитавате, а точно които райони, казва той. Неотдавна Оуян е ръководил проект за оценка на националните екосистеми, при която учените са използвали 20 000 сателитни изображения и резултати от 100 000 полеви проучвания, за да определят как са се изменяли китайските земи между 2000 и 2010 година. Един от резултатите сочи, че през този период градските зони в Китай са се увеличили с 28 %. Сега ученият се опира на тези резултати, както и на проучвания за над 1500 вида застрашени растения и животни, за да определи на картата приоритетните райони за опазване на околната среда, които да служат като насоки при планирането на националните паркове. Той насочва вниманието си основно към хабитатите на застрашени видове, които живеят само в Китай. Първите паркове, които официално ще бъдат включени в новата система, ще са пример за необятните и разнообразни пейзажи и екосистеми на Китай - от гранитните и пясъчни скали на Уишан в източната част на страната до пищните гори на югозападната провинция Съчуан, където живеят гигантските панди, и северните гори на Североизточен Китай, дом на застрашените сибирски тигри. Когато става дума за екология малко страни в света имат повече за губене или за спасяване от Китай. /От БТА/", "date": "2019.11.15", "title": "Китай планира природен парк на Тибетското плато"}
{"url": "https://www.24chasa.bg/novini/article/7874244", "text": "Въведеният режим на водата в Ловеч временно се отменя, съобщиха за БТА от \"В и К\" АД. Поради силно намаляване дебита на водоснабдителната група \"Черни Осъм\" от 24 октомври водоподаването в града бе спирано от 23.00 до 6.00 часа.                                                                                                                                                                                                                                                                                                                                ", "date": "2019.11.15", "title": "Временно отменят режима на водата в Ловеч"}
{"url": "https://www.24chasa.bg/novini/article/7873111", "text": "Във Венеция днес се очаква покачване на нивото на водата до 160 сантиметра - нов пик, при критично ниво от 130 см., съобщиха местните власти, цитирани от ТАСС. Кметът на Венеция Луиджи Бруняро призова жителите и гостите на града да не излизат на улицата без необходимост. \"Принуден съм да затворя площад \"Сан Марко, за да предпазя гражданите от всякакъв риск за здравето им, това е бедствие\", заяви Бруняро, цитиран от Франс прес. Тази сутрин минувачите на емблематичния площад газеха във вода до коленете. Работници с ботуши до бедрата премахваха платформите, използвани от хората, за да пресекат \"Сан Марко\" без да се намокрят, предаде Асошиейтед прес. Венеция преживя второто най-високо регистрирано покачване на водата в историята си във вторник, когато нивото достигна 187 см над морското равнище, принуждавайки италианското правителство да обяви извънредно положение, припомня АП, цитирана от БТА. Службата за гражданска защита на Италия обяви днес най-високото, \"червено\" ниво на климатична опасност в област Венето. В по-голямата част от страната днес ще има порои и гръмотевици. Заради очакваното ново влошаване на времето са затворени училищата в близо 30 града. Метеоролозите предупредиха за снеговалеж в областите Пиемонт, Ломбардия, Венето и Трентино - Алто Адидже. Очаква се на места там да се образува до 70 см снежна покривка.", "date": "2019.11.15", "title": "Очаква се ново покачване на водата във Венеция, затвориха площад \"Сан Марко\" (Снимки)"}
{"url": "https://www.24chasa.bg/novini/article/7874277", "text": "53-годишният Уендъл Мелтън убил 14-годишния си син в Хендерсън, Невада, защото не е могъл да приеме сексуалната ориентация на юношата съобщава новинарския сайт KSNV. ", "date": "2019.11.15", "title": "Американец застреля сина си, не можел да приеме, че е гей"}
{"url": "https://www.24chasa.bg/novini/article/7874191", "text": "Европейската комисия изрази днес надеждата, че Великобритания ще успее да изпълни задълженията си, за да не се налага спорът с Лондон да бъде отнесен до Съда на ЕС. Комисията вчера даде срок от една седмица на британските власти, за да посочат своя следващ еврокомисар. Досега при 90 на сто от наказателните процедури се намира решение преди да се стигне до съда, поясни говорител на комисията. Обикновено държавите в ЕС сътрудничат при тези процедури, добави той. ЕК снощи заведе наказателна процедура заради отказа на Лондон да предложи еврокомисар, както изисква договорът за ЕС. Британските власти трябва да отговорят до 22 ноември - необичайно кратък срок при наказателните процедури на комисията, информира БТА. ЕК поясни, че срокът е толкова кратък заради нуждата новата комисия да встъпи в длъжност възможно най-скоро. Ако британските власти не изпратят отговор навреме, или ако отговорът не е задоволителен, комисията ще продължи със следващите стъпки по наказателната процедура. За новоизбрания председател на ЕК Урсула фон дер Лайен встъпването в длъжност на 1 декември остава твърда цел, уточни днес говорител на комисията. Той не пожела да каже дали съществува правна пречка новата комисия да поеме задълженията си, без бройката на комисарите да е попълнена. /НЖ/", "date": "2019.11.15", "title": "ЕК се надява да не се стига до съд с Великобритания"}
{"url": "https://www.24chasa.bg/novini/article/7873952", "text": "Китайската регулаторна комисия за ценни книжа одобри заявлението за първоначално публично предлагане (ППП) на оператора на високоскоростната железопътна линия Пекин-Шанхай, която е една от най-натоварените в страната. Компанията Beijing-Shanghai High-Speed Railway Co., Ltd. (BSHSR) ще бъде листната на Шанхайската фондова борса и ще предложи не повече от 7,557 милиарда акции, като целта ѝ е да набере 50 милиарда юана (7,13 милиарда долара). Beijing-Shanghai High-Speed Railway Co., Ltd. е създадена през 2007 г. и е една от най-печелившите железопътни компании в Китай, с ръст на приходите за пета поредна година. Нетната ѝ печалба за 2018 г. е била около 10,25 милиарда юана, съобщава  Първоначалното публично предлагане ще бъде от полза за диверсификация на собствеността, оптимизиране на капиталовата структура и висококачественото развитие на железопътния сектор в Китай, заяви представител на компанията-майка – China State Railway Group Co., Ltd. С обща дължина от 1318 км високоскоростната железопътна линия Пекин-Шанхай е обслужила 1,1 милиарда пътувания от началото на експлоатацията ѝ през юни 2011 г.", "date": "2019.11.15", "title": "Операторът на високоскоростната жп линия Пекин-Шанхай излиза на борсата"}
{"url": "https://www.24chasa.bg/novini/article/7874288", "text": "Сръбският президент Александър Вучич е изпратил днес писмо на италианския си колега Серджо Матарела по повод природните бедствия във Венеция и е предложил помощ от Сърбия за отстраняване на последиците от наводненията в областта Венето, предаде агенция Бета, цитирана от БТА. \"Дълбоко ме потресоха картините от наводнена Венеция, този символ на италианската и световната цивилизация. Сърбия е с вас в тези тежки за Италия моменти и като надежден приятел е готова да предложи всякакъв вид помощ за отстраняване на последиците от природната катастрофа и възстановяване на ценното културно наследство\", посочи Вучич в писмото. Вучич написа още, че Сърбия винаги ще помни с голяма благодарност помощта, която Италия й оказа при наводненията през 2014 г. Наводнението във Венеция бе причинено от прилива, бурния вятър и проливните дъждове. Във вторник водата във Венеция достигна 1,87 метра надморско равнище и бяха наводнени централният площад Сан Марко и криптата на едноименната базилика.", "date": "2019.11.15", "title": "Сърбия предложи помощ на наводнената Венеция"}
{"url": "https://www.24chasa.bg/novini/article/7873612", "text": "От 8 до 10 ноември в София се проведе VIII Национална студентска олимпиада по компютърна математика „Акад. Стефан Додунеков“ - CompMath 2019. Технически университет - Варна участва в престижното състезание ежегодно от основаването му. Тази година се представи с отбор от шестима студенти, които се справиха блестящо и спечелиха 5 медала. Две златни отличия завоюваха студентите от специалност „Софтуерни и интернет технологии“ Христо Фотакиев от 3 курс и Иван Димитров от 2 курс. Със сребро се завърнаха от столицата колегите им от същата специалност Жени Минчева от 3 курс и Соня Лазарова от 4 курс, а бронзов медал заслужи инж. Павел Петков – 2 курс, ОКС „магистър“, специалност „Автоматика, информационна и управляваща техника”. „ “ - сподели след завръщането доц. д-р Златка Матева. – „ “ Бъдещите инженери от ТУ-Варна се състезаваха по регламент в група Б, заедно със студентите от нематематическите специалности на още 9 висши училища, от които най-добре в класирането се представиха ТУ - София, ВВМУ „Н. Й. Вапцаров“, СУ „Св. Кл. Охридски“ – Факултет по физика и Факултет по химия и фармация, Лесотехнически университет. Домакин на CompMath 2019 беше Технически университет – София, а на следващата олимпиада - през 2020 година, ще бъде СУ „Св. Климент Охридски“. Националната студентска олимпиада по компютърна математика е състезание за студенти от бакалавърски или магистърски програми от всички български университети. Участниците решават задачи от различни области на математиката като използват компютър и система за компютърна алгебра по избор. Отборът на ТУ-Варна работи със системата MAPLE.", "date": "2019.11.15", "title": "Математиците на ТУ-Варна затвърдиха със злато, сребро и бронз блестящото си присъствие и на осмата олимпиада CompMath"}
{"url": "https://www.24chasa.bg/novini/article/7874283", "text": "Около 09:50 часа, е подаден сигнал за това, че в землището на с. Старо Оряхово, над стадиона, е простреляно домашно куче, което е пострадало сериозно, съобщиха от ОДМВР-Варна. След проведени незабавни действия по разследване на случая и оперативно – издирвателни дейности е установено, че извършител на деянието е Д.М. (78 г.) от с. Старо Оряхово. Мъжът е прострелял кучето със законно притежавано ловно оръжие. По случая е образувано бързо полицейско производство, материалите са докладвани в Районна прокуратура – Варна. Д.М. е задържан за срок до 24 часа.", "date": "2019.11.15", "title": "Арестуваха пенсионер, прострелял домашно куче"}
{"url": "https://www.24chasa.bg/novini/article/7874304", "text": "Парамедичка в Арканзас беше арестувана за това, че е отрязала 1,7-каратов диамантен пръстен от пръста на починала жена в болница и го е продала в заложна къща, съобщава БГНЕС. Властите информират, че 50-годишната Лиза Дарлин Глаз е отрязала пръста с диамантен пръстен със златна рамка на Глория Робинсън, претърпяла спешна интервенция и транспортирана в болница „Сейнт Винсент“ в град Хот Спрингс и по-късно обявена за мъртва. След смъртта й, личните вещи на Робинсън са били предоставени на сестра й и съпруга й, които отбелязали, че три от пръстените на Робинсън липсват. Сестрата на жертвата попитала фелдшерката, по-късно идентифицирана като Глаз, къде са пръстените, но тя „не й отговорила и си тръгнала“. Два от трите пръстена били върнати два дни по-късно, но третият останал неоткрит. Според разследващите Глаз продала третия пръстен в заложна къща за 45 долара. Сестрата и съпругът на починалата идентифицирали пръстена, откупили го от заложната къща и го оценили. Съобщава се, че е оценен на $ 7 946. Глаз е арестувана и обвинен в кражба. Освен очаквана присъда за затвор, тя може да получи и глоба в размер до $ 4 500.", "date": "2019.11.15", "title": "Лекарка отряза пръста на труп заради диамантен пръстен"}
{"url": "https://www.24chasa.bg/novini/article/7874280", "text": "Репортаж на полската държавна телевизия за \"емоционалното\" и \"историческо\" пътуване на гражданин на Полша до САЩ стана обект на присмех, че е пропаганда, след като зрители забелязаха, че пътникът е служител на телевизията, предадoха Асошиейтед прес и БТА. Агенцията отбелязва, че въпросното предаване на \"Телевизия Полска\" показва до каква степен тази медия е под контрола на управляващата партия \"Право и справедливост\" и е рупор за партийните послания. В случая ТВП е искала да привлече вниманието към включването в понеделник на Полша във федералната програма на САЩ за безвизов режим - нещо която правителството смята за свой успех. От телевизията отрекоха да манипулират истината и обясниха, че целта била да се покаже на зрителите как да летят до Съединените щати без виза.", "date": "2019.11.15", "title": "Репортаж за първото безвизово пътуване на поляк до САЩ бе осмян като пропаганда (Видео)"}
{"url": "https://www.24chasa.bg/novini/article/7874422", "text": "Не е лошо да се помисли за нов самолет за правителствения Авиоотряд 28. Това каза шефът му ген. Тодор Коджейков на брифинг след поредния инцидент с Фалкона,  Ген. Коджейков заяви, че при кацането на малкия правителствен самолет от Солун с министър-председателя на борда се е изключила инструменталната система за кацане. Това е системата, която улавя сигнала от радара, който води машината за кацане. Шефът на авиоотряда заяви, че ситуацията е била високорискова и \"ако сте в самолета е доста опасно\". Фалконът е направил втори кръг над летището и е опитал отново да кацне, което е било успешно. Шефът на отряд 28 заяви, че в последните години има 4-5 инцидента с малкия самолет на властта с лидери на държавата на борда му. Съобщи, че е на 19 години и не е лошо да се помисли за нова правителствена машина. Това предлага лично той, а не висшите представители на властта.  Той припомни, че в правителствения самолет се возят президентът, министър-председателят и представители на управлението на държавата и че най-важна е сигурността на пътниците.", "date": "2019.11.15", "title": "Ген. Тодор Коджейков: Не е лошо да се помисли за нов самолет"}
{"url": "https://www.24chasa.bg/novini/article/7874359", "text": "Сирия ще организира \"въоръжена съпротива\", която ще прогони американските сили от нейната територия. Това каза сирийският президент Башар Асад в интервю за руската телевизия \"Русия 24\" и агенция \"Русия днес\", предаде Асошиейтед прес. Американците трябва да помнят войните в Ирак и Афганистан и да знаят, че \"Сирия няма да бъде изключение\", заяви Асад. Представители на правителството на САЩ казаха тази седмица, че Вашингтон ще остави 600 войници в Сирия да се борят срещу групировката \"Ислямска държава\". Тези изявления дойдоха след взетото миналия месец от президента Доналд Тръмп решение за изтегляне от Сирия на целия американски контингент от около 1000 военни. То бе осъдени и от демократи, и от републиканци. \"Винаги съм казвал, че един окупатор не може да окупира територия, без да има агенти в тази страна, защото ще бъде трудно за него да живее в напълно враждебна обстановка\", каза Асад, цитиран от БТА. \"Американското присъствие в Сирия ще предизвика военна съпротива, която ще доведе до жертви сред американците и в последствие ще ги принуди да напуснат\", заяви сирийският президент, чиито сили са подкрепяни от Русия. \"Ние, разбира се, не целим руско-американска конфронтация, каквато няма да е в интерес на никого от нас\", добави Асад.", "date": "2019.11.15", "title": "Асад обеща въоръжена съпротива, която ще прогони американците от Сирия"}
{"url": "https://www.24chasa.bg/novini/article/7874424", "text": "Планирани са средства в бюджета на образователното министерство за допълнителни стипендии за ученици с високи успехи от матурите, които продължат висшето си образование в сферата на педагогиката, каза министърът на образованието Красимир Вълчев на парламентарен контрол. Най-голям е недостигът на преподаватели по информационни технологии, английски. Около 800 ресурсни учители са нужни в момента в страната. Обезпечаването на системата с педагогически специалисти е тройно предизвикателство, коментира министър Вълчев. Той добави, че сред основните цели на образователното министерство е да доближи дигитализацията до училищата. В новите учебни програми от 3 клас заложени дигитални компетентности, дигитална медийна грамотност и знания за киберсигурност. Всички ученици днес трябва да имат разбиране в дигиталното моделиране. В бъдеще ще има работа за човека алгоритъм и човека машина, каза Красимир Вълчев от трибуната на НС. Проучвания показват, че децата учат по лесно чрез екрани и в бъдеще ще се работи за система за електронно обучение - отворена платформа с филмчета, клипчета и презентации. Красимир Вълчев очаква, че до 3-4 г. българското образование ще има ресурси да се преподава чрез такава система, а за изготвянето на презентационни материали ще се плаща на учителите. За следващата година са предвидени над 23 млн. лв. за обновяване на училищните кабинети", "date": "2019.11.15", "title": "Предвиждат се допълнителни стипендии за отличниците, които искат да учат педагогика"}
{"url": "https://www.24chasa.bg/novini/article/7874395", "text": "Беларус обезопасява границата си с Украйна близо до мястото на ядрената авария в Чернобил в отговор на повишения туристически поток в засегнатата зона, предаде ДПА. Беларус трябва да затвори границата си по протежение на Чернобилската зона, заяви представителят на беларуската граничната охрана Анатолий Лапо пред държавната информационна агенция БЕЛТА. \"В района по границата има много голямо радиоактивно замърсяване. Хората не трябва да минават от там\", предупреди той, цитиран от БТА. Епицентърът на катастрофата в Чернобил се намира на около 10 километра от беларуската граница, отбелязва ДПА. Заради недостига на финансови средства Киев насърчава туризма в зоната около Чернобил, за да събере приходи в хазната, опразнена през последните години заради конфликта с подкрепяните от Русия сепаратисти в Източна Украйна.", "date": "2019.11.15", "title": "Беларус обезопасява границата си до Чернобил заради туристическия поток"}
{"url": "https://www.24chasa.bg/novini/article/7874412", "text": "Одиторите на НАСА предупредиха в годишния си доклад, че космическата агенция е изправена пред \"значителни технически предизвикателства\", които засягат и безопасността, и трябва да бъдат решени, преди астронавтите да полетят в частните капсули, предадоха Асошиейтед прес и БТА. В доклада се отбелязва, че компаниите \"Боинг\" и \"Спейс Екс\" закъсняват с няколко години за превоза на екипаж до Международната космическа станция. Частните космически кораби, или капсули, вероятно няма да бъдат сертифицирани преди следващото лято и НАСА трябва да изготви реалистичен график, за да не рискува с безопасността. Официални лица от НАСА приемат препоръката, както и повечето други забележки в одиторския доклад от 53 стр. Одиторите отбелязват също, че НАСА е платила на \"Боинг\" 287,2 милиона долара повече, за да стимулира компанията да напредва. Според тях по-голямата част от тези разходи не са били необходими. НАСА не е съгласна са тази забележка. Място в капсулата \"Старлайнър\" на \"Боинг\" ще струва 90 милиона долара, почти два пъти повече, отколкото в пилотирания кораб \"Дракон\" на \"Спейс Екс\" (55 милиона долара). Изчислението е на базата на екипаж от четирима, при един или два полета годишно. При по-нататъшно забавяне на \"Боинг\" и \"Спейс Екс\" НАСА ще поиска да купи допълнителни места в руските кораби през 2020 г. и 2021 г., както препоръчват одиторите. Цената на място в тях досега беше 82 милиона долара. \"Спейс Екс\" направи успешно изпитание на обезопасяващата система на капсулата в сряда в Кейп Канаверал. Същият тест през април се провали. Предстои системата за спасяване на астронавти на \"Спейс Екс\" да бъде тествана и с действително изстрелване. \"Боинг\" направи такова успешно изпитание миналата седмица в Ню Мексико. \"Боинг\" планира да изстреля \"Старлайнър\" към МКС без екипаж през декември. \"Спейс Екс\" направи подобен изпитателен полет през март. По време на посещение в изследователския център \"Еймс\" вчера, вицепрезидентът Майк Пенс каза, че американските астронавти ще излитат от Кейп Канаверал от следващата пролет, но не уточни с коя компания. Заключението на одиторския доклад е, че \"Боинг\" и \"Спейс Екс\" са постигнали значителен прогрес за осем години.", "date": "2019.11.15", "title": "Значителни предизвикателства пред НАСА, преди да започнат пилотираните космически полети"}
{"url": "https://www.24chasa.bg/novini/article/7873190", "text": "Временно движението при км 37 на АМ „Струма“ в посока Дупница се осъществява в една лента поради пътнотранспортно произшествие. Това съобщиха от пресцентъра на АПИ. Шофьорите е необходимо да карат с повишено внимание и съобразена скорост, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2019.11.15", "title": "Катастрофа ограничава движението по \"Струма\" към Дупница"}
{"url": "https://www.24chasa.bg/novini/article/7873168", "text": "Видео на кит, преминаващ край група сърфисти във водите на Тихия океан, стана сензация в интернет. Впечатляващото събитие успява да заснеме гимназиалният преподавател Пейтън Ландаас със своя дрон на плажа Дохени в Калифорния, предаде  . Видеото вече е гледано десетки хиляди пъти, а потребителите в социалните мрежи са възхитени от невероятната гледка на преминаващия кит през групата от сърфисти.", "date": "2019.11.15", "title": "Видео на кит, преминаващ край група сърфисти - хит в интернет (Видео)"}
{"url": "https://www.24chasa.bg/novini/article/7873193", "text": "Президентът на Сирия Башар Асад заяви, че САЩ използват \"Ислямска държава\" (ISIS) като \"военен инструмент\", за да атакуват сирийската армия и да не ѝ позволят да се бори с тероризма в страната. Коментарите бяха публикувани в петък от сирийското президентство, позовавайки се на негови интервюта за руските медии \"Русия 24\" и \"Росия Севодня\". Башар Асад обвини също така и някои от кюрдските групи в сепаратизъм и настоя, че той \"никога няма да приеме\" разделение на територията на Сирия. Той все пак подчерта, че вярва, че повечето кюрди в страната са \"патриоти, които подкрепят държавата си и народа на Сирия, както всяка друга част от сирийското общество\", съобщава  В интервю за руското издание \"Спутни\" в четвъртък Асад пък сравни \"режима\" в САЩ с нацистка Германия, твърдейки, че този режим се интересува само от кражбата на сирийски петрол. Той също така изрази мнение, че бившите екстремистки лидери Осама бин-Ладен и Абу Бакр ал Багдади са били убити, тъй като американците не са искали те да кажа \"истината\" за връзките им със \"западните разузнавателни агенции\".", "date": "2019.11.15", "title": "Башар Асад: САЩ използват \"Ислямска държава\" като военен инструмент"}
{"url": "https://www.24chasa.bg/novini/article/7873278", "text": "Босненски имигрант в САЩ, живеещ в окръг Сейнт Луис в щата Мисури, бе осъден на 8 години затвор за събиране на пари за подпомагане на терористи, предаде Асошиейтед прес. След излежаване на присъдата той ще бъде депортиран от САЩ. Присъдата на 45-годишния Рамиз Ходжич бе произнесена вчера. През април босненецът се призна за виновен, че е участвал в конспирация за набавяне на средства за терористи, съобщава БTА. Според обвинението Ходжич е пращал пари и военна екипировка в Турция, Саудитска Арабия и други страни в периода от 2013 до 2015 г. Парите получавал от други хора, включително от петима обвиняеми по същото дело. Част от средствата попаднали у Абдуллах Рамо Пазара, също от окръг Сейнт Луис, който загинал в Сирия, борейки се на страната на Ислямска държава. Трима от другите обвиняеми също бяха осъдени на затвор.", "date": "2019.11.15", "title": "САЩ осъдиха босненец на 8 г. затвор за подпомагане на терористи"}
{"url": "https://www.24chasa.bg/novini/article/7873282", "text": "БСП няма да подкрепи предложението да не се плаща първия ден от болничните. Това е възможно най-несправедливото решение на управляващите, заяви соцлидерката Корнелия Нинова в декларация от парламентарната трибуна. Тя обясни, че решението е взето извън рамките на официалното, институционалното място - тристранния съвет. Аргументът ви е, че има увеличаване на фалшивите болнични и така признавате безсилието на правителството да се справи с този проблем. Вместо контрол и наказание на тези, които издават фалшиви болнични, вие наказвате изрядните работници, коментира Нинова. Соцлидерката призова всички работници да не приемат мълчаливо тази промяна. Имате нашата парламентарна и политическа подкрепа в защита на вашите права, каза тя.", "date": "2019.11.15", "title": "БСП е против да не се плаща първия ден от болничните"}
{"url": "https://www.24chasa.bg/novini/article/7873306", "text": "Пострадалата при   жена също е починала, съобщиха от полицията. Тежкият пътен инцидент стана в четвъртък по обяд на ПП I-3. 56-годишен мъж от Враца при управление на лек автомобил \"Нисан Алмера\" загубил контрол над управлението, навлязъл в лентата за насрещно движение и се ударил в предна част на специален автомобил (кран). В резултат на удара водачът на лекия автомобил издъхнал на място, а 56-годишната му спътничка била откарана с опасност за живота в плевенска болница, където малко по-късно също починала. По случая е образувано досъдебно производство и работата продължава.", "date": "2019.11.15", "title": "Жертвите от катастрофата край Петревене станаха две"}
{"url": "https://www.24chasa.bg/novini/article/7873298", "text": "Мъж е задължен от съда да посещава програма за насилници заради дългогодишен тормоз над съпругата си. При последния случай през лятото на т. г. той блудствал с нея и й нанесъл няколко прорезни рани с нож. Това съобщи Милена Кадиева от неправителствената организация, която биячът трябва да посещава консултации за овладяване на агресията. Районният съд му е издал ограничителна заповед за 18 месеца. Той е отстранен принудително от семейното жилище и за този срок няма право да го приближава. Има забрана и да доближава жена си. \"В момента решението се обжалва от насилника в пловдивския окръжен съд. Ако мерките за защита на жертвата бъдат потвърдени от по-горната инстанция, то съпругът е длъжен до 7 дни да започне консултации с психолозите ни. В противен случай ще сезираме прокуратурата за неизпълнение на съдебен акт\", обясни адвокат Кадиева. От началото на т.г. досега в неправителствената организация са дадени 590 безплатни консултации на пострадали от тормоз вкъщи. Организацията е провела и изследване на законодателството във връзка с домашното насилие, като са наблюдавани 30 дела от последните 3 г. Изводите са, че средната възраст на жените жертви по описаните казуси е 45 г. Най-младата е била на 23 г., а най-възрастната - на 80 г.", "date": "2019.11.15", "title": "Мъж блудствал с жена си, пробол я няколко пъти с нож"}
{"url": "https://www.24chasa.bg/novini/article/7873294", "text": "Турският сондажен кораб \"Фатих\" е започнал дейностите си при крайбрежието на Североизточен Кипър, съобщи турският вицепрезидент Фуат Октай днес, предаде Ройтерс. Стъпката идва въпреки предупрежденията на Европейския съюз към Анкара да се оттегли, отбелязва агенцията. В понеделник Съветът на ЕС по външни работи прие рамка за рестриктивни мерки спрямо Турция заради сондажните й дейности в Източното Средиземноморие, съобщава БТА. Турция, която официално е кандидат за членство в ЕС въпреки влошаващите се отношения, критикува решението и заяви, че няма да преустанови дейностите си, тъй като те се извършват в собствения й континентален шелф или в райони, над които кипърските турци имат права. Друг турски сондажен кораб - \"Явуз\" - се намира край западното крайбрежие на Кипър.", "date": "2019.11.15", "title": "Турският кораб \"Фатих\" започна сондажни  дейности край  Кипър"}
{"url": "https://www.24chasa.bg/novini/article/7873348", "text": "Вицепремиерът по икономическата и демографската политика Марияна Николова съобщи по време на парламентарния контрол, че във всички проучвания се отбелязва тенденция на намаляване на относителния дял на недекларирания труд и сивата икономика в страната. Могат да бъдат отбелязани данните на Международната организация на труда /МОТ/, които отчитат намаляване на размера на недекларирания труд в страната, неформалната заетост в България е 15,9 на сто при средно равнище за ЕС - 16,3 на сто, съобщи още Николова, цитирана от БТА. Тя изтъкна, че отчетеното намаляване на недекларирана заетост се дължи на множество фактори, като посочи сред ключовите - извършването на законодателни промени в трудовото и осигурителното законодателство. Други фактори за намаляване на този вид заетост е междуинституционалното партньорството и доброто взаимодействие със социалните партньори. Предприемат се и действия за справяне с недекларирания труд с трансграничен елемент, каза вицепремиерът и посочи като пример за добра практика за борбата с нелегалната заетост сключените споразумения с Германия, Франция, Нидерландия и Великобритания. В годишния план за дейността на Изпълнителната агенция \"Главна инспекция по труда\" /ГИТ/ винаги се планират мерки, насочени към борбата с недекларирания труд, като основен показател за изпълнението е определяне на брой проверки, които следва да бъдат насочени към справянето с този проблем, каза вицепремиерът. Планират се и информационни кампании, насочени към борбата с недекларирания труд, подготвя се участието на ГИТ в европейската кампания за деклариран труд, която ще се състои през пролетта на 2020 г. Вицепремиерът заяви, че от особена важност за преодоляването на проблема с този вид заетост е намаляването на степента на обществена толерантност към сивата икономика, както и засилването на доверието в публичната администрация.", "date": "2019.11.15", "title": "Министър Николова: Неформалната заетост в България е 15,9% при средно за ЕС 16,3%"}
{"url": "https://www.24chasa.bg/novini/article/7873387", "text": "САЩ, Китай и други водещи икономики ще се сблъскат с огромна пропаст във финансирането - в размер на 15,8 трлн. долара през 2050 г., при осигуряването на финансова подкрепа за застаряващото си население, съобщава Bloomberg, цитирана от  Информационната агенция цитира доклад на Group of 30 (G-30), оглавявана от председателя на британската Служба за финансови услуги Адаир Търнър. „Ако обществените политики и индивидуалното поведение не се променят, пенсионните системи на много страни ще бъдат изправени пред тежка криза, заплашваща публичните разходи и създавайки риск за доходите на пенсионерите“, предупреждава Търнър. Прогнозираният дефицит от 15,8 трлн. долара е коригиран спрямо инфлацията, така че реалната номинална сума в долари през 2050 г. ще бъде значително по-голяма, еквивалентна на 23% от глобалния брутен вътрешен продукт (БВП) през тази година, сочи докладът. G-30, която включва управителя на Английската централна банка (АЦБ) Марк Карни и бившите американски финансови министри Тимъти Гайтнър и Лорънс Съмърс, хвърля вината върху остарелите пенсионни системи и огромния финансов дефицит, който през 2018 г. достигна 1,2 трлн. долара. По-малката прогнозирана възвръщаемост на спестяванията в епохата на ниски лихви влошават проблема. Докладът, който обхваща 21 държави, представляващи 90% от световния БВП, сред които Япония, Германия, Индия и Мексико, посочва, че настъпващата криза не се отнася само до пенсиите. Финансовата сигурност през целия живот също зависи от наличието на обществено здравеопазване, жилищните и транспортни услуги, както и от неформалната подкрепа на общността и семейството. G-30 се застъпва за микс от политики за справяне с проблема: - увеличаване на официалната пенсионна възраст с поне четири-шест години до 2050 г., като същевременно се дава възможност на хората да работят по-дълго. Една четвърт от финансовия дефицит може да бъде преодоляна, ако пенсионерите работят средно 20% от времето на работниците със стандартна възраст; - насърчаване на по-големи спестявания на хората и увеличаване на данъците в подкрепа на обществените пенсии. Такива стъпки могат да включват задължителни програми за спестявания. - приемане, че очакваните доходи при пенсиониране може да се наложи да бъдат по-ниски. За пенсионери със среден и висок доход това може да означава да живеят с 60% от средните доходи преди пенсиониране, а не със 75%. Работната група, изготвила доклада, също призовава за предприемане на действия за намаляване на административните и управленските разходи, понесени от хората, спестяващи за пенсия. Това може да включва създаване на национални комунални услуги за предоставяне на масово обработване и закупуване на услуги за управление на активи. Реформите за минимизиране на разходите за управление на инвестициите трябва да са приоритет, според доклада. Документът признава, че справянето с настъпващата криза ще бъде трудно, тъй като ще се наложи вземането на политически непопулярни решения.", "date": "2019.11.15", "title": "Пенсионна криза може да удари глобалната икономика"}
{"url": "https://www.24chasa.bg/novini/article/7873419", "text": "Генералният секретар на НАТО Йенс Столтенберг благодари на американския президент Доналд Тръмп за силното лидерство и ангажимента му към алианса, съобщи НАТО в комюнике на своя уебсайт. На вчерашната среща в Белия дом Столтенберг изтъкна, че европейските съюзници и Канада са увеличили инвестициите си в сферата на отбраната, предава БТА. Генералният секретар на НАТО подчерта колко е важен алиансът в борбата срещу международния тероризъм, включително с тренировъчните си мисии в Афганистан и Ирак. Той поздрави президента на САЩ за операцията в Сирия, при която бе ликвидиран лидерът на групировката \"Ислямска държава\" Абу Бакр ал Багдади. След срещата с Тръмп Столтенберг заяви пред журналисти в Белия дом, че приветства решението на САЩ и Турция да започнат преговори за намиране на изход от ситуацията със закупените от Анкара руски зенитно-ракетни системи С-400, предаде ТАСС. Във Вашингтон Столтенберг участва и в среща на коалицията, бореща се срещу групировката \"Ислямска държава\"", "date": "2019.11.15", "title": "Столтенберг: Благодаря на Тръмп за силното лидерство и ангажимента му към НАТО"}
{"url": "https://www.24chasa.bg/novini/article/7873528", "text": "Технически проблем с малкия правителствен самолет \"Фалкон\" е изложил на риск живота на премиера Бойко Борисов и делегацията, с която той бе в Солун. Според непотвърдена информация навигационната система на самолета, който е вече 20-годишен, е изключила при захода за кацане към летище \"София\". Тя не била рестартирана отново и се наложил нов заход, при който самолетът е приземен на ръчен режим, благодарение на това, че пилотите познават изключително добре летище \"София\".                                                                                                                                                                                                                                                                                                                                ", "date": "2019.11.15", "title": "Технически проблем със самолета на Борисов, едвам кацна в София"}
{"url": "https://www.24chasa.bg/novini/article/7873558", "text": "\"Нито г-жа Стоянова, нито г-н Ангелов присъстваха на заседанието на политическия съвет, което се проведе в 9 ч в Министерския съвет. Така че и двамата грешно коментират пакета от предложения, който анонсирахме от страна на управляващата коалиция\", обясни Горанов. Той обясни, че пакетът съдържа не само темата за болничните, но и за увеличение на минималната пенсия за осигурителен стаж и възраст, както и мерки, свързани с подобряване достъпа на деца до детски градини и включването им в образователната система. Много анализи показват, че със сигурност ще се намали склонността за злоупотреби с болничните, обясни предложението министърът. Такава практика имало в 2/3 от европейските държави, това не бил изолиран за България проблем. Голямо впечатление прави екстремалните нарастване само за няколко години при еднакъв брой заети - има удвояване на болничните от 8 милиона 2013 г. до над 18 милиона до 2019 г. Това е един проблем, който трябва да бъде решен. Години наред си говорят синдикати и работодатели, а проблемът остава нерешен, обясни Горанов. Предложението е на управляващата коалиция и е в пакет, категоричен бе министърът на въпрос дали има крачка назад, за каквато заговори Юлиян Ангелов от ВМРО. Всичко друго е технология и опит за създаване на напрежение в коалицията, което не съществува, особено след коалиционния съвет вчера, допълни Горанов. Всеки има право на позиция, това е политическото ни решение, каза той на въпрос за протеста на синдикатите. \"Въпросът е поставен погрешно. Това е решение зад което стоят достатъчно мотиви. За да бъде взето на коалиционен съвет, са били съгласни всички. Там решенията се вземат с консенсус. Зад него еднакво стоят ГЕРБ и ОП\", заяви и съпредседателят на групата на ОП Искрен Веселинов. Ако се говори за баланс на системата, имайте предвид, че фондът за изплащане на общо заболяване и майчинство от години е на дефицит и осигурителната вноска зо ниго не покрива рисковете, който той покрива, обясни още Горанов. Като свържем тази тема и с едно друго небалансирано решение, свързано с почивните и празничните дни, което се взе през 2016 г., стимулите за нарушения и възможността за контрол са силно ограничени, особено в малките населени места, където имаме много тясна връзка между общопрактикуващите лекари и хора, които предпочитат да използват този механизъм за осигуряване на неправомерна почивка, допълни той.", "date": "2019.11.15", "title": "Горанов: Предложението за първия ден на болничните е на управляващата коалиция и е в пакет"}
{"url": "https://www.24chasa.bg/novini/article/7873519", "text": "Компанията \"Епъл\" е наела Джефри Милър, близък съюзник на президента Доналд Тръмп, да лобира за технологичния гигант, опитвайки се по този начин да избегне понасяне на допълнителен удари от нови митнически тарифи срещу Китай. Новината беше съобщена от бизнес телевизията CNBC, която се позова на федерален документ за разкриване на лобистка дейност. Документът показва, че лобистката фирма на Милър е постигнала сделка с \"Епъл\" през октомври, предаде  . Джефри Милър е основен набирател на средства за предизборната президентска кампания на Доналд Тръмп и в същото време той изпълнява функцията на заместник председател по финансирането на Комитета, отговарящ за встъпването в длъжност на президента на САЩ. На този етап не е оповестена сумата, която технологичният гигант е платила на лобиста Милър. Според CNBC \"Епъл\" е наела Джефри Милър, тъй като компанията търси начини да освободи свои продукти - най-вече части за смартфоните iPhone и за смарт часовници на Apple - от планираните и все още неотменени нови тарифи върху вноса на китайски стоки, които трябва да влязат в сила на 15-и декември. CNBC допълва, че изпълнителният директор на \"Епъл\" Тим Кук се е срещнал на няколко пъти с Доналд Тръмп, за да обсъди бизнес въпроси, като още през август той е подчертал пред президента на САЩ, че планираните нови мита срещу Китай могат да навредят на технологичния гигант.", "date": "2019.11.15", "title": "\"Епъл\" нае лобист, близък до Тръмп, в опит да избегне китайските мита"}
{"url": "https://www.24chasa.bg/novini/article/7870706", "text": "Сайтът на \"24 часа\" ( ) вече е най-големият интернет портал в България, показват данните на метричната система Gemius за октомври. До миналия месец десктоп версията на сайта и мобилната му версия също бяха номер едно, но в категорията \"Новини\". Сега 24chasa.bg вече е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. 16,82% ръст на уникалните посетители има десктоп сайтът на \"24 часа\" през октомври, а на годишна база ръстът е 26,03%, показват данните на Gemius. При мобилния   ръстът е съответно 7.82% за октомври и 58.01% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Всички сайтове на Медийна група България са регистрирали значителен ръст през октомври, показват пълните данни на Gemius. 24chasa.bg е имал 1 652 836  уникални посетители през периода. 382 322 са чели онлайн \"24 часа\" на своите настолни компютри, а  над 1 541 956 - от своите мобилни устройства. За периода са отчетени 22 967 365 импресии - важен резултат за рекламодателите. Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 4.69% за октомври и 115.19% на годишна база.  Bgdnes.bg - 8.10% на месечна база, на годишна - 30.25 m.bgdnes.bg - 2.65% на годишна база, bgfermer.bg - 31.47% на годишна база, m.bgfermer.bg - 63.09% на годишна база, dot.bg - 77.14% за октомври и 120.62% на годишна база, m.dotbg.bg - 49.04% на месечна база и 145.07% на  годишна, mila.bg - 1.36% на месечна и 14.58% на годишна база, mama24.bg - 63.79% на годишна база,  24zdrave.bg - 9.50% на месечна база и 21.83% на годишна, m.24zdrave.bg - 14.32% на месечна база и 41.10% на годишна база. Сериозен ръст от 41.56% за октомври има и най-новият сайт от групата -  . Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.11.15", "title": "Сайтът на \"24 часа\" вече е най-големият в България"}
{"url": "https://www.24chasa.bg/novini/article/7873713", "text": "Системата е изключила и пилотите не са успели да я рестартират. Пътуващият задължително с премиера борден инженер също не е успял да я оправи. При втори опит самолетът все пак е кацнал на летище София. Машината е приземена в ръчен режим и водена с команди от РВД.", "date": "2019.11.15", "title": "Навигацията на правителствения \"Фалкон\" отказала"}
{"url": "https://www.24chasa.bg/novini/article/7872495", "text": "Френски турист е загинал след падане във водопад в Тайланд, докато се е опитал да си направи атрактивно селфи, съобщи АФП. Инцидентът се е случил в четвъртък следобед на тропическия остров Кох Самуи, чиито плажни ивици с бял пясък са магнит за богатите туристи, предаде БГНЕС. 33-годишният мъж пада във водопада Na Mueang 2 на същото място, където испански турист загина при падане през юли, съобщи лейтенант Фувадол Вирияварангукул от туристическата полиция на острова. \"Отне няколко часа за изваждане на тялото, тъй като водопадът е хлъзгав и стръмен\", каза той по телефона и добави, че мястото е обозначено като опасно и има знак, предупреждаващ туристите за опасността. \"Приятелят на загиналия каза, че се подхлъзнал и паднал, докато се опитвал да си направи селфи”, съобщи Вирияварангукул. Тайланд се счита за безопасна дестинация за туристите и обикновено привлича повече от 35 милиона посетители всяка година. Но туристическата индустрия претърпя удар през 2018 г., след като миналата година потъна ферибот, превозващ китайски посетители към южната част на страната, при което загинаха 47 души. Аварията разкри слабите правила за безопасност в туристическия сектор и оттогава властите се борят за възстановяване на имиджа на страната.", "date": "2019.11.15", "title": "Турист загина в Тайланд, опита да си направи селфи и падна във водопад"}
{"url": "https://www.24chasa.bg/novini/article/7872494", "text": "Най-голям брой въпроси на петъчния парламентарен контрол са отправени към министъра на земеделието Десислава Танева, тя трябва да даде информация и за мерките срещу Африканската чума по свинете. Министърът на здравеопазването Кирил Ананиев ще отговаря на въпрос за белодробните трансплантации. Към министъра на образованието Красимир Вълчев е отправено питане за придобиване на научните степени и за заемане на академичните длъжности. Депутатите ще гласуват на първо четене промените в закона за колективните инвестиционни схеми и на други предприятия за колективно инвестиране.", "date": "2019.11.15", "title": "Трима министри на парламентарен контрол"}
{"url": "https://www.24chasa.bg/novini/article/7872517", "text": "Истинска зима обхвана Югоизточна Франция, с обилни снеговалежи и поледици. Сняг вали дори на малка надморска височина, а температурите са по-ниски от нормалните за ноември. Заради паднали дървета и прекъснати електропроводи без ток са над 140 хиляди домакинства.  63- годишен мъж е загинал след като колата му е била затисната от паднало дърво в департамента Изер. Спряно е движението на влакове по три направления от Гренобъл, заради паднали върху релсите дървета, информира                                                                                                                                                                                                                                                                                                                        ", "date": "2019.11.15", "title": "Студ и сняг сковаха югоизточна Франция, има загинал (Видео)"}
{"url": "https://www.24chasa.bg/novini/article/7872540", "text": "Водим дела неслучайно, някой ги е спрял на трета инстанция - играта е срещу мен, срещу министерството и срещу престижа на ГЕРБ. Това заяви пред Би Ти Ви министърът на културата Боил Банов по повод скандала за обжалването на неустойката за ремонта на Ларгото в центъра на София на стойност 750 000 лева. Това не е случайно, когато аз съм притиснат до стената, това е нарочен акт. Няма да оставим на ниво дисциплинарни уволнения за виновния този случай. Боил Банов посочи, че знае много добре откъде идват атаките срещу него, но не посочи имена, ставало дума за \"някакъв невероятен интелект\", а политиците, които разнасяли скандала, били пощенска кутия на случая. Това е лична, гадна, мръсна вендета. Той си знае, знам го много добре кой е с всичките му свинщини и той ще продължава нататък. Толкова е гнусно това.Ще подам сигнали в прокуратурата - така отговори Банов на въпроса дали ще подава оставка. Срокът за обжалване не съм го пропуснал аз, допреди 2-3 дни целият екип на министерството знаехме, че чакаме делото във ВКС. Ние сме уведомени в министерството, че молбата е подадена и чакаме делото. Ние не сме знаели, че юридическият отдел на Министерството на културата е подал молбата за обжалване един ден след изтичане на крайния срок, посочи още министърът. Банов обясни, че става дума за двама души от юридическия отдел на министерството - директора на дирекцията и още един човек, който представлява интересите на министерството в съда юридически. Минаха 7 месеца - в тях ние знаем, че чакаме насрочване на делото. Сега се прави вътрешно разследване, след като се разбра, че срокът е просрочен. Това не е случайно - след онзи невероятен натиск, в момент, когато мен ме разследва прокуратурата и изведнъж се забавя с един ден срокът за подаване на документите. Представяте ли си, ако това беше станало по време на изборите какво щеше да стане, попита още министър Банов. Ако е злонамерено изпускане на срока, каква е логиката - хипотезата на болен мозък е версията, че аз може да искам да спре делото. Защо да искаме да опростим тези 750 хиляди лева, та нали ние водим дела толкова много време, посочи още Банов.", "date": "2019.11.15", "title": "Боил Банов за Ларгото: Водим дела неслучайно, някой ги е спрял на трета инстанция - играта е срещу мен, министерството и престижа на ГЕРБ"}
{"url": "https://www.24chasa.bg/novini/article/7872532", "text": "Пакет от 4 мерки приехме на коалиционен съвет по искане на нашите партньори, каза пред Нова тв председателката на комисията по бюджет и финанси в парламента Менда Стоянова. Решението първият ден да се поеме от работника е вследствие от един анализ на работодателите, който показва висок процент на фалшивите болнични. Преди години приехме първите три дни да се поемат от работодателя, но се видя, че ефект няма. Първият ден от болничните обаче няма да се поема от работника когато става въпрос за гледане на болно дете и при трудова злополука, уточни тя. Икономии ще има и действително ще останат повече пари за заплати, но не това е основната идея. По-важно е да се пресече порочната практика, каза Стоянова. Тепърва щяло да се прави анализ какво е положението в държавната администрация. По повод увеличението на минималната пенсия тя каза, че при всички случаи ще има много несправедливости. Но увеличението не е за хора, които не са работили, а такива, които са се осигурявали на много ниски прагове, напр. земеделските производители и сега се осигуряват на 400 лв., т.е. когато те се пенсионират,няма да имат и а минимална пенсия. Минималната пенсия получават 384 000 лв., но от тази мярка ще бъдат засегнати около 800 000 души. Това са хората с инвалидни пенсии, които зависят от минималната, наследствени пенсии и т.н. За мен правилното решение е не общо повишаване на минималната пенсия, а подпомагане на онези пенсионери, които няма други доходи, апартаменти и т.н., каза Менда Стоянова. Не е справедливо младите и работещи родители да се подпомагат за детската градина, тази помощ е да осигуряване на образование на децата на цели групи, които не могат да го поемат. Става дума държавата да поеме и храната, другото и сега го е поела. Основното е не поощряване на раждаемостта, а интегриране, каза Стоянова.", "date": "2019.11.15", "title": "Първият ден от болничните ще се плаща, ако e за болно дете или трудова злополука"}
{"url": "https://www.24chasa.bg/novini/article/7872577", "text": "Китаец, който играл цяла нощ на смартфона си, ослепял с едното око, съобщи \"Дейли Мейл”. Жител на китайския град Шенжен загуби временно зрението на лявото си око, поради факта, че е използвал прекалено много смартфона си. Мъжът играл почти цяла нощ на мобилния си телефон и след като се събудил на следващата сутрин и погледнал отново смартфона си, осъзнал, че не може да види нищо с лявото око. След преглед лекарите установили, че пациентът е спукал съд в окото от пренапрежение, което е довело до кръвоизлив. Това състояние се нарича валсална ретинопатия и обикновено се причинява от физическо натоварване, предава \"Канал 3\". Мъжът претърпял операция, по време на която ретината му е била обработена с лазер. Според лекарите зрението му ще се възстанови най-рано след месец.", "date": "2019.11.15", "title": "Китаец ослепя с едното око, играл цяла нощ на смартфона си"}
{"url": "https://www.24chasa.bg/novini/article/7872552", "text": "Година след появата на \"жълтите жилетки\" във Франция двама от всеки трима французи смятат, че протестът им е оправдан, пише френският в. \"Фигаро\". Социалното движение, протестиращо срещу социалната и данъчната политика на правителството, ще отбележи в събота първата си годишнина. Французите продължават да го подкрепят, сочат данни от анкета на центъра Одокса и компанията Дентсу консалтинг, цитирани в материала. Шейсет и девет на сто от участниците намират протеста на \"жълтите жилетки\" за \"по-скоро\" или \"напълно\" оправдан и само за 13 процента той е съвсем неуместен. В общи линии французите смятат, че движението им е от полза. Петдесет и осем на сто от запитаните заявяват, че проявите на \"жълтите жилетки\" са били \"по-скоро нещо добро\" за \"хора като тях\". Още по-голям е делът на тези отговори при анкетираните със средно образование - 60 на сто, или с по-ниско - 63 процента, информира БТА. Повечето французи одобряват движението, но според мнозина - 64 процента, президентът Еманюел Макрон и правителството \"недостатъчно\" са се съобразявали с него. Разделени са впрочем мненията за темпото, с което властите реагират на протестните искания. Трийсет и шест на сто биха желали Макрон и кабинетът \"да ускорят ритъма\" на социалните и икономическите мерки, но също толкова предпочитат известно \"забавяне\". А 28 процента одобряват сегашното темпо. За една година \"жилетките\" видимо \"издишаха\", но не се стопиха и се преместиха от улиците в местната политика\", резюмира наблюденията си руският \"Известия\". Започнало със спонтанни протести срещу поскъпването на горивата, движението скоро се превърна в обща стачка срещу политиката на френските власти като цяло. А в момента вече е гражданско движение със социално ориентиран дневен ред. За година \"жълтите жилетки\" успяха да принудят кабинета да намали данъците, но борбата за социална справедливост, в която целта далеч невинаги оправдаваше средствата, причини щети за милиони на френската икономика, а туристическият отрасъл изгуби стотици хиляди туристи, пише вестникът. \"Жилетките\" не се сдобиха с ореола на благородни борци за социално равенство. Действията им на практика веднага прераснаха в безредици, сблъсъци с полицията и вандалски прояви (сред първите \"жертви\" бе Триумфалната арка в Париж). Месеци наред шокиращите новини от Франция държаха в напрежение кажи-речи половината човечество - препречени автомагистрали, изпочупени витрини на магазини и кафета край централните парижки улици, напомня изданието, но хвърля вината за \"погромите\" главно върху анархисти, присъединили се към протеста. По данни на френския национален център за мониторинг на престъпността от ноември м. г. са били ранени почти 11 000 френски полицаи и жандармеристи, а 25 души са били убити, изпълнявайки своя дълг. Далеч не всички случаи имат връзка с безредиците около \"жилетките\", но именно тези протести опънаха до крайност нервите на полицаите и те отвръщаха предсказуемо твърдо. \"За година 23 протестиращи изгубиха зрението си, улучени с гумени куршуми в очите, петима останаха без китки на ръцете, а броят на ранените надхвърли няколко хиляди\", отбелязва \"Известия\". Според Френската федерация на застрахователите само през първите четири месеца исковете за обезщетения, свързани със съботните протести в страната, са достигнали 170 милиона евро. И то още преди мащабния погром на авеню \"Шанз Елизе\" през март, когато бяха разграбени над 90 магазина, включително луксозни бутици на световни марки, посочва всекидневникът. По данни на френския национален статистически институт акциите на \"жълтите жилетки\" миналия декември са забавили ръста на БВП на страната за тримесечието с 0,1 на сто. Конфронтацията между власт и общество във Франция не е изчезнала, но е придобила такъв характер, че сега с нея \"могат да се справят и двете страни\", коментира британският експерт по най-нова френска история Пол Смит от университета в Нотингам. Това обаче поставя днес в центъра на френските политически дебати имиграцията, светската държава и \"сблъсъка между цивилизациите\", което за жалост е добре дошло по-скоро за крайната десница, предупреждава аналитикът.", "date": "2019.11.15", "title": "Проучване: Повечето французи смятат, че протестът на жълтите жилетки е оправдан"}
{"url": "https://www.24chasa.bg/novini/article/7872591", "text": "В резултат на допълнителните полицейски действия по отношение на задържаните за пет взломни кражби на пари и вещи от автомобили и търговски обект, разположени в ж.к. „Изгрев“ и ж.к. „Зорница“, осъществени от 5 ноември т.г. до 10 ноември т.г., е установено, че  , са извършители и на противозаконното отнемане на л.а. „ВАЗ 2107“, с бургаска регистрация, ползван от 51-годишна бургазлийка – констатирано е, че автомобила е отнет в района на бл. 22 в к-с „Изгрев“, а впоследствие открит отключен, със светещи лампи на таблото и срязани кабели под волана. Това съобщиха от ОДМВР - Бургас. Установено е, че от автомобила не е откраднато нищо. Задържаните са направили пълни самопризнания и за този случай. С постановление на наблюдаващия досъдебното производство окръжен прокурор, съдържащо присъединените престъпления, 24-годишният мъж е привлечен в качеството на обвиняем и задържан за срок до 72 часа. Работата по цялостно документиране на престъпната дейност на двамата мъже продължава от служители на Пето Районно управление – Бургас.", "date": "2019.11.15", "title": "Рецидивистите, ограбили 12-годишно момче в Бургас, са откраднали и кола"}
{"url": "https://www.24chasa.bg/novini/article/7872601", "text": "Първият ден от болничния няма да се заплаща, но ще се вдигне минималната пенсия. За това се споразумяха партньорите в управленската коалиция. \"През последните години се наблюдава драстично увеличение на броя на ползваните болнични от заетите на пазара на труда\", каза пред   председателят на ПГ на ГЕРБ Даниела Дариткова. Тя обясни, че сумите, които се изплащат за тези дни са нараснали от 313 милиона лева до 632 милиона лева. Това затруднява както държавното обществено осигуряване, така и работодателите. Темата са разисква дълго време. Не е предложено никакво разумно и рационално решение, добави Дариткова. Според нея от коалицията предлагат една стъпка напред към това да се помисли как може да се ограничи неправомерното ползване на болнични. Тя уточни, че това няма да важи за малките деца, за родителите, които ползват болничен за гледане на болно дете и за пострадалите при трудова злополука. За приетите в болница по клинични пътеки механизмите са различни. Трябва да се търсят източници за увеличението на минималната пенсия на 250 лева. Около 80 милиона ще са необходими за този ръст на пенсиите. Бюджетът на държавното обществено осигуряване е подготвен дълго. Процедурата предполага балансиран бюджет и трябва при това решение вчера да се търсят източници на средства, от които да се набавят тези 80 милиона лева, заяви тя.", "date": "2019.11.15", "title": "Дариткова: Наблюдава се драстично увеличение на броя на ползваните болнични"}
{"url": "https://www.24chasa.bg/novini/article/7872594", "text": "Днес е крайният срок, до който водачите трябва да оборудват автомобилите си със зимни гуми. Гумите, подходящи за движение при зимни условия, трябва да са с грайфер не по-малък от 4 мм. Неизрядните шофьори ще бъдат глобявани с по 50 лв. Във всички случаи трябва да имаме предвид, че когато нещо е разписано в закон, то не е нечие хрумване, а определено е свързано, особено пък Законът за движението по пътищата, с приложени в закона мерки, които са взети от практиката, от последиците от всички събития, които настъпват на пътя. Зимата е сезон, който по принцип изненадва от гледна точка на това, че човек се надява, ако му е малко по-топло вкъщи, то и навън е така. Това заяви инсп. Мария Ботева от отдел \"Пътна полиция\" към ГД \"Национална полиция\" в сутрешния блок на БНТ. \"Разбира се, подготовката за зимата е изключително важно за сигурността, не само нашата сигурност, а и сигурността на околните участници в движението. При промяна на условията автомобилът вече се държи със сигурност много по-различно. Трябва да си подготвим автомобила за зимата, да си сменим гумите, спирачната система да проверим, системите за обдухване на парното, както и казанченто за чистачки. Най-вече трябва да редуцираме скоростта и дистанцията\", каза Росен Рапчев от Държавна агенция \"Безопасност на движението по пътищата\". \"Разликата между лятната и зимната гума е най-вече в състоянието на каучука, в неговата същност. Той е много по-мек и остава мек дори при студено време. Изобщо не е важно дали има сняг по улиците или не. По-важното е, че при студените температури гумата е мека и успява да се задържи върху настилката, върху която се движим\", заяви автомобилният състезател Димитър Илиев.", "date": "2019.11.15", "title": "КАТ започва да глобява, ако колите не са със зимни гуми"}
{"url": "https://www.24chasa.bg/novini/article/7872636", "text": "Новото правителство на Молдова изцяло ще се контролира от президента Игор Додон и ще бъде лоялно към Москва, прогнозира \"Комерсант\". Политическата криза в Молдова приключи в рекорден срок. Парламентът гласува за новия премиер Йон Кику и предложения от него кабинет. Ключовите постове бяха заети от съветници на президента Додон - един от най-проруските политици в постсъветското пространство. Молдова се нареди в списъка на страните от ОНД, където цялата власт е в ръцете на един човек, и се превърна в съюзник на Москва, пише вестникът, цитиран от БТА. В най-близко време според него \"Молдова ще се върне към пълноценна работа в структурите на ОНД\", в които през последните години участваше \"само формално\". Ще се изяснят и нещата около наблюдателския статут на страната в Евразийския икономически съюз (ЕАИС), получен през май 2018 г., макар и непоискан официално според тогавашните молдовски власти. Не се знае обаче дали Кишинев ще върви сега към пълно членство. Новият премиер Кику бе избран с гласовете на Партията на социалистите и на Демократическата партия, а против гласуваха депутатите от прозападния блок \"Акум\" (Сега). Програмата на социалистите предвижда евразийски, а не европейски вектор в развитието на Молдова, но обществото на страната е разделено: 50 на сто са за движение в посока Москва и ЕАИС, а останалите 50 процента - за евроинтеграция, посочва изданието. В неотдавнашно интервю за \"Комерсант\" впрочем президентът Додон заяви: \"Трябва да започнат преговори между ЕАИС и ЕС. Според мен това (. . .) е съвсем реално да стане в най-скоро време. Много се надявам да има такъв диалог и после всички тези тънкости просто да изчезнат\", напомня всекидневникът. Кишинев може да сътрудничи с Москва не само по геополитически въпроси - в Молдова има активи, представляващи интерес за руския бизнес. Предприемачи от Русия вече проучват нещата около летището на Кишинев, има интерес и към дунавското пристанище Джурджулещ, което единствено осигурява на страната излаз в Черно море, продължава руското издание. Премиерът Кику описа приоритетите на кабинета си по следния начин: да развива отношения и с ЕС, и с Русия, да приключи реформата на правосъдието, да привлече инвестиции, да индексира пенсиите, да ремонтира пътищата, да развива туризма и информационните технологии. Остава точно една година до президентските избори в Молдова, затова възможно най-бързото изпълняване на тези обещания е в интерес най-вече на Игор Додон, изтъква \"Комерсант\".", "date": "2019.11.15", "title": "\"Комерсант\": Молдова се превръща в съюзник на Русия"}
{"url": "https://www.24chasa.bg/novini/article/7872651", "text": "НАТО не определя на Сърбия от кого да купува оръжие, казва за в. \"Данас\" заместникът на генералния секретар на НАТО Таджан Илдем. Сърбия е ценен партньор на алианса в програмата Партньорство за мир от 2006 г. и ние уважаваме политиката й на сигурност, казва Илдем, като добавя, че всички партньори на алианса имат право да избират дали да се присъединят към НАТО или не и от кого да купуват въоръжение. \"Зачитаме суверенното решение на Сърбия да не се присъединява към НАТО\", казва още Илдем. Сърбия ще има свой прокурор в Хага, съобщава в. \"Политика\". Заместник-държавният прокурор Гордана Яничиевич ще бъде първият представител на страната в органа на Европейския съюз за съдебно сътрудничество Евроджъст. Споразумение за сътрудничество на Сърбия с тази организация бе подписано във вторник от сръбския министър на правосъдието Нела Кубурович и президента на Евроджъст Ладислав Харман, който заяви, че това не е политическо, а оперативно споразумение между правосъдни органи. Той каза, че Сърбия е 12-та страна извън ЕС, която членува в Евроджъст, предава БТА. Ричард Гренел, специалният пратеник на американския президент Доналд Тръмп за преговорите между Белград и Прищина, приветства инициативата за така наречения \"мини Шенген\" в Западните Балкани, но подчерта, че тя може да бъде успешна само ако обхване всички страни в региона, включително Косово. Гренел заяви, че администрацията на Тръмп се е ангажирала да помага на целия регион в създаването на добри условия за бизнес и разкриване на работни места за младите хора. Подкрепа за инициативата \"мини Шенген\" изрази и италианският посланик в Белград Карло ло Касо, който в интервю за в. \"Блиц\" каза, че по-доброто сътрудничество между страните в региона е предпоставка за преодоляване на проблемите от миналото и създаване на общи цели и интереси в името на подобряване на живота на гражданите. Говорейки за отношенията между Сърбия и Косово, Ло Касо изрази очакване, че новото косовско правителство ще започне да действа в духа на диалога с Белград, започвайки от отменянето на 100-процентовите мита за сръбски стоки, станали причина за прекратяването на преговорите между Белград и Прищина. \"Сигурни сме, от друга страна, че Белград ще успее конструктивно да допринесе за подновяването на диалога\", каза посланикът.", "date": "2019.11.15", "title": "\"Данас\": НАТО не определя на Сърбия от кого да купува оръжие"}
{"url": "https://www.24chasa.bg/novini/article/7872574", "text": "Кална вода тече от чешмите на Симеоновград поради наличието на мантан, в града имаи хепатит, сигнализираха граждани пред Нова тв. Кметицата на Симеоновград каза, че водят преписки с Министерството на еигионалното развитие за пречиствателна станция,п роектът ще струва 3 млн. лв. От това лято в града има и режим на водата.", "date": "2019.11.15", "title": "Кална вода тече от чешмите в Симеоновград (Видео)"}
{"url": "https://www.24chasa.bg/novini/article/7872667", "text": "Последният доклад на Европейския надзор за потребление на антимикробни препарати показва, че България е на челни позиции по употреба на антибиотици при животните, предаде  . Антибиотиците и хормоните плашат потребителите от дълго време. Част от тях са твърдо убедени, че химията е повече от полезното в месото.  Публична тайна е, че пилетата, които се продават по магазините, са бъкани с хормони и антибиотици. За съжаление това е реалността в днешно време. Въпросите около това какво и как да избираме стават все повече. Експерти всеки ден изследват редица проби с месо и гарантират безопасност. „Работя в тази лаборатория от 1992 г. и до момента не сме установявали наличие на остатъчни количества от препарати с хормонално действие и анаболни агенти. Понеже много се спекулира с тази тема, искам да бъда съвсем ясна и категорична”, доц. д-р Тодорка Янковска, началник на Централната лаборатория по ветеринарно-санитарна експертиза и екология. Положителни проби за атибиотици са хващани в две поредни години - през 2016-а и 2017-а. Общо шест на брой и всичките при патици. Тази година лабораторията засича опасен, забранен антибиотик в говеждо месо. Ветеринарните инспектори взимат изненадващи проби от фермите и кланиците, но не и от търговската мрежа. Ако искате да проверите месото, което сте избрали за трапезата, може да го направите и в лабораторни условия. За антибиотици ще трябва да си приготвите поне 70 лева. Изследването обаче е сложно и изисква време. Подобни анализи се извършват равномерно, през цялата година, във всички области на страната. Вносното месо от трети страни също се следи под лупа, уверяват от държавния контрол. Д-р Борис Борисов от Агенцията по безопасност на храните заяви, че се извършва контрол, който е на европейско равнище и няма как да се допуснат опасни субстанции в хранителните продукти. „Високите количества, които виждаме, се дължат на методиката. През първите години не всички притежатели на лицензи ни подаваха данни и те бяха непълни. Нямаме механизъм, по който да ги задължим. От 2015 г. натам данните могат да се считат за по-достоверни”, обясни д-р Борисов. „Когато има болестно състояние на животните, е нормално да се употребяват антибиотици. Въпросът е дали се спазват карентните срокове, а те се спазват”, допълни той. При раждането си всяко пиленце тежи около 40 грама. За да достигне тегло от 2,5 кг, е необходима топлина, вода и храна. От фирмата са категорични, че използват антибиотици само по предписание на ветеринарния лекар. „Прекомерната употреба води до това, че се изгражда резистентност и в критични ситуации няма да имаме арсенал да реагираме, когато това наистина се налага”, обясни Николай Ракаджийски, главен технолог \"Производство\". Ако в пилешкото месо бъде открит хормонален препарат, единственият начин да е попаднал там е чрез инжектиране, обясняват още експертите. Приет през храната, той ще се разгради бързо в организма и не би дал желаният резултат. Какво съдържа храната на птиците е обект на стриктен контрол всеки ден. Всяка фирма подлежи на проверки и от областните дирекции по безопасност на храните. „Проблемът е сложен и ние също сме категорични, че опасност за хората няма. Дори и да има някакви остатъчни количества на антибиотици в храната, те са толкова минимални, че не могат да предизвикат никакви здравни проблеми”, категоричен бе доц. Иван Иванов от Националния център по заразни и паразитни болести. Той обясни още, че антибиотиците влошават вкусовите качества на месото, така че няма как те да останат в такива количества, че да бъдат опасни. „Определен процент от хората са алергични към антибиотици. Ако в храната имаше големи количества от тях, постоянно щяхме да имаме случаи на алергични реакции, които да доказват това, а няма”, поясни още доц. Иванов.", "date": "2019.11.15", "title": "Доклад: България - на първите места по употреба на антибиотици при животните"}
{"url": "https://www.24chasa.bg/novini/article/7872703", "text": "Древен храм, скелети и артефакти бяха открити при археологически разкопки в Перу. Храмът е на 3000 години и е бил използван за водни ритуали. Той е открит в Ел Торо, на около 800 километра северно от столицата Лима. Молитвеното място е дълго 40 метра, широко 56 метра и разполага с олтар, предава  . На обекта са открити също 21 гробници, 20 от които принадлежат на древната цивилизация Чиму, заедно с метални и керамични обекти и медни пръстени на дете. Чиму е известна с изящните си изкуства и занаяти, като грънчарство и изработка на изделия от злато, мед и бронз. През XV век става обект на нашествия от инките и на практика е унищожена.", "date": "2019.11.15", "title": "Откриха молитвен храм и гробници на древна цивилизация в Перу"}
{"url": "https://www.24chasa.bg/novini/article/7872009", "text": "Шиптъри с кола с македонска регистрация са спукали гумата и са задигнали 150 000 лв. от софиянец, който преди това изтеглил парите от банка, научи \"24 часа\" от важен човек в прокуратурата. Обирът стана вчера, а албанците са обявени за издирване. Тяхната кола е била засечена на запис на една от охранителните камери. Не е изключено шиптърите да имат македонски и сръбски паспорти. Техните описания вече са по всички пунктове на границата. Те са били разпратени часове след обира. Проверява се как са разбрали откъде мъжът има толкова пари. Сумата е била в трезор, а не по сметка. Бизнесменът е изтеглил парите, защото му е предстояла сделка. Той притежава малка семейна фирма.  \"24 часа\" публикува информацията за извършителите, които още не са заловени след изричното съгласие на важен човек в МВР. Той обясни, че информацията няма да създаде проблем на правораздавателните органи, тъй като става дума за престъпници, които не могат да четат на български език.", "date": "2019.11.15", "title": "Шиптъри с македонска кола спукали гумата и задигнали 150 бона от софиянец, дирят ги"}
{"url": "https://www.24chasa.bg/novini/article/7872729", "text": "Разнопосочна равносметка за посещението на турския президент Реджеп Тайип Ердоган в Съединените щати представят турските вестници днес. Докато според проправителствените издания турският лидер е \"получил желаното\", а антитурските среди в САЩ са \"научили урока си\", опозиционни вестници обръщат внимание на запазващия се проблем с руските ракети С-400 и на \"нестихващата любов на Америка към ПКК и ФЕТО\". В. \"Йени шафак\" пише, че на срещата в Белия дом между двамата президенти са се присъединили и сенатори по идея на Доналд Тръмп, който поискал от Ердоган лично да ги убеди в тезите на Турция. В дневния ред на обсъждане във Вашингтон е бил въпросът за Ферит Абди Шахин, известен и като Мазлум Кобани, ръководител на сирийските кюрдски Сили за защита на народа (СЗН). Ердоган е представил на Тръмп и на сенаторите видеозапис за \"терористичните действия, в които е замесен Кобани\", от който, както турският президент посочва, американският му колега бил силно впечатлен. Отделно Ердоган показал на Доналд Тръмп таен документ, отнасящ се до Мазлум Кобани, изпратен от ЦРУ до турската разузнавателна служба. \"Ердоган обясни на антитурския фронт в САЩ истината за т.нар. арменски геноцид и за СЗН и техния главатар Ферхат Абди Шахин и каза, че те са \"научили урока\", пише в. \"Стар\", цитиран от БТА. По думите на турския лидер кръгове от противници на Тръмп полагат големи усилия да навредят на двустранните отношения. Ердоган е обяснил на Тръмп също така, че политизирането на исторически събития е голяма грешка, а различията трябва да се преодоляват чрез диалог. В този контекст \"Стар\" обръща внимание на факта, че след срещата с Ердоган сенаторът републиканец Линдзи Греъм е попречил на гласуването в Сената на резолюция, признаваща за геноцид убийствата на арменци в Османската империя през 1915 г. Турският вестник цитира също оценки в американски медии, че \"Ердоган е получил всичко, което е искал\". \"Никой лидер не е успявал да получи от Тръмп това, което иска така, както Ердоган\", коментира Си Ен Ен. \"Лидерът, който получи това, което желаеше\", гласи заглавието на в. \"Тюркие\". Западни издания коментират, че срещата в САЩ е завършила в полза на Турция, пише турският вестник и помества някои от оценките в чуждия печат. Според \"Ню Йорк таймс\" Тръмп е признал, че Ердоган има право по въпроса за бежанците, \"Уолстрийт джърнъл\" цитира думите на Тръмп, че е \"голям фен\" на Ердоган, \"Индипендънт\" смята, че нещата са се развили в полза на Ердоган и отбелязва, че малцина са лидерите, които при администрацията на Тръмп са посещавали два пъти Белия дом, а \"Велт\" посочва: \"Ердоган върна писмото (грубо писмо на Тръмп до Ердоган по повод операцията в Сирия, бел.ред.), Тръмп премълча\". Вестник \"Карар\" отбелязва обаче, че \"след взаимните жестове, САЩ са обявили условието си\", а именно, че Турция трябва да намери решение на проблема с руските системи за противовъздушна отбрана С-400, за да може да бъде осигурен напредък със страната по други въпроси. В. \"Джумхуриет\" цитира мнението на Кемал Кълъчдароглу, лидера на водещата опозиционна сила в Турция - Народнорепубликанската партия (НРП), според когото турската делегация се е върнала \"без никакъв резултат\". \"Какво ще стане с двата и половина милиарда, дадени за С-400\", попита опозиционният лидер. Както посочва вестникът, Ердоган не е успял да убеди САЩ за ракетните системи. \"Джумхуриет\" цитира мнението и на бившия посланик Улуч Йозюлкер, според когото \"макар да е изглеждал мекушав, Тръмп не е отстъпил по нито една тема\". \"Любовта на Америка към ПКК и ФЕТО не стихва\", пише в заглавие опозиционният в. \"Сьозджу\", като посочва, че по въпроса за СЗН Турция е получила от американския министър на отбраната Марк Еспър посланието, че помощта на САЩ за сирийските кюрдски бойци ще продължи, а що се касае до ФЕТО, както посочил самият Ердоган, изглежда САЩ \"не се намират на очаквания от нас етап относно екстрадицията\" на лидера на ФЕТО Фетхуллах Гюлен.", "date": "2019.11.15", "title": "CNN: Никой лидер не е успявал да получи от Тръмп това, което иска така, както Ердоган"}
{"url": "https://www.24chasa.bg/novini/article/7872744", "text": "Китайските авиокомпании трябва да добавят 7303 пътнически самолета преди 2038 г., за да посрещнат нарастващото търсене и да заменят остарелите машини, прогнозира държавната Китайска корпорация за авиационна индустрия (Aviation Industry Corporation of China, Ltd.). Вчера корпорацията представи в Сиан годишния си доклад с прогнозата за пазара на гражданската авиация на страната между 2019 и 2038 г. От него става ясно, че страната разполага с 1460 самолета с широк корпус, 5168 с тесен и 1002 малки машини, информира  Самолетите с тесен корпус ще продължат да бъдат основна част от гражданския въздушен флот, но натоварените големи летища и линии, както и разширяването на бизнеса в чужбина, ще доведат до по-голямо търсене на самолети с широки корпуси, прогнозира доклада. През следващите две десетилетия се очаква коефициентът на пътническа натовареност за китайските авиолинии да остане над 84 процента.", "date": "2019.11.15", "title": "Китайските авиолинии ще се нуждаят от 7630 пътнически самолета през следващите 20 години"}
{"url": "https://www.24chasa.bg/novini/article/7872743", "text": "Голямата българска актриса Стоянка Мутафова е била преместена в реанимацията на Военномедицинска академия снощи. Оттам потвърдиха пред \"24 часа\" и казаха, че правят всичко възможно за лечението й. Мутафова бе в болница \"Лозенец\", където оперираха възпалената й жлъчка. Тя получи сепсис и бе с висока температура, която бе овладяна с много усилия за десетина дни. Дъщеря й Мария Грубешлиева-Муки в момента е при нея и също потвърди новината. Данни за състоянието на голямата актриса ще има следобед. В реанимацията на военна болница продължава да е и Стефан Данаилов като състоянието му е без промяна.", "date": "2019.11.15", "title": "Стоянка Мутафова е в реанимацията на военна болница"}
{"url": "https://www.24chasa.bg/novini/article/7872765", "text": "Гръцкият премиер Кириакос Мицотакис ще се бори да получим дата за преговори с ЕС, заяви премиерът на Северна Македония Зоран Заев снощи след среща с гръцкия премиер в Солун в рамките на икономическа среща на високо равнище, пише в. \"Слободен печат\". Мицотакис е споделил как са вървели дискусиите на Европейския съвет, на който отново бяха отложени преговорите със Северна Македония. \"Много ми е приятно, че премиерът на приятелска Република Гърция ще се бори нашата страна да получи дата за преговори\", заяви Заев. В. \"Вечер\" посочва, че срещата на Заев и Мицотакис е преминала в приятелска и конструктивна атмосфера. Двамата се съгласили, че започването на преговори за членство на Северна Македония в ЕС ще има огромен принос за сигурността и стабилността в региона и ще бъде допълнителен подтик за икономическите отношения на Скопие и Атина, които след подписването на Преспанското споразумение бележат възход. Вестникът отбелязва, че Гърция е вторият най-голям търговски партньор на Северна Македония и трети най-голям инвеститор в тази страна. Сътрудничеството с Русия не е алтернатива на ЕС и НАТО, заяви премиерът на Северна Македония Зоран Заев вчера на откриването на македонско-руски форум в Скопие и обеща разширяване на икономическото сътрудничество с Русия, съобщава в. \"Независен весник\". Заев подчерта, че сътрудничеството с Русия не означава отдалечаване от евроатлантическите перспективи на страната или някакъв вид отговор на ЕС, а единствено възможност за сътрудничество, което съществува и между Русия и Германия, Франция и Холандия. Той посочи, че акцент в сътрудничеството с Русия ще бъде поставен на земеделието, енергетиката и храните.", "date": "2019.11.15", "title": "В.\"Слободен печат\": Мицотакис ще се бори Северна Македония да получи дата за преговори с ЕС"}
{"url": "https://www.24chasa.bg/novini/article/7872767", "text": "Британски учен, който страда от моторно невронно заболяване в терминална фаза, обяви, че се е трансформирал в първия \"пълен киборг\", съобщи в. \"Индипендънт\", цитиран от БТА. Д-р Питър Скот-Морган, който е специалист по роботика, не приел покорно съдбата си, когато чул диагнозата през 2017 г. Той решил да удължи живота си с наличните технологии и да усъвършенства тялото и мозъка си, за да се превърне в \"най-авангардния човешки кибернетичен организъм от 13,8 милиарда години\". Тази седмица д-р Скот-Морган излезе от почти едномесечен престой в интензивно отделение и обяви, че \"Питър 2.0 вече е онлайн\". \"Всички медицински процедури приключиха много успешно - уведоми той последователите си в интернет. - Мини вентилаторът, който поддържа дишането ми, е значително по-тих, отколкото на Дарт Вейдър. Речта ми е синтезирана, но поне звучи като моята. Чакат ни много проучвания, но съм в страхотен дух\". Д-р Питър Скот-Морган, който е на 61 години, се е подложил на серия операции. Той вече има захранваща тръба, свързана пряко със стомаха му, катетър в пикочния мехур, плик за колостомия директно към дебелото черво. Така се справя с храненето и проблемите с тоалетната. Подложил се е и на ларингектомия, за да бъде предотвратено навлизането на слюнка в белите му дробове. Той каза, че е разменил гласа си за \"възможни десетилетия живот\". Освен това е разработил и аватар на лицето си, за да реагира с мимика с помощта на изкуствен интелект. Проследяваща очите технология помага на д-р Скот-Морган да контролира няколко компютъра. Затова се е подложил на лазерна хирургия и има идеално зрение на 70 см - разстоянието до компютърния екран. Що се отнася до новата му инвалидна количка, тя е \"проектиран идеално\" - дава му възможност да се изправя, да легне и да се движи със скорост. Въпреки прогнозата на специалистите, че вероятно ще умре до края на годината, д-р Скот-Морган е оптимист. \"Аз не умирам. Аз се трансформирам. Колко обичам науката!\" - каза той миналия месец.", "date": "2019.11.15", "title": "Смъртно болен учен се преобразува\nв първия \"пълен киборг\" (Видео)"}
{"url": "https://www.24chasa.bg/novini/article/7872834", "text": "Над 11 милиона души в Сирия се нуждаят от хуманитарна помощ, което е повече от половината от населението на страната, а ООН и други организации успяват да достигнат едва до около 5,6 милиона души месечно. Това заяви в четвъртък пред Съвета за сигурност на ООН ръководителят на организацията по хуманитарните въпроси Марк Лоукок, предаде Асошиейтед прес, цитирана от БТА. По думите му в Северна Сирия ООН подкрепя с доставки през границата четири милиона души, включително 2,7 милиона в северозападната част, която е последният бастион на опозицията и не може да бъде достигната от вътрешността на страната. Резолюцията, която позволява трансграничната операция изтича през декември. Марк Лоукок подчерта пред Съвета за сигурност, че няма алтернатива на тези доставки и призова за подновяването на резолюцията.", "date": "2019.11.15", "title": "ООН: Над 11 млн. души в Сирия се нуждаят от хуманитарна помощ (Снимки)"}
{"url": "https://www.24chasa.bg/novini/article/7872826", "text": "Жесток ден за президента - както в случаите с Клинтън и Никсън, разследването за импийчмънт вади на показ вътрешните демони, пише \"Политико\" по повод слушанията в Камарата на представителите, които трябва да установят дали Доналд Тръмп е използвал поста си за политическа облага. Според изданието разследването за импийчмънт е конституционно упражнение за разделението на властите, действена проява на върховенството на закона. Но началото на публичните слушания в сряда напомни, че в съвременната епоха тази процедура всъщност е жестоко упражнение по психологическо демаскиране. От показанията на свидетелите излязоха водещи новини, но те засягаха предимно детайлите. В много по-голяма степен денят даде жив портрет на Тръмп като вманиачен тиранин, надменен в действията си, безцеремонен търгаш по отношение на военната помощ за съюзник, който е в обсада, сякаш става дума за сделка за имот в центъра на града, подчертава \"Политико\". Според изданието настоящата процедура по импийчмънт се вписва в съвременната история на скандалите в Белия дом. Тенденцията е президентите да бъдат преследвани заради своята същност - мъже с натрапчиви и раздразнени амбиции и потребности. Понякога историците, продължава списанието, спекулират какъв би бил президентът Никсън, ако от неговите положителни качества - изкусен оператор в световната политика - бяха отстранени отрицателните му черти, грубостта и параноята. Същата фантазия може да приложим и към Бил Клинтън - ако неговата могъща дарба да убеждава и влияе беше някак отделена от склонността му към изневяра и липсата на дисциплина в личния живот. Разбира се, не можем да си представим какъв би бил резултатът от такова разделяне. При всички случаи, скандалите бяха проекция на фундаменталния характер, произтичаща от едни и същи вътрешни подтици да се постигне успех на всяка цена. И ако един ден Тръмп и Клинтън играят отново голф, както са правили в миналото, дълго ще разговарят за сходните си преживелици, заключава \"Политико\". Бил Клинтън посъветва Тръмп да не обръща внимание на импийчмънта, да остави нещата в ръцете на своя екип и да си върши работата, съобщава вестник \"Хил\", като се позовава на телефонно интервю с Клинтън пред Си Ен Ен. \"Моето послание би било: вижте, вие сте нает да вършите работа\", казал бившият президент в отговор на въпрос от студиото. По думите му човек не може да върне отминалите дни и всеки нов ден е \"възможност да се направи нещо добро\". \"Бих си казал: аз имам адвокати и хора от екипа, които да се занимават с разследването за импийчмънт и те трябва да свършат всичко\", а междувременно \"аз ще работя за американския народ\", цитира изданието думите на демократа Клинтън по адрес на републиканеца Тръмп. \"Хил\" припомня, че когато бе в процедура по отстраняване от поста, Бил Клинтън одобряваше законодателни актове и работеше по дневния си ред, докато сега Тръмп често казва, че няма да сътрудничи с Конгреса, докато демократите в Камарата на представителите го разследват. Такова поведение излага на риск усилията на президента до прокара една търговска сделка и да одобри закон за намаляване на цените на лекарствата, както и по други въпроси, отбелязва вестникът, специализиран в отразяване на работата на Конгреса. Рейтингът на президента на САЩ е нараснал с два пункта до 48 на сто след началото на откритите заседания по разследването за импийчмънт, сочат данни от консервативната социологическа агенция \"Расмусен\", цитирани днес от лондонския \"Таймс\". Според вестника това е признак за лоялност сред републиканците и резултат от посланието на партията, че предприетата от демократите процедура е лов на вещици. Проучването е било извършено след показанията на Уилям Тейлър, дипломат в Киев, че Тръмп е бил дочут да говори за намеренията на украинците да разследват демократа Джо Байдън и неговия син Хънтър.", "date": "2019.11.15", "title": "\"Политико\": Разследването за импийчмънт\nпоказва вътрешните демони на Тръмп"}
{"url": "https://www.24chasa.bg/novini/article/7872827", "text": "\"Акцент на срещата ми с посланика на Съединените американски щати в Гърция Джефри Пиат бе диверсификацията на източниците и маршрутите за доставка на природен газ за България и региона на Югоизточна Европа. Отбелязах извършените от началото на 2019 г. до момента доставки на втечнен природен газ за българския пазар - 396 млн. куб. метра, в това число 182 млн. куб. метра газ с произход САЩ\", написа премиерът Борисов във фейсбук. \"Обсъдихме и участието на България като акционер в проекта за изграждане на терминал за втечнен природен газ до Александруполис, Гърция. Българската страна е взела решение да участва с 20% в капитала на проектната компания\", допълни още той. \"В момента „Булгаргаз“ прави анализ за количествата втечнен природен газ, които предстои да резервира в рамките на втората обвързваща фаза на пазарния тест\", поясни още премиерът.", "date": "2019.11.15", "title": "Борисов в Солун: България ще участва с 20% в капитала на Бургас - Александруполис"}
{"url": "https://www.24chasa.bg/novini/article/7872948", "text": "До 18 ч. днес движението от км 29 до км 39 на АМ „Тракия“ в посока София ще се осъществява в изпреварващата лента поради частични ремонтни дейности на асфалтовата настилка. Ограничен е трафикът в активната лента. Това съобщиха от пресцентъра на Агенция \"Пътна инфраструктура\". До 17,30 ч. днес движението при км 92 на АМ „Тракия“ в посока Бургас ще се осъществява в активна лента, поради ремонт на пътната настилка. Ограничен е трафикът в изпреварваща лента. Шофьорите е необходимо да карат с повишено внимание, съобразена скорост, като спазват пътната сигнализация. Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2019.11.15", "title": "От км 29 до км 39 на \"Тракия\" движението към София днес ще бъде в една лента"}
{"url": "https://www.24chasa.bg/novini/article/7872943", "text": "Спор в коалицията кой е предложил да не се плаща първия ден от болничните, възникна днес. Ако беше наше и на правителството, щяхте да го видите в бюджета при внасянето му в парламента, обясни шефката на бюджетната комисия Менда Стоянова на въпрос дали предложението е на патриотите. Не сме го предложили ние, предложението за болничните е на финансовия министър, контрира обаче секретарят на ПГ на \"Обединени патриоти\" Юлиян Ангелов. Не мога да обясня защо г-жо Стоянова не е казала точно и ясно, но това е истината, допълни той. На коалиционен съвет са били подкрепени всички предложения - и на ОП, и на ГЕРБ. Патриотите предложили за увеличаване на минималната пенсия на 250 лв., както и да няма такси за децата на 4,5 и 6 г. в детските градини, които са от ниско социални слоеве. Подкрепяме всички мерки, но не сме го предложили ние, имаше много хора на това заседание и могат да го потвърдят, каза Ангелов. Патриотите подкрепили с аргумента, че има много злоупотреби с болничните. А за икономическия ефект от мярката финансовото министерство си било направило разчетите. Не е имало пазарлък. Ако на някого му е неудобно и се срамува от това, което е предложил, той трябва да се обяснява, каза още депутатът от ВМРО. Нашите виждания и предложения винаги са били в интерес на гражданите. Ако тази мярка не е в интерес на хората и се вижда, че последствията ще бъдат негативни за тях, за нас естествено е най-разумно да се проведе разговор и да се разберем с партньорите това предложение да отпадне, каза Ангелов. ДПС категорично не приема аргументите на управляващата коалиция за тази мярка. За нас това е скрито увеличение на осигурителната вноска, заяви Ерол Мехмед, който е член на социалната комисия. Не може да се отнемат права на работници и ако това е въпрос на контрол, това да се отнася към правата на почтените трудещи се, още повече, че ще стане въпрос и за правата на майките с деца, допълни той.", "date": "2019.11.15", "title": "Спор в коалицията кой предложи де не се плаща 1-ия ден болнични"}
{"url": "https://www.24chasa.bg/novini/article/7872990", "text": "Властите в Белгия продължават да отказват да приемат обратно терористите с белгийски паспорти, задържани в затвори в Сирия под кюрдски надзор. Това съобщават местни медии, като отбелязват, че в САЩ вчера са се състояли поредните преговори по този въпрос. От лятото Вашингтон настоява европейските страни да вземат обратно и да съдят у дома своите граждани, присъединили се към терористичната групировка \"Ислямска държава\" (ИД). Над 400 терористи с белгийски паспорти се присъединиха към ИД в последните години, като почти половината от тях са все още живи, предаде БТА. Белгия, както и Франция, предпочита терористите да бъдат съдени близо до местопрестъплението. Белгийските власти подкрепят идеята в Ирак да бъде свикан международен съд, който да определи наказанията за заловените терористи. Медиите уточняват, че вчерашната среща във Вашингтон е приключила, без да бъде постигнато съгласие. Според представител на САЩ поведението на европейските държави е безотговорно, а организирането на международни съдебни процеси в Близкия изток би било твърде скъпо. Белгийската партия на крайните националисти \"Вламс беланг\" вчера започна кампания срещу възможността терористите да бъдат върнати в страната. Партията настоява джихадистите с белгийски паспорти да бъдат лишени от гражданство и имената им да бъдат заличени от списъците на населението. Наскорошно проучване на общественото мнение показа, че ако изборите бяха днес, най-голямата група във федералния парламент на Белгия би била на \"Вламс беланг\". На срещата във Вашингтон вчера белгийският вицепремиер Дидие Рейндерс е съобщил, че неговата страна ще продължи да участва в международната коалиция срещу ИД. Предвижда се догодина отново шест белгийски изтребителя да бъдат изпратени за разузнаване и поразяване на цели на терористите. Белгия участва в коалицията от 2014 г., но преди година върна бойците си от фронта с оправданието за недостиг на средства.", "date": "2019.11.15", "title": "Белгия отказва да приеме обратно терористите си, държани в Сирия"}
{"url": "https://www.24chasa.bg/novini/article/7873042", "text": "Да се въведе изискване за извършване на стрес-тестове от страна на фондовете на паричния пазар, прие парламентът с гласувани на първо четене промени в Закона за дейността на колективните инвестиционни схеми и на други предприятия за колективно инвестиране, внесени от Министерския съвет. Регламентира се осигуряването и прилагането на адекватни и ефективни вътрешни канали и процедури за подаване на сигнали от служителите на инвестиционното дружество и депозитаря за действителни или възможни нарушения на този закон и актовете по прилагането му, предава БТА. Целта е да се въведат мерки в националното законодателство за по-високо ниво на защита на инвеститорите, както и ограничаване на проблемите на пазара на краткосрочно финансиране. С други промени, извън изискванията на европейския регламент, се въвежда изискване проспектът на колективна инвестиционна схема, която има различни класове дялове, да съдържа описание на характеристиките, специфични за всеки клас, с ясно посочване на разликите между отделните класове. Ограничава се възможността управляващо дружество, действащо за сметка на всички управлявани от него колективни инвестиционни схеми или други предприятия за колективно инвестиране, да придобива акции с право на глас, които биха му позволили да упражнява значително влияние върху управлението на емитент или публично дружество. Изрично е регламентирано, че управляващо дружество се управлява и представлява най-малко от две лица, което при прилагане и на изискванията на Търговския закон ще доведе до необходимост от промяна в състава на част от управителните органи на управляващите дружества или до избиране на прокурист. Със законопроекта се въвежда дефиниция на \"значително влияние\". Прецизират се и разпоредбите, свързани с капиталовата адекватност и ликвидността на управляващите дружества, като се въвежда диференциран подход по отношение на действията и мерките, които следва да се предприемат при нарушение на нормативните изисквания. Предвидени са преходни периоди, в които лицата, управляващи алтернативни инвестиционни фондове, управляващите дружества, инвестиционните дружества и депозитарите да приведат дейността си в съответствие с новите изисквания.", "date": "2019.11.15", "title": "Да се въведат стрес-тестове от страна на фондовете на паричния пазар, прие на първо четене парламентът"}
{"url": "https://www.24chasa.bg/novini/article/7873046", "text": "Литовският президент Гитанас Науседа помилва днес двама руски граждани, осъдени през 2017 г. за шпионаж, предаде Франс прес, като се позова на официално комюнике. Този акт отваря път към размяна на шпиони с Москва, добавя агенцията. Държавният глава помилва Николай Филипченко и Сергей Моисеенко въз основа на препоръка от комисията по помилванията и нови поправки в законодателството, съобщи президентската пресслужба, цитирана от ТАСС. Според анонимни източници на литовски медии двамата може да бъдат разменени срещу литовците Евгений Матайтис и Аристидас Тамосайтис и срещу норвежеца Фроде Берг - и тримата осъдени в Русия за шпионаж. Според литовски служители Филипченко е работил за руската Федерална служба за сигурност и се е опитвал да вербува високопоставени литовски представители. Осъден на 10 години затвор, той не обжалва присъдата, предаде БТА. Моисеенко получи 10,5 години затвор за това, че е вербувал литовски капитан, служещ във важна военновъздушна база в Шауляй. Той не се призна за виновен.", "date": "2019.11.15", "title": "Литва помилва руски шпиони, очаква се размяна с Москва"}
{"url": "https://www.24chasa.bg/novini/article/7873071", "text": "Съединените щати и Китай се доближават до търговско споразумение, заяви в четвъртък късно вечерта икономическият съветник на Белия дом Лари Къдлоу, позовавайки се на това, което той определи като \"много конструктивни преговори\" с Пекин за прекратяване на 16-месечна търговска война между двете най-големи икономики в света. Къдлоу посочи, че преговарящите са в близка телефонна връзка, но не даде повече подробности относно сроковете на възможна сделка, предаде  \"Ние се приближаваме към постигането на сделка\", каза той на събитие в Съвета по външни отношения във Вашингтон. \"Преобладаващото чувство е доста добро, а това не винаги е било така\". Междувременно CNN предаде, че президентът на Съединените щати Доналд Тръмп и неговият китайски колега Си Цзинпин е трябвало да сложат своите подписи на \"първата фаза\" на търговската сделка през следващата седмица, но преговорите за окончателния текст на споразумението са стигнали до \"задънена улица\". Според източници на CNN Пекин и Вашингтон не са могли да се споразумеят относно размера на покупките на американска селскостопанска продукция от страна на Китай, както и за нивата на тарифите при потенциален сценарий без сделка. Съединените щати и Китай се намират вече 16 месеца във война на двустранни митнически тарифи, която доведе до напрежения на световните капиталови и до най-слабият икономически растеж в глобален план след финансовата криза през 2007-ая и 2008-а година. Финансовите пазарите очакват с тревога подписването на търговското споразумение, което да прекрати несигурността, довела до забавяне на бизнес инвестициите по целия свят. Снощните коментари на Лари Къдлоу биха могли да облекчат пазарните притеснения, които рискуваха да бъдат подновени от информацията на CNN за отлагане на планираното за следващата седмица подписване от лидерите на САЩ и на Китай на \"първа фаза\" от двустранното търговско споразумение. По-рано тази седмица Доналд Тръмп пък заплаши, че може да наложи нови \"съществени\" тарифи на Китай, ако не бъде постигната сделка. В четвъртък късно вечерта Лари Къдлоу обаче заяви, че току-що е излязъл от среща на висши търговски служители на администрацията на Тръмп и е по-оптимистично настроен. \"Все още няма сделка, но има много добър напредък и разговорите бяха много конструктивни“, отбеляза той. Къдлоу също така намекна за възможността, че Доналд Тръмп и Си Цзинпин може и да не се нуждаят от лична среща, за бъде постигната търговска сделка. Тръмп се надяваше да подпише \"първа фаза\" на споразумението с Китай в кулоарите на срещата на върха за Азиатско-тихоокеанското икономическо сътрудничество в Чили, която трябваше да се проведе точно през ноември, но тази възможност отпадна, след като Чили се отказа от домакинството на събитието. Къдлоу отбеляза, че Белият дом се е надявал да се придържа към този общ график. Той също така се пошегува, че неговото предпочитание е сделката да бъде подписана в кабинета му на втория етаж на Белия дом. \"Не обичам да пътувам\", пошегува се той накрая.", "date": "2019.11.15", "title": "САЩ и и Китай се доближават до търговско споразумение"}
{"url": "https://www.24chasa.bg/novini/article/7873091", "text": "Кметът на Истанбул Екрем Имамоглу, политически опонент на турския президент Реджеп Тайип Ердоган, заяви, че е на мисия в Лондон, за да разсее безпокойствата на инвеститорите по отношение на негативните новини, свързани с Турция, и прогнозира, че икономическите й проблеми са временни, предаде Ройтерс, цитирана от БТА. Отношенията на Турция със западните й съюзници се обтегнаха във връзка с редица теми през последните месеци. Западните страни в голяма степен осъдиха операцията на Анкара в Сирия, а покупката от Турция на руски системи за противовъздушна отбрана вбеси партньорите й от НАТО и би могла да доведе до санкции от Вашингтон, засягайки потенциално нейната уязвима вече икономика, отбелязва Ройтерс. Ние сме тук, за да разсеем всякакви противоречиви перспективи, които ще се оформят в съзнанието на хората във връзка с някои текущи въпроси, посочи Имамоглу в интервю за Ройтерс вчера в рамките на посещение в Лондон, където той се очаква да се срещне с големи инвестиционни компании от Голдман Сакс до Джей Пи Морган Чейс и от Блекрок до Блекстоун. Днес ние говорим за забавяне на икономическата активност и е вярно, че външната политика има влияние. Ние следва да смятаме, че всичко това е временно, каза кметът на Истанбул - град, в който живее една пета от населението на 82-милионна Турция. Турция преживява отслабване на националната си валута в продължение на седем поредни години и разчита силно на прилив на чужди инвестиции. Посещението на Имамоглу в Лондон става на фона на преговори на Истанбул за заеми от международните пазари за финансиране на текущи железопътни проекти. Имамоглу бе избран за кмет през юни след повторение на изборите в града. Избирането му разтърси Ердоган и неговата управляваща Партия на справедливостта и развитието, която чрез неговите предшественици управляваше от десетилетия най-големия град на Турция. Имамоглу е разглеждан от някои като евентуален кандидат за президент от опозиционната Народнорепубликанска партия и той прави обиколка на европейските столици, за да се срещне с техните кметове, с инвеститори и с турски граждани, живеещи в чужбина. В Берлин той имаше неформален разговор с германския канцлер Ангела Меркел по време на честванията на 30-годишнината от падането на Берлинската стена. Посещението в Париж му донесе споразумение за заем в размер на 86 милиона евро от Френската агенция за развитие за истанбулското метро. На въпрос дали визитата му е част от усилие да си разчисти пътя за влизане в националната политика, Имамоглу отговори, че непосредственият фокус на вниманието му е \"управлението на Истанбул и службата в полза на Истанбул\". Но той прогнозира също, че политическа промяна трябва да се очаква. Промяната включва много неща и, разбира се, това включва и промяна на управлението. Сегашното настроение в Истанбул се открои с промяната на администрацията там, каза той. Засягайки темата за кризата със сирийските бежанци, Имамоглу посочи, че повечето страни са съсредоточени върху собствените си интереси, докато Турция се нуждае от помощ от европейските страни, за да се справи със ситуацията. \"Има проблеми в много висока степен с начина, по който светът гледа на този процес. Тези хора трябва несъмнено да се завърнат в родината си и в крайна сметка би трябвало се осигурят условия за тях да изградят живота си\", изтъкна Имамоглу. ЕС разчита на Турция, която приютява над 3,5 милиона бежанци, основната част от които в Истанбул, за да възпре пристигането на мигранти в Европа след сключването на споразумение през 2016 г. за блокиране на мигрантския маршрут през Егейско море, отбелязва Ройтерс.", "date": "2019.11.15", "title": "Кметът на Истанбул: Смятаме, че забавянето на икономическата активност е временно"}
{"url": "https://www.24chasa.bg/novini/article/7873085", "text": "Технологичният гигант „Амазон“ ще плати нула долара в данъци за 2018 г., въпреки че реализираната им печалба за годината е над 11,2 млрд. долара, предаде „Яху файнанс“. Компанията може да направи това благодарение на „коктейл“ от изключения, „задни вратички“ в данъчните закони, както и данъчни облаги. „Не знаем как точно го правят. В публичните си документи никъде няма изложена данъчна стратегия“, заяви директорът на Федералната данъчна служба в Съединените щати Стийв Вамхоф. Това не е първата година, в която компанията успява да избегне всички данъци. През 2017 г. „Амазон“ е реализирала печалби за около 5,6 млрд. долара, на които отново е платила нула долара данък. Разкритията относно данъчната политика на „Амазон“ идват след ожесточени критики на американския президент Доналд Тръмп към компанията и нейния създател Джеф Безос.", "date": "2019.11.15", "title": "„Амазон“ с нула данъци, въпреки печалба от 11,2 млрд. долара"}
{"url": "https://www.24chasa.bg/novini/article/7873191", "text": "Министърът на отбраната на САЩ Марк Еспър заяви днес, че Южна Корея е достатъчно богата да плаща по-голям дял от средствата за издръжка на американския военен контингент на нейна територия, предаде Асошиейтед прес. Южна Корея е \"богата страна, може и трябва да плаща повече\", каза Еспър на съвместна пресконференция с южнокорейския си колега Джон Кьон-ду. САЩ имат 28 000 войници в Южна Корея. Сеул плаща на година малко под 1 милиард евро за американската военна помощ, целяща да възпре евентуална агресия от страна на Северна Корея. Според южнокорейски вестници Вашингтон иска Сеул да плаща около 4,7 милиарда долара. Американският и южнокорейският министър на отбраната не потвърдиха тази сума. Джон каза на брифинга, че с Еспър са на мнение, че споразумението за поделяне на разходите, за което се водят преговори, трябва да бъде справедливо и приемливо и за двете страни, предаде Ройтерс.", "date": "2019.11.15", "title": "САЩ: Южна Корея е достатъчно богата да плаща повече за военното ни присъствие"}
{"url": "https://www.24chasa.bg/novini/article/7873172", "text": "Тежки сиви облаци са надвиснали над импровизиран лагер за мигранти на границата на Босна с Хърватия, вещаейки още дъжд и злочестина за стотиците хора, оказали се заклещени в това отдалечено поле с палатки, докато са се опитвали да стигнат до Западна Европа. Дъждът тази есен превърна лагера Вучак в кално езеро. Навсякъде има отпадъци, а мигрантите внимателно си проправят път между струпаните студени палатки или се крият в спалните си чували, сгушени един до друг. \"Не е възможно да се живее тук. Виждате това\", казва Йемшир от Пакистан. \"Трябва ни хубаво място, където да живеем, спим, ядем, пием\", добавя той. Местните власти устроиха лагера по-рано тази година на бивше сметище и близо до минно поле, останало от войната в тази балканска страна през 90-те години на миналия век. Известен сред мигрантите като \"джунглата\", палатковият лагер е смятан за негоден от водещите международни организации, но местните власти казват, че не могат да го закрият, преди да бъде намерено ново място. Вчера към призивите за закриване на лагера, който се намира до северозападния босненски град Бихач, се присъедини и високопоставен представител на ЕС по въпросите на миграцията. Мигрантите, които коментираха пред АП условията, се представиха само с малките или с фамилните си имена от страх, че ще бъдат депортирани или наказани. \"Живеем тук като животни\", каза Амир, също от Пакистан. Около 50 хиляди мигранти са преминали в Босна от миналата година на път за ЕС. Бедната балканска страна се затруднява да се справи с натиска. Еврокомисарят по миграцията и вътрешните работи Димитрис Аврамопулос предупреди вчера, че трябва да бъдат осигурени адекватни условия за настаняване на осемте хиляди мигранти в страната, \"за да се избегне голяма хуманитарна криза през зимата\". ЕС е отпуснал на Босна 36 милиона евро помощ, но условията във Вучак са толкова лоши, че \"никаква финансова помощ от ЕС не може, нито ще бъде отпусната за него\", каза Аврамопулос. Задълбочавайки допълнително напрежението, властите в Северозападна Босна заплашиха да въведат полицейски час в два други големи мигрантски лагера, за да принудят централното правителство да премести настанените там хора на друго място в страната. Тези лагери, където са настанени 2000 души, край градовете Бихач и Велика Кладуша са ръководени от Международната организация за миграцията. Местните власти обявиха, че от днес няма да бъде разрешено влизането на още хора в лагерите, а само на онези, които са тръгнали към хърватската граница, ще бъде разрешено да напуснат. В лагера Вучак мигрантите казват, че няма да се откажат въпреки мизерията. Струпани около лагерния огън, някои са вдигнали крака пред пламъците, за да се стоплят. Ануар, също от Пакистан, държи ръцете си пред огъня. \"Много е студено\", казва и се усмихва. (От БТА)", "date": "2019.11.15", "title": "Мигранти студуват в импровизиран лагер в Босна"}
{"url": "https://www.24chasa.bg/novini/article/7873673", "text": "Градина, в която някога са се отглеждали пресни зеленчуци за Адолф Хитлер, беше открита сред руините на неговия скандален щаб „Вълчата бърлога” в Полша, съобщи Там нацисткият лидер е прекарал по-голямата част от последните години на войната. Строго секретният, силно охраняван бункерен комплекс е използван от нацистите до януари 1945 г., когато е изоставен и частично разрушен пред настъпващите съветски сили. „Открихме Хитлеровата градина в четвърта зона на „Вълчата бърлога”, съобщиха историци, проучващи обекта. Разкопките разкриха основите на градинарска къща, две оранжерии и подземно котелно, което е осигурявало вода и топъл въздух за отглеждане на свежи продукти през цялата година. Хитлер е бил вегетарианец, трезвеник и непушач, затова в бункера му се доставяли пресни зеленчуци редовно. По-късно през живота си той е обхванат от параноя, че може да бъде отровен, така че нацисткият лидер е имал множество дегустатори на храна, които са работили във „Вълчата бърлога”.", "date": "2019.11.15", "title": "Откриха зеленчуковата градина на Хитлер (Видео)"}
{"url": "https://www.24chasa.bg/novini/article/7873776", "text": "Общият доход средно на човек от домакинство през третото тримесечие на 2019 г. е 1716 лв. и нараства с 11.3 на сто спрямо същото тримесечие на 2018 г., съобщи Националният статистически институт. Общият разход средно на човек от домакинство през третото тримесечие на 2019 г. е 1583 лв. и се увеличава с 4.3 на сто спрямо същото тримесечие на миналата година. В структурата на общия доход с най-висок относителен дял e доходът от работна заплата (56.5 на сто), следван от доходите от пенсии (27.2 на сто) и от самостоятелна заетост (6.7 на сто). Спрямо третото тримесечие на 2018 г. относителният дял на дохода от работна заплата се увеличава с 1.3 процентни пункта, доходът от социални обезщетения и помощи - с 0.8 процентни пункта, а доходът от самостоятелна заетост намалява с 1 процентен пункт. В структурата на общия разход с най-голям относителен дял са разходите за: храна (30.1 на сто), жилище (16.1 на сто), данъци и социални осигуровки (13.1 на сто) и транспорт и съобщения (11.2 на сто). Спрямо третото тримесечие на 2018 г. по-съществено се увеличава относителният дял на разходите за свободно време, културен отдих и образование - с 1.5 процентни пункта, данъци и социални осигуровки - с 0.8 процентни пункта, здравеопазване - с 0.5 процентни пункта, а делът на разходите за транспорт и съобщения намалява с 0.5 процентни пункта. През третото тримесечие на 2019 г. настъпва промяна в потреблението на основни хранителни продукти средно на човек от домакинство в сравнение със същото тримесечие на 2018 година. При повечето хранителни продукти има увеличение на консумацията. По-съществено нараства потреблението на плодове - от 17.8 на 19.4 кг, на зеленчуци - от 25.8 на 27.1 кг, и на яйца - от 36 на 37 броя. Намаление се отчита при потреблението на хляб и тестени изделия - от 21.3 на 20.4 кг, и на кисело мляко - от 7.7 на 7.6 килограма. Без промяна остава потреблението на месни произведения, сирене и захар.", "date": "2019.11.15", "title": "Доходите нарастват с 11.3% през третото тримесечие, а разходите - с 4.3%"}
{"url": "https://www.24chasa.bg/novini/article/7873806", "text": "Стефан Данаилов е излязъл от медикаментозната кома и е в съзнание. Добрата новина съобщи синът му Росен Цанков пред бТВ. Легендата на българското кино и театър остава в реанимацията на Военномедицинска академия (ВМА) на апаратно дишане. Актьорът бе приет във ВМА заради проблеми с белите дробове. Преди време той претърпя операция на тазобедрена става, която счупи при подхлъзване. Страда и от паркинсон. Лекарите прецениха, че е разумно да го поставят в медикаментозна кома.", "date": "2019.11.15", "title": "Стефан Данаилов излезе от комата"}
{"url": "https://www.24chasa.bg/novini/article/7873778", "text": "Три крави, отнесени в морето от надигналите се води на американския Източен бряг заради урагана Дориан през септември, бяха намерени живи да си пасат на малък остров, съобщи АФП. Животните са видени неотдавна от рейнджъри на крайбрежния парк Кейп Лукаут, три месеца след като са изчезнали на 6-и септември, когато ураганът достигнал до крайбрежието на Северна Каролина. Те са плували в морето от 6 до 10 км, докато са стигнали до песъчлив бариерен остров от веригата Аутър банкс, предаде БТА. Кравите са от стадо, отглеждано на свобода на частен терен на Сидар айлънд. Ураганът Дориан предизвиква там \"мини цунами\" и около 30 от животните загиват, някои отнесени в морето. Трите крави са разпознати от човека, който се грижел за тях - Уди Ханкок. Те ще бъдат откарани с кораб до дома си, като вероятно ще бъдат седирани за пътуването.", "date": "2019.11.15", "title": "3 крави, отнесени от урагана \"Дориан\" в САЩ, бяха намерени живи на остров (Снимки)"}
{"url": "https://www.24chasa.bg/novini/article/7873865", "text": "\"По мои данни ще бъдат взети реципрочни мерки\", каза Наришкин. Той отговори на журналисти, попитали как ще реагира Русия на помилването, предава БТА. Държавният глава на Литва помилва Николай Филипченко и Сергей Моисеенко въз основа на препоръка от комисията по помилванията и на базата на нови поправки в законодателството, информира неговата пресслужба. Според анонимни източници на литовски медии двамата може да бъдат разменени срещу литовците Евгений Матайтис и Аристидас Тамосайтис и срещу норвежеца Фроде Берг - и тримата осъдени в Русия за шпионаж.", "date": "2019.11.15", "title": "Русия ще отвърне с \"реципрочни мерки\", след като президентът на Литва помилва руски граждани"}
{"url": "https://www.24chasa.bg/novini/article/7873871", "text": "Апелирам заповедта за водния режим в Перник да бъде пусната максимално бързо. Това каза пред журналисти в парламента министърът на регионалното развитие и благоустройството Петя Аврамова, предаде БТА. Министър Аврамова информира, че е провела среща с областния управител на Перник, кмета на града и местното ВиК дружество, по време на която, са обсъдени различни варианти за водоснабдяване на града. Тя уточни, че причина за водната криза в града е сушата и изчерпването на водата в язовир \"Студена\", който е единствен водоизточник за града. \"Спряхме се на най-щадящия вариант за населението и за язовира като водни количества, така че аз апелирам тази заповед за водния режим, да бъде пусната максимално бързо и да щадим водата, която и без това е в малки количества\", каза министър Аврамова. Тя уточни, че този режим, който е бил обсъден като най-щадящ, е за водоснабдяване от 4 следобед до 11.00 вечерта, така по думите й населението ще може да се запаси с вода и учрежденията ще могат да извършват хигиенизиране. Аврамова съобщи, че в момента се проучва дали водата в язовир \"Долна Диканя\" е годна за пиене. Тя уточни, че към момента няма техническа възможност за водоснабдяване от нито един друг водоизточник и тепърва, дори водата от Долна Диканя да става за пиене, ще трябва да се извършват строителни и проектантски дейности. \"Търсим варианти за отклоняване на други водохващания, които не са собственост и не са в територията на ВиК- Перник. Има каптажи, които са собственост на ВиК, които те включват към момента като резервни водоизточници\", обясни министърът. Петя Аврамова уточни, че основният приток на язовир \"Студена\" е от снеготопене. \"Знаете, че имахме тежка година, малко валежи и това създаде проблема с водоснабдяването на град Перник\", посочи министър Аврамова.", "date": "2019.11.15", "title": "Аврамова: Заповедта за водния режим в Перник да бъде пусната максимално бързо"}
{"url": "https://www.24chasa.bg/novini/article/7873910", "text": "Министърът на отбраната Красимир Каракачанов ще открие паметника на Девета пехотна Плевенска дивизия в Плевен в събота, съобщиха от пресцентъра на министерството на отбраната. Мемориалът е първият от такъв мащаб, издиган през последните 75 години и посветен на една от най-големите победи на Българската армия през Първата световна война – битката при Дойран. На тържествената церемония ще присъстват и представители на ръководството на Щаба на отбраната, командири на видовете въоръжени сили, представители на местната власт, депутати, дарители, членове на инициативния комитет за издигане на паметника. Тържествата в Плевен ще започнат в 10,45 ч. на площад „Възраждане“ с изпълнения на военни духови оркестри и демонстрация на строеви хватки с оръжие. В 11,30 ч. участниците ще се отправят към площад „Свободата“, където в 12.00 ч. ще се състои официалният ритуал по откриване на паметника на Девета пехотна Плевенска дивизия. Мемориалът представлява архитектурно художествена композиция от пет скулптури - на ген. Владимир Вазов и четирима от неговите войници. Министърът на отбраната Красимир Каракачанов е патрон на инициативата за изграждането на паметника. Министерството на отбраната активно участва в осигуряването на финансови и материални средства за изработване на скулптурните композиции. С лични дарения се включиха и народни представители, общественици, политически партии и граждани, в това число и министърът на отбраната Красимир Каракачанов. През годините са правени няколко опита да бъде изграден паметник за увековечаване на подвига на българския войник в битката при Дойран. През 1936 г. в гр. Плевен е учреден Инициативен комитет за изграждане на паметник на героите от 9-а пехотна Плевенска дивизия. Изготвен е проект, започва усилено събиране на средства. Военновременната обстановка в страната, както и последвалите драматични събития около и след 9 септември 1944 г. осуетяват намеренията на плевенската общественост. Събраните средства за паметника изчезват безследно. През 2000 г. е взето решение за издигане на паметник, но липсата на достатъчно финансови средства принуждава организаторите да се задоволят само с поставянето на паметна плоча в района на паметника на 4-и пехотен Плевенски полк. На 16 март 2018 г. под патронажа на министър Каракачанов бе създаден Инициативен комитет „Героите на Дойран“ за изграждането на паметник, във връзка със 100-годишнината от битката при Дойран и края на Първата Световна война. Проектът бе утвърден от Областната комисия „Военни паметници“, съгласно Закона за военните паметници. Макет на проекта мина и на обществено обсъждане в гр. Плевен, като получи пълно одобрение.", "date": "2019.11.15", "title": "Каракачанов ще открие утре паметника на Девета Плевенска дивизия"}
{"url": "https://www.24chasa.bg/novini/article/7873763", "text": "Състав на окръжният съд в Пазарджик осъди за втори път на 25 г. затвор 29-годишния Светослав Йорданов за убийството на 11-месечното бебе Рашко. Тежкото престъпление беше извършено през ноември 2017г. в ромския квартал \"Изток\" на Пазарджик. Тогава подсъдимият трябвало да се грижи за детето на приятелката си Мариана Х., с която живеели на съпружески начала, докато тя е на работа. Жената заработвала като проститутка и всеки ден излизала на работа на пътя от Пазарджик към Пловдив. Във фаталният ден момченцето за пореден път се разревало и за да го усмири Светослав Йорданов го пребил, вследствие на което детето починало. Направената по-късно аутопсия установява, че Рашко е починал от тежка черепно-мозъчна травма, вследствие на удари. Бил разкъсан и черния му дроб. Процесът премина в условията на съкратено съдебно следствие, след като обвиняемия призна вината си. Делото беше гледано за втори път в окръжния съд на Пазарджик, но от нов съдебен състав, след като беше върнато от пловдивския апелативен съд за преразглеждане, заради допуснати процесуални нарушения на първия процес. Присъдата може да се обжалва пред Апелативния съд в Пловдив.", "date": "2019.11.15", "title": "Съдът в Пазарджик за втори път осъди на 25 г. затвор пастрок, убил 11-месечно бебе"}
{"url": "https://www.24chasa.bg/novini/article/7873919", "text": "Една от най-големите китайски туристически агенции Trip.com отчете ръст на нетните приходи и печалбата, с разширяване на международния бизнес през третото тримесечие на годината. Според публикувания вчера финансово отчет на компанията, нетните ѝ приходи са били 10,5 милиарда юана (1,5 милиарда долара) през третото тримесечие, което е увеличение с 12 процента спрямо същия период на миналата година. Оперативната печалба е 2,2 милиарда юана, или с 52 процента по-високо на годишна база, информира  Компанията отбелязва също стабилно разширяване на международния си бизнес, като регистрира 50-процентен ръст на годишна база през третото тримесечие. Основна заслуга за това е сегмента за резервация на самолетни билети, където обемът поддържа трицифрен растеж за 12 последователни тримесечия. „Докато продължаваме да разширяваме своя дял на вътрешния пазар за пътувания в Китай, ние се стремим също да станем водеща международна марка и на други азиатски пазари през следващите три години\", заяви съоснователят и изпълнителен президент Лян Дзиенджан. Компанията ще продължи да инвестира в други задгранични пазари и да работи заедно с международни туристически гиганти, посочи и главния изпълнителния директор Сун Дзие.", "date": "2019.11.15", "title": "Trip.com отчете 1,5 млрд. долара печалба за третото тримесечие"}
{"url": "https://www.24chasa.bg/novini/article/7873872", "text": "В навечерието на 130-ата годишнина от създаване на кооперативното движение в България Централният кооперативен съюз и кооперативните организации в цялата страна продължават да търсят най-успешния път, за да работят в полза на своите членове и обществото и да участват активно в социално-икономическия живот на страната. Най-лесният начин кооперативните идеи, принципи и ценности да достигнат до хората е, когато кооперациите са неизменна част от тяхното ежедневие и от развитието на населените места, в които осъществяват своята дейност. Потребителна кооперация „Струмешница“ в Петрич е член на ОКС Благоевград и една от водещите в системата на ЦКС. Основната й дейност е търговия на дребно, но кооперацията осъществява и хлебопроизводство. И в двете дейности среща трудности, но реализира ръст в печалбата, който към края на миналата година е двойно по-висок в сравнение с предходни години. Кооперацията Благодарение на добрата инвестиционна и стопанска политика на Управителния съвет и на нейния председател Георги Ичконов кооперацията ежегодно извършва модернизиране и обновяване на търговските си обекти. Както много други кооперативни организации, така и ПК „Струмешница“ в Петрич стопанисва обекти както в големи, така и в малки населени места. Едно от основните предимства на магазините от търговска верига КООП е, че те са близо до потребителите и вече са неразделна част от живота на хората. Предлагането на качествени стоки на достъпни цени в съчетание с индивидуално отношение към всеки клиент прави пазаруването удоволствие, а магазините на ПК „Струмешница“ са Професионално подготвените кадрите са другият важен фактор за успех. В петричката кооперация с голямо желание и много идеи работят 75 човека, които са специалисти в своята област. Голяма част от тях са млади хора, които обичат работата си и допринасят за развитието на кооперацията със своите идеи. Затова привличането на млади хора ще продължава да бъде от основните приоритети на кооперацията. Със своята активна обществена, стопанска и социална дейност ПК „Струмешница“ в Петрич е и работи успешно с всички държавни и общински институции в региона. Получава и уважението на хората, които с удоволствие присъстват на празниците, организирани на територията на община Петрич, голяма част от които се подпомагат финансово от кооперацията. ПК „Струмешница“ се включва активно и в инициативите, организирани от Централния кооперативен съюз и ОКС Благоевград и така допринася за популяризирането на кооперативния бизнес модел в страната. Дългият път, който ПК „Струмешница“ в Петрич е изминала до днес, грижата за членовете, работещите и клиентите са я превърнали в устойчива и модерна структура, в която всички работят със самочувствие, че заедно постигат поставената цел. Те продължават да превръщат своята кооперация в организация, която по нищо не отстъпва на конкурентите в страната и на европейските кооперации. Още тогава, отчитайки реалностите на времето, започнахме реконструкция и модернизация на материалната база. Тя премина през няколко етапа - обновяване на старите търговски обекти и строителство на нови. Това бе смело решение на Управителния съвет на кооперацията, което се осъществи с финансовата подкрепа на ЦКС и ни даде възможност да сме атрактивни на пазара, да натрупаме финансови ресурси и да се развиваме като съвременна търговска структура. Гордеем се, че днес в центъра на Петрич притежаваме многофункционална сграда, включваща офиси, заведение за обществено хранене, модерен супермаркет и склад на едро, както и други два търговски обекта в града. Не се притесняваме от конкуренцията, а напротив – мотивирани сме да поддържаме винаги високо ниво на обслужване и да предлагаме богат асортимент от стоки, както и продукти с марката КООП. Конкуренцията ни позволява да отчитаме навреме своите грешки и да бъдем иновативни в отстраняването им. Така успяваме да бъдем конкурентоспособни в региона. Постигнатите резултати доказват, че това е правилната посока. Затова ще продължим да търсим нови начини за мотивиране на нашите членове, за развитие и за достигане на по-високи пазарни позиции.“", "date": "2019.11.15", "title": "ПК „Струмешница“ в Петрич – модерна и устойчива кооперация с поглед към бъдещето"}
{"url": "https://www.24chasa.bg/novini/article/7873560", "text": "Основен момент в програмата бяха два пленарни доклада представени от д-р Отилия Коксис (Otilia Koksis) от Университета в Патра, Гърция, и проф. Иван Ганчев от Университета в Лимерик, Ирландия. Основните проблеми, застъпени в пленарните доклади, са свързани със застаряването на населението в Европа, преодоляване на някой от нежеланите ефекти на стареенето и средствата за технологична подкрепа с чиято помощ възрастните да могат да останат по-дълго трудово ангажирани и с принос към обществото. Бяха представени усилията на международни консорциуми с цел внедряване на най-новите разработки и технологии свързани с развитието на изкуствения интелект и средствата за обмен и обработка на информация. Конференцията предостави възможности за обмяна на идеи и опит в областта на биомедицината, комуникационна и компютърна техника, електрониката и ИТ иновациите, както и за създаване на по-тесни връзки между академичната общност и бизнеса. Приетите и представени на конференцията доклади ще бъдат публикувани и индексиран в ", "date": "2019.11.15", "title": "ТУ-Варна стана домакин на Международната конференция „Биомедицински иновации и приложения“ (BIA 2019)"}
{"url": "https://www.24chasa.bg/novini/article/7874031", "text": "Досъдебно производство за държане на нерегистрирани археологически обекти е образувано в РУ- Харманли, съобщиха МВР. Вчера, на разклона между селата Йерусалимово и Георги Добрево, автопатрул спрял за проверка лек автомобил \"Фолксваген\", шофиран от 36-годишен мъж. В колата, в която пътувал и 45-годишен, били открити 2 металотърсача, 2 лопати и 4 старинни монети, притежаващи характеристиките на движими културни ценности по смисъла на ЗКН. Работата по случая продължава.", "date": "2019.11.15", "title": "Полицията в Харманли задържа иманяр с 4 старинни монети"}
{"url": "https://www.24chasa.bg/novini/article/7874001", "text": "Американският сенатор републиканец Линдзи Греъм заплаши Турция със санкции, ако не бъде постигнато приемливо за САЩ решение на въпроса с руските ракетни системи С-400 и зоната за сигурност в Сирия, предаде турската частна телевизия НТВ, цитирана от БТА. Греъм говори във Вашингтон пред журналисти, които уведоми за срещата с турския президент Реджеп Тайип Ердоган в Белия дом. \"Ако не успеем да уредим (въпроса със) сделката за С-400 и не се разберем за по-приемлива както за района, така и за САЩ зона за сигурност, ние (в Сената) ще гласуваме вариант на санкциите (спрямо Турция), приети от Камарата на представителите\", предупреди Греъм. Според сенатора такъв проектозакон ще получи подкрепата на 95 сенатори в 100-местната горна камара на Конгреса на САЩ. Камарата на представителите на САЩ миналия месец прие пакет със санкции, които да накажат Турция заради офанзивата й в Сирия.", "date": "2019.11.15", "title": "САЩ към Турция: Ако няма решение за С-400 и Сирия, ще има санкции"}
{"url": "https://www.24chasa.bg/novini/article/7874032", "text": "Това, че станахме част от европейското семейство ни даде високи цели, към които да се стремим, е заявил министър Кирилов и допълнил, че България полага максимални усилия за реализиране на всички европейски приоритети. Той е запознал посланика с хода на разговорите с представителите на Венецианската комисия, които бяха на посещение у нас. Двамата са изразили увереност, че доброто сътрудничество между България и Франция и занапред ще продължи да се развива.", "date": "2019.11.15", "title": "Посланичката на Франция оцени високо приноса ни за сигурността на ЕС"}
{"url": "https://www.24chasa.bg/novini/article/7874063", "text": "Гръцкият министър-председател Кириакос Мицотакис и германският канцлер Ангела Меркел са провели тази сутрин телефонен разговор, в който са обсъдили проблемите с миграцията, както и текущи европейски въпроси, съобщава \"Катимерини\". Разговорът е бил предварително планиран. В съобщението от гръцкото правителство, което цитира вестникът в електронното си издание, се казва, че от 1 ноември до вчера по обяд до гръцките острови в северната част на Егейско море са достигнали общо 2152 бежанци и мигранти. Според данни на полицията от тях 1425 са пристигнали на Лесбос, 241 - на Хиос и 486 - на Самос, информира БТА.", "date": "2019.11.15", "title": "Мицотакис и Меркел обсъдиха по телефона проблемите с миграцията"}
{"url": "https://www.24chasa.bg/novini/article/7874138", "text": "11-етажна сграда и близко училище са евакуирани в полския град Плоцк, след като служители са открили неидентифицирани   в един от апартаментите. Това се случило по време на полицейска операция, съобщи БГНЕС. Собственикът на жилището е бил задържан преди началото на операцията. В момента полицията транспортира експлозивите до лаборатория, за да идентифицира агента, използван за създаването им. Няма официална информация какви планове е имал заподозреният за експлозивите.", "date": "2019.11.15", "title": "Евакуираха училище и 11-етажна сграда в Полша заради намерени експлозиви"}
{"url": "https://www.24chasa.bg/novini/article/7874139", "text": "\"Готова е автотехническата експертиза за катастрофата с Лютви Местан. Разследването по случая продължава\", заяви заместник окръжният прокурор на Кърджали Димитрина Делчева. Тя отказа да посочи детайли от експертизата, но каза, че единственият привлечен като обвиняем остава лидерът на партия ДОСТ. Автотехническата експертиза беше назначена веднага след катастрофата, при която загина 6-месечно бебе. Срокът на разследване беше удължаван 3 пъти заради вещите лица. Изготвянето на експертизата им отне половин година. Катастрофата стана на 14 април 2019 година на разклона край село Загорско. При опит Лютви Местан да се включи с автомобила си в главния международен път, водещ към Гърция, последва сблъсък с \"БМВ\", движещо се от Кърджали по посока на ГКПП \"Маказа\". От удара \"БМВ\"-то излита от главния път и пада на над 100 метра в близкото дере. В катастрофата загина 6-месечно момиченце, пътуващо се със семейството си към Кирковско. 9-годишното братче на бебето, както и родителите му бяха ранени. Лютви Местан се размина само с изкълчена китка. Часове след инцидента лидерът на ДОСТ беше задържан от полицията и му беше повдигнато обвинение за причиняване на смърт по непредпазливост.", "date": "2019.11.15", "title": "Само Местан обвиняем за катастрофата със загинало бебе"}
{"url": "https://www.24chasa.bg/novini/article/7874197", "text": "Веднага щом беларуският президент Александър Лукашенко посети за първи път след тригодишна пауза страна от ЕС, политолози и анализатори започнаха да лансират хипотези и предположения какъв подтекст може да има кратката визита във Виена. Един съзряха тук признак, че Минск завива на Запад, други - адресиран до Москва сигнал да се вслушва по-внимателно в желанията на традиционния си съюзник. Всъщност истината, както обикновено, е някъде по средата. И гласи следното: като всяка суверенна държава Беларус просто има собствен външнополитически и външноикономически дневен ред, избирайки сама кога и как да го изпълнява. Защо точно Австрия? Още на границата между хилядолетията ЕС наложи на Лукашенко и голяма група беларуски държавни служители лични санкции, отнемайки им по-специално възможността да пътуват до Европа. За мотив бяха посочени нарушения на човешките права и демократичните процедури, а също и нежеланието на Минск да премахне смъртното наказание. В началото на 2016 г. санкциите бяха отменени и само след три месеца беларуският лидер предприе първата си обиколка в Евросъюза, посещавайки Италия и Ватикана. Наблюдателите прогнозираха тогава неизбежно затопляне и сближаване на Минск с Европа, но минаха над три години преди следващата визита на Лукашенко в страна от ЕС - този път Австрия. Той впрочем бе канен на посещения в редица европейски столици - но да припомним, че беларуският лидер е човек с характер: желае партньорско общуване на равни начала и не желае да слуша поучения. Най-вероятно това бе причината Лукашенко да не замине примерно за Брюксел, за юбилейната среща на \"Източното партньорство\", в чиито рамки членките на ЕС играят ролята на строги наставници и придирчиви спонсори, а страните от постсъветското пространство - на ученици и просители. И да не посети досега Латвия, която го покани не един път. Австрия е друго нещо - истинска страна от \"стара Европа\", и то неутрална, нечленуваща в НАТО. При това традиционно развиваща нормални отношения с Русия. С Москва, която при всички спорове и разногласия и в миналото, и днес е основен съюзник и партньор на Минск. Страх от интеграция За никого всъщност не е тайна, че стъпките, предприемани напоследък от Запада за подобряване на отношенията с Минск, се дължат главно на опасения по повод прекалено тесните връзки на Беларус с Русия - както призна Лукашенко, беларусите виждат в нея \"нещо повече от страна - това е идеология\". Най-големи опасения будят според в. \"Уолстрийт джърнъл\" перспективите за укрепване на Съюзната държава между Русия и Беларус, което може \"да промени силовия баланс в Европа\". Както отбеляза в интервю за изданието бившият американски помощник-министър на отбраната Александър Вършбоу, който през 2012-2016 г. бе заместник-генерален секретар на НАТО, на Запад \"никой не храни илюзии\", че Беларус ще последва примера на Украйна и Грузия. Но ако беларуските власти \"малко от малко объркат сметките на Русия и ако наистина подкрепят морално и политически украинския суверенитет, това никак няма да е дребен въпрос\", заяви Вършбоу. А полският външен министър Яцек Чапутович констатира доста цинично пред същия вестник, че Беларус естествено има нужда от реформи, но те може и да почакат, за да се работи по \"по-сериозни въпроси\" - да бъде \"подкрепен суверенитетът\" на Беларус с оглед възпиране на Русия. Но както смята полският седмичник \"Солидарност\", всички усилия на Запада в тази посока едва ли ще имат резултат: \"Беларус ще продължи интеграцията с Русия, тъй като Европа не се стреми и всъщност не може да й предложи някаква алтернатива\". Украйна е негативен пример Естествено Минск също разбира чудесно, че може да спечели благосклонността на Запада, само ако преразгледа радикално външнополитическия си курс - но примерът на споменатата вече Украйна показва колко скъпо може да плати за тази благосклонност. \"Трябва честно да кажа, че ситуацията в Украйна е негативен пример за нас\", заяви тези дни в интервю за германския в. \"Зюддойче цайтунг\" външният министър на Беларус Владимир Макей. По думите му Минск разбира стремежа на Украйна да е по-близо до Европа, но \"не иска да действа според тяхната логика\". \"Не искаме да повторим грешките на Украйна и гледаме да вземем предвид всички рискове по пътя към по-тясно сътрудничество с ЕС\", подчерта министърът. И добави, че за ситуацията в съседната страна \"е виновен и ЕС, опитвал се преди възможно най-бързо да обвърже Украйна със себе си\". Принципни решения не се взимат прибързано, изтъкна и самият Лукашенко, когато по време на визитата му във Виена стана дума за премахване на смъртното наказание в Беларус. Той напомни, че преди време запазването на това наказание бе решено с общонароден референдум и по конституция въпросът може да се преразгледа само с референдум. По думите му беларуските власти са разработили план за обществена дискусия по смъртното наказание и последователно се движат в тази посока. \"Тук е опасно да се бърза\", подчерта той и добави, че Беларус \"ще потрае\", ако заради нежеланието й да премахне смъртното наказание не я приемат в Съвета на Европа. Диверсификация на отношенията Визитата на беларуския лидер в Австрия отново потвърди, че Минск все още разглежда Русия като главен и основен съюзник и партньор, но същевременно смята да гради по-разностранни връзки с други държави, осъзнал колко е уязвимо прекалено тясното обвързване с един-единствен съратник. Както беларуският първи дипломат отбеляза пред \"Зюддойче цайтунг\", Минск \"за последен път по време на голямата световна финансова криза научи от собствен опит, че зависимостта само от една страна е пагубна за икономиката\". На ръководството на Беларус освен това се налага да взема предвид, че страната \"се намира на линията, разделяща двама големи геополитически играчи\" - Русия и ЕС. \"И конфронтацията между тях влияе върху нас и нашите съседи. Засягайки най-вече санкциите и ответните санкции между Русия и страните от Запада, от които ние страдаме много като отворена страна, ориентирана към износа\", отбеляза Макей. Именно оттук идва стремежът на Минск \"да поддържа балансирани отношения с всички\", обясни той. Москва посреща с пълно разбиране този стремеж и стъпките на Минск за подобряване на връзките с други държави, включително членки на ЕС. Както припомни в тази връзка Дмитрий Песков, прессекретарят на руския президент, Беларус е \"суверенна държава и е съвсем нормално да контактува с други страни\". (БТА)", "date": "2019.11.15", "title": "Защо не е сензация визитата на Лукашенко във Виена?"}
{"url": "https://www.24chasa.bg/novini/article/7874423", "text": "Мащабните пожари в Австралия се очаква да пламнат с нова сила отново с повишаването на температурите идните дни, предаде Би Би Си. Досега 4-ма души загинаха в пламъците, които бушуват насред сушата в страната, около 300 домове са изпепелени. Условията се подобриха днес, но пожарникарите продължават да се опитват да потушат около 120 огнища в щатите Нов Южен Уелс и Куинсланд, съобщава  А властите предупредиха, че гореща въздушна маса се очаква да обхване Австралия и да засили пожарите. Прогнозата за уикенда в Западна Австралия е, че температурите ще надвишат 40 градуса по Целзий.", "date": "2019.11.15", "title": "Австралия се готви за още по-силни пожари (Снимки)"}
{"url": "https://www.24chasa.bg/novini/article/7874579", "text": "Работна група в парламента до дни трябва да предложи вариантът за реформа в болничните, за да се засили контролът. Те ще трябва да решат и при кои случаи няма да важи правилото болният да остане без пари през първия ден. Нашият стремеж е да не ощетяваме хората, но от друга страна да затегнем контрола. Очевидно контролът през здравната система не е достатъчно ефективен,каза още Русинова. Обясни, че много често хората,които боледуват леко предпочитат да си вземат отпуск за ден, защото краткият болничен не им е изгоден.", "date": "2019.11.15", "title": "Русинова: Няма да позволим човек, който боледува да бъде ощетен"}
{"url": "https://www.24chasa.bg/novini/article/7874558", "text": "Вицепремиерът и министър на външните работи Екатерина Захариева посвети визитата си в Ангола на насърчаване на бизнеса и икономическите връзки. Тя представи в Луанда възможностите на българските компании в минното дело, фармацевтиката, земеделието, възобновяемите енергийни източници, IT сектора и високите технологии. Тя е в Ангола на двудневно официално посещение по покана на външния министър Мануел Домингос Аугусто. Тази нейна визита е първата по рода си след 1989 г. и след историческото посещение на Тодор Живков в Луанда по покана на първия президент на страната Аугустино Нето. “Вашата визита идва в момент, важен за възстановяването на нашето приятелство, което започна още от борбата ни за независимост. България е образовала много студенти от Ангола, които днес допринасят за благосъстоянието на страната ни. Като член на ЕС България може да е вратата и адвокатът на Ангола пред Съюза и да ни подкрепи участието ни в различните инструменти за сътрудничество между ЕС и Африка. Мислим, че е много важно да се проведе възможно най-бързо провеждането на бизнес форум между двете страни. Разчитаме на подкрепата на премиера Борисов и на вас, за да насърчите икономическото сътрудничество между нашите две страни”, каза анголският външен министър Мануел Домингос Аугусто по време на срещата. Той и Захариева подписаха декларация за разбирателство и консултации между двете външни министерства, както и за намерение за сключване на споразумение за безвизово пътуване на притежателите на дипломатически и служебни паспорти. Гражданите на България с обикновени паспорти ще кандидатстват за виза вече по облекчена процедура онлайн, без да е нужно да посещават акредитираното за България анголско посолство в Белград. Двамата министри постигнаха принципно съгласие за откриване на почетно консулство на Бълхария в Ангола с ръководител Арнолд Ферейра, адвокат от Софийската адвокатска колегия, практикуващ международно търговско право в Ангола. Двамата министри се договориха и да се направи пълна ревизия на договорно-правната наза между двете страни, тъй като последният от осемте междуправителствени документа е подписан в далечната 1986 година. “Сигурен съм, че в България има много хора, свързани с Ангола. Нашият земеделски сектор бе почти изцяло изграден с българска помощ и се надявам отново да развием подобно успешно сътрудничество”, каза министър Аугусто. Захариева го увери, че в България има бизнесмени, които биха били заинтересовани от инвестиции в земеделието с цел износ към трети пазари, както и в производството на медикаменти за ветиринарната медицина. “Чувствам се заобиколена от приятели тук. Имах удоволствието вече да говоря лично с един от анголците, получил образованието си в България, вашия бивш министър на икономиката. България и днес има отлично образование в редица области като медицината, физиката, математиката и инженерните науки и ще се радвам да възстановим обмена на студенти. Надявам се скоро да организираме посещение на ваши експерти в България, които да представят пред нашия бизнес възможностите за инвестиране тук, както и за търговия. Имаме потенциал във високите технологии, земеделието, производството на лекарства за хуманната и ветеринарната медицина, военната индустрия”, заяви Захариева. Тя представи политиката на правителството в областта на данъчното облагане, мерките за стимулиране на бизнеса и икономическите резултати на страната ни. “Основната ни цел е да възстановим и развием още повече отношенията между България и държавите на юг от Сахара, които сме поддържали години наред на взаимноизгодна основа. Африка има огромен потенциал и той трябва да бъде използван”, добави Захариева. По-късно тя бе приета от президента на Ангола Жоао Мануел Гонсалвеш Лоренсу.", "date": "2019.11.15", "title": "Захариева насърчава бизнеса с Ангола след Тодор Живков"}
{"url": "https://www.24chasa.bg/novini/article/7874520", "text": "Енотът Зоро от зоопарка в Екатеринбург стана кръводарител на своя събрат Ракета.Това съобщи зоотехникът на зоопарка Василиса Валова, цитирана от БГНЕС. По нейните думи домашният любимец Ракета след вирусна инфекция е получил усложнения, поради които се е развила анемия - недостатъчно количество кислород в кръвта. Ветеринарните специалисти, с които се свързали собствениците на енота, взели решение за кръвопреливане. \"Собствениците започнаха да търсят донор: обадиха се в зоологическите градини и след това ни се обадиха по телефона. Ние се съгласихме. Днес се срещнахме в клиниката. Ветеринарите лекари взеха кръв от нашия енот Зоро, провериха дали е здрав и дали кръвта е подходяща. След това го инжектираха с упойка и взеха необходимото количество кръв - 100 милилитра е приемливата норма за животните“, каза Валова, цитира думите й  . Тя отбеляза, че Зоро се държал спокойно по време на процедурите, не проявявал агресия и не се опитвал да ухапе никого. След като донорът излязъл от упойката, той бил отведен обратно в зоологическата градина, където обядвал с друг миеща мечка и продължил обичайния си начин на живот.", "date": "2019.11.15", "title": "Енотът Зоро стана донор на кръв в Екатеринбург"}
{"url": "https://www.24chasa.bg/novini/article/7874647", "text": "Петър Витанов запозна Групата на социалистите и демократите с нередностите на провелите се местни избори в България, съобщиха от пресофиса на евродепутата. Той сподели и личните си впечатления, тъй като взе участие в кампаниите в няколко региона. Според него, условията, в които са се провели тези местни избори, са свързани с безпрецедентен натиск, купуване на гласове и машинации при отчитане на резултатите. Той припомни и намалената на един лев държавна субсидия за политическите партии, което допълнително е затруднило българската левица. Въпреки това, по думите му БСП е спечелила изборите в 59 общини, 4 областни града, а също така е увеличила броя на своите общински съветници и подкрепата си спрямо 2015 г. „След няколко изключително трудни години в местната власт, БСП направи крачка в правилната посока към връщането на доверието на ляво мислещите и прогресивни хора в страната“, завърши Витанов.", "date": "2019.11.15", "title": "Петър Витанов запозна колегите си в Брюксел с нередностите на местния вот в България"}
{"url": "https://www.24chasa.bg/novini/article/7874679", "text": "След Ислямската революция от 1979 г. Иран отказва да признае Израел и подкрепя палестински радикални групировки. Израел отдавна обвинява Иран, че се стреми да го унищожи, и смята Техеран за главния си враг в Близкия изток, предава БТА. \"Призивът да се премахне държавата Израел не означава премахване на евреите. Той означава хората от Палестина, били те мюсюлмани, християни или евреи, да избират правителството си\", каза Хаменей пред участниците в ислямска конференция в Техеран. Хаменей също така разкритикува западните страни заради натиска им над Иран за ядрената му програма. \"Всички страни се нуждаят от мирна ядрена енергия, но западните монополисти се стремят да имат монопол върху тази енергия. Западняците знаят, че ние не се стремим към ядрени оръжия поради своите принципи и вярвания\", заяви иранският върховен лидер.", "date": "2019.11.15", "title": "Али Хаменей: Иран не призовава за ликвидирането на евреите, всички религии трябва да имат глас за  бъдещето на Израел"}
{"url": "https://www.24chasa.bg/novini/article/7874657", "text": "Собственик на автомобил в Германия няма право на регистрационен номер, напомнящ за Адолф Хитлер и годината, в която нацисткият лидер е дошъл на власт. Това реши днес съд в германския град Мюнстер, предаде ДПА. Регистрационният номер \"НН 1933\" (на латиница) противоречи на етичните стандарти, защото препраща към нацисткия поздрав \"Хайл Хитлер\" и годината, в която Хитлер става канцлер, постанови съдът. Решението бе във връзка с дело, заведено от човек, поискал този регистрационен номер за колата си. Местните власти му отказали искането и той потърсил правата си в съда.", "date": "2019.11.15", "title": "Германски съд не позволи регистрационен номер на кола, напомнящ за Хитлер"}
{"url": "https://www.24chasa.bg/novini/article/7874648", "text": "Сепсис е вероятната причина, която може би е довела до смъртта на 3-годишното дете, за което по-рано днес стана ясно, че е починало в Пирогов ден по-рано. Здравният министър Кирил Ананиев нареди проверка в 3 лечебни заведения - \"Пирогов\", университетската \"Лозенец\" и специализираната детска болница \"Проф. Иван Митев\". Причината е, че момченцето е преминало и през трите, преди да се стигне до фаталния край. Според родителите детето е закарано в детската болница, защото получило обрив. Оттам обаче отказали да го приемат, защото леглата в болницата били запълнени. Според родителите, в детската болница чакали 2 часа и никой не им обърнал внимание, казаха от Би Ти Ви. За случая са разказали самите родители в писмо до медията. След това родителите отиват в болница \"Лозенец\". Там прегледът на детето продължил 10-15 минути, като, според лекарите то е било без температура и е вървяло само. Назначено му е лечение.  Когато се прибират вкъщи обаче, детето се влошава и родителите отново отиват в детската болница. Там са положени спешни грижи, но състоянието му много бързо се влошава и в почти мъртво детето е откарано в \"Пирогов\". Въпреки положените усилия и грижи от страна на спешните медици, детето е починало.  Първоначално имало хипотеза, че детето е починало в резултат на инфекция с коксаки вируси. Най-често коксаки инфекцията протича с грипоподобни симптоми и минава без специфично лечение. В други случаи обаче вирусите могат да засегнат кожата, храносмилателната, дихателната система, мускулите и сърцето. Поради тази причина клиничната картина и оплакванията при децата могат да са много разнообразни. По данни на директора на Националния център по заразни и паразитни болести проф. Тодор Кантарджиев, главен координатор на Експертния съвет по микробиология към здравното министерство, в референтната лаборатория по респираторни инфекции и грип на 15 ноември в материала от 3-годишното дете, починало в \"Пирогов\", е доказан риновирус. Понякога тези вируси могат да причинят тежка пневмония, обясни проф. Кантарджиев. Риновирусите, които в последните 2 месеца се изолират в лабораторията, са били от групата на ентеровирусите, които се предават не толкова с пръски, а чрез ръцете, за което \"24 часа\" писа. На въпрос дали е резонно предположението за коксаки вирус, директорът отговори, че в Националната референтна лаборатория по ентеровируси на НЦЗПБ за последно е доказан коксаки вирус през месец май. Той е бил открит в материал от тежко болно дете, изпратен от една от столичните болници. ", "date": "2019.11.15", "title": "Починалото момченце било с обрив, в детската болница нямало легла, умира за часове"}
{"url": "https://www.24chasa.bg/novini/article/7873649", "text": "На 02.11.2019г. в Технически университет – Варна се проведе Общо събрание на Националното представителство на Студентските съвети в Република България. Форумът беше открит с приветствие от ректора на Технически университет – Варна, проф. Венцислав Вълчев, който пожела на студентите да продължават да участват активно и целеустремено да допринасят за по-доброто взаимодействие между институциите. На срещата, водена от настоящия председател на НПСС - г-жа Яна Вангелова, присъстваха делегати от 24 университета от цялата страна, както и представители на домакина - Студентски съвет на ТУ - Варна. След дългите разисквания, продължили през съботния ден, в неделя, на 03.11 представителите на Студентски съвет на Технически университет - Варна, заедно с гостуващите делегати поставиха венец пред паметника на Иван Вазов и поднесоха цветя пред бюст-паметниците на Алеята на Възраждането в Морската градина по повод честването на Деня на Будителите.", "date": "2019.11.15", "title": "ТУ-Варна посрещна делегатите от Националното представителство на Студентските съвети в Република България"}
{"url": "https://www.24chasa.bg/novini/article/7874742", "text": "Конституционният съд (КС) обяви за противоконституционна разпоредбата от Закона за защита на личните данни (ЗЗЛД), с която бяха въведени 10 критерии, по които ще се преценява дали журналистите са спазили баланса между правото на информация и това на защита на личните данни, когато са използвали такива в свои материали, съобщи  Решението е взето с 8 на 4 гласа. На особено мнение са Павлина Панова, Красимир Влахов, Гроздан Илиев и Анастас Анастасов. Разпоредбата беше атакувана от депутати от БСП, а преди това вето ѝ наложи президентът Румен Радев. Според депутатите от левицата критериите, определени от законодателя (какви са те виж в карето) са „абстрактни, неясни, обтекаеми и субективни“, а това създава сериозен риск за произволни тълкувания. Това според тях ще доведе до затрудняване на свободата на словото, а там където я няма нея, е „немислима и невъзможна правовата държава“. Освен това в искането се сочи, че прекалено казуистичното изброяване на въпросните критерии ще доведе до цензура. Според депутатите тази разпоредба погазва изискването за предсказуемост на действията на администрацията – в случая на Комисията за защита на личните данни, като ѝ дава прекалено широка, дори произволна, преценка при тълкуването на въпросните критерии. Депутатите изтъкнаха още, че с атакувания от тях член се дава и превес на защитата на личните данни над правото на информация. Какви са мотивите на Конституционния съд да „отмени“ разпоредбата ще стане ясно след публикуването на решението му по-късно.", "date": "2019.11.15", "title": "10-те критерия за баланс между свободата на словото и защитата на личните данни - противоконституционни"}
{"url": "https://www.24chasa.bg/novini/article/7874768", "text": "Районният съд в Дупница призна Николина Д. /73 г./ и внука й - Димитър А. /27 г./, за виновни в отглеждането и държането на коноп в двора на обитаваната от тях къща в дупнишкото село Джерман, съобщиха от съда. За двамата са определени еднакви наказания - \"лишаване от свобода\" за срок от две години, с тригодишен изпитателен срок и глоба в размер на 5000 лева. В парник, намиращ се в двора на къщата, в съучастие като съизвършители, през май 2016 г. двамата са засели и отглеждали растения от рода на конопа. \"Става дума за 13 стръка коноп /марихуана/ с общо тегло на изсушената листна маса 11 530 грама, на стойност 69 180 лева\", уточниха от съда. Районният съд в Дупница призна двамата подсъдими за виновни и за това, че през октомври 2016 г. в с. Джерман, на тавана на къщата, са държали високорискови наркотични вещества - марихуана, с общо тегло на изсушената листна маса 2790 грама, на стойност 16 740 лева. Присъдата може да се обжалва и протестира пред Кюстендилския окръжен съд в 15-дневен срок.", "date": "2019.11.15", "title": "Съд призна за виновни баба и внук за отглеждане на марихуана"}
{"url": "https://www.24chasa.bg/novini/article/7874864", "text": "35-годишната убита жена в Ямбол и заподозреният 61-годишен Димитър Сотиров са живели заедно, съобщи  . Според прокуратурата резултатите от ДНК и съдебно-медицинската експертиза сочат, че именно Сотиров е извършителят. Мъжът запазил пълно мълчание в съдебната зала и не е направил самопризнания. В нощта срещу 11 ноември под влиянието на алкохол мъжът ударил с брадва жената и тя починала на място. На задържания е повдигнато обвинение за убийство по особено жесток начин, като за това се предвиждат 20 г. затвор. По информация на bTV жената е била бездомна, а Сотиров я подслонил временно.", "date": "2019.11.15", "title": "Жертвата от Ямбол е живеела със заподозрения за убийството й"}
{"url": "https://www.24chasa.bg/novini/article/7874867", "text": "Лейбъристката партия обещава безплатен високоскоростен интернет за всички в Обединеното кралство, ако спечели изборите на 12 декември, съобщи Франс прес. \"Това, което преди бе лукс, сега е необходимост\" и трябва да стане комунална услуга, каза днес Корбин. Според изчисленията този проект ще струва 20 милиарда лири стерлинги. За да може да функционира, системата ще се нуждае годишно от 230 милиона лири, които лейбъристите смятат да осигурят чрез данъци, наложени на технологични гиганти като \"Амазон\", \"Фейсбук\" и \"Гугъл\". Критикувана за колебанието си по въпроса за излизането от ЕС и изоставаща в социологическите проучвания, основната британска опозиционна сила, предвождани от левичаря Джереми Корбин, обеща \"радикална програма\" с национализации и инвестиции в комуналните услуги. С нея лейбъристите искат да сложат край на продължилите 10 години мерки за строги икономии, налагани от различни консервативни правителства. Корбин обеща да национализира \"железниците, пощата и водата\". Партията ще представи пълната си програма идната седмица. Консерваторите нарекоха \"фантазия\" обещанието на политическите им съперници и заявиха, че то ще струва милиарди лири, които ще бъдат взети от данъкоплатците. В желанието си да скъсат с имиджа на поддръжници на строгите икономии, торите на премиера Борис Джонсън също обещаха големи разходи за инфраструктура, полиция и нови болници. Социологическо проучване на института \"Югав\" от вторник прогнозира, че лейбъристите ще спечелят 28 процента, а консерваторите - 42 на сто от гласовете.", "date": "2019.11.15", "title": "Лейбъристите обещават безплатен интернет при победа на изборите във Великобритания"}
{"url": "https://www.24chasa.bg/novini/article/7874875", "text": "Долната камара на германския парламент, Бундестагът, одобри днес свързан с климата важен законодателен пакет, който цели да гарантира, че Германия ще постигне целите си да намали емисиите на парникови газове до 2030 г., предаде Ройтерс, цитирани от БТА. Това стана след месеци на пазарлъци между християндемократическия блок на канцлера Ангела Меркел и коалиционния му партньор - социалдемократическата партия. Германия, която е най-голямата икономика в Европа, се стреми да намали до 2030 г. парниковите емисии до 55 процента от нивата им през 1990 г. Законодателният пакет налага задължения на различни държавни ведомства и ще доведе до увеличаване на разходите на крайните потребители за използване на изкопаеми горива в транспорта и отоплението. Той предвижда през 2021 г. да влезе в сила цена на въглеродните емисии, отбелязва ДПА. Цената на влаковите билети трябва да падне от началото на следващата година, в резултат на намаляване на ДДС, за да намалеят пътуванията по въздух и с автомобили. Същевременно от 1 април догодина ще поскъпнат билетите за вътрешните полети. Бундестагът прие също мерки за субсидиране на пътниците, използващи железопътен транспорт, и за реновация на сгради. Те бяха разкритикувани както от екологични организации, които ги смятат за недостатъчни, така и от икономисти, според които ще бъдат засегнати по-неплатежоспособните граждани. Данъчните аспекти на законодателния пакет ще трябва да бъдат одобрени и от горната камара на германския парламент, за да влязат в сила. Те ще бъдат обсъдени от Бундесрата в края на месеца, на фона на индикациите, че той може да настоява за промени, отбелязва ДПА. Горната камара на германския парламент представлява 16-те провинции в страната. Зелените, които са част от управляващата коалиция в девет провинции, могат да забавят или блокират законодателния пакет. Високопоставен представител на екологичната партия заяви, че мерките не са нито бързи, нито ефективни в достатъчна степен.", "date": "2019.11.15", "title": "Бундестагът одобри закони, свързани с климата"}
{"url": "https://www.24chasa.bg/novini/article/7874920", "text": "Известният сръбски певец Джордже Балашевич е претърпял инфаркт, съобщава белградският вестник \"Блиц\". Певецът в момента е в болница, поставени са му стентове. Това е причината за отказване на ангажиментите му, предаде БТА. Неофициално стана известно, че Балашевич е добре и скоро ще бъде изписан от болницата, отбелязва \"Блиц\". Джордже Балашевич трябваше да изнесе концерт в Крагуевац, но концертът бе отменен", "date": "2019.11.15", "title": "Сръбският певец Джордже Балашевич получи инфаркт"}
{"url": "https://www.24chasa.bg/novini/article/7874874", "text": "Не зная дали темата за болничните е най-важната, по-важното е че това е несъстоятелно и е невъзможно да бъде прокарано. Това заяви лидерът на Конфедерацията на независимите синдикати в България (КНСБ) Пламен Димитров пред Нова телевизия по повод предложението на управляващите първият ден от болничните да не се заплаща. \"Това раздели както политическия свят, така и работодателите\", каза още той. \"Първо казват защо ние плащаме за нещо, за което веднъж е платено, което е наистина така\", отбеляза Димитров. 10% от болничните са с продължителност един ден. Това не означава, че масово българите си взимат по ден болничен, за да си удължат уикенда.  Като мерим нещо с Европа, трябва да мерим и доходите си. Ако живея на ръба, като ми вземеш една надница, това колко е - ако съм една шивачка, посочи още Димитров. НОИ има потвърдени приходи за следващата година, заяви той. Ивелин Желязков директор на \"Тристранно сътрудничество\" в Асоциацията на индустриалния капитал в България (АИКБ) заяви обаче, че взимането на болничните се е превърнало в пандемия. Той обясни, че през последните години те многократно са нараснали. \"Когато един ваш работник не е на работа, неговите работници трябва да изработят и неговите задължения\", каза още той. Най-малко болнични са взети през 2012-а. Това показва, че тази мярка е работила. От тогава болничните и разходите растат. \"Такава мярка има в цяла Южна Европа\", заяви още Желязков.", "date": "2019.11.15", "title": "КНСБ: Предложението за болничните няма да мине. Работодатели: В цяла Южна Европа е така"}
{"url": "https://www.24chasa.bg/novini/article/7874976", "text": "Американският астронавт Андрю Морган и италианският му колега Лука Пармитано излязоха в открития космос, предадоха ТАСС и БТА. Морган и Пармитано ще прекарат около шест часа извън Международната космическа станция (МКС), за да ремонтират инсталирания на корпуса й алфа-магнитен спектрометър. Работата по уреда налага още три излизания в космоса. Две от тях са планирани за 22 ноември и 1-2 декември. Датата за третото все още не е определена. Спектрометърът с тегло 7,5 тона, чиято разработка отне 14 години и струваше 1,5 милиарда долара, беше доставен на МКС със совалката \"Индевър\" през 2011 г. В създаването му участваха 56 институции от 16 страни, включително Русия. С негова помощ учените се надяват да открият следи от антиматерия, да изучат състава и енергийния спектър на първичните космически лъчи, което ще помогне да се разбере как се е формирала Вселената. По-рано от Центъра за контрол на полетите в Хюстън окачествиха ремонта на устройството като \"уникална операция\", тъй като първоначално не се предполагаше, че евентуално възникналите по време на експлоатацията му неизправности ще трябва да бъдат отстранявани в орбита. Очакваше се спектрометърът да работи без сериозни проблеми в продължение на 10-18 години. Повредите обаче започнаха три години след въвеждането му в експлоатация. За ремонта му бяха изработени 25 нови инструмента, които бяха доставени на МКС в рамките на последните три полета на товарни кораби.", "date": "2019.11.15", "title": "Астронавтите Андрю Морган и Лука Пармитано излязоха в открития космос (Видео)"}
{"url": "https://www.24chasa.bg/novini/article/7874972", "text": "Турският министър на вътрешните работи Сюлейман Сойлу съобщи днес, че е бил задържан един от ръководителите на джихадистката групировка \"Ислямска държава\" (ИД), предаде ТАСС. Един от лидерите на ИД бе задържан в Сирия. Става въпрос за терорист, участвал в организирането на големи атентати в Европа и Турция, пояснява БТА. Продължава разпитът на терориста, посочи Сойлу, цитиран от Анадолската агенция.", "date": "2019.11.15", "title": "Турция е задържала един от ръководителите\nна \"Ислямска държава\""}
{"url": "https://www.24chasa.bg/novini/article/7875789", "text": "Нов рекорд бе поставен за най-дълъг директен полет с пътнически самолет. Маршрутът е от Лондон до Сидни. С него пътниците спестиха поне три часа в прекачване и смяна на авиокомпании, съобщава  . Полетът от Лондон до Сидни продължи 19 часа и 19 минути. За това време 50-те души на борда видяха два пъти изгрева и изминаха разстояние от 17 хиляди и 800 километра. Само преди месец автсралийската авиокомпания постави първия рекорд за най-дълъг директен полет между Ню Йорк и Сидни. Тогава пасажерите прекараха във въздуха 19 часа и 16 минути. Полетите са експериментални и се очаква да започнат да се изпълняват най-рано след три години.", "date": "2019.11.15", "title": "Нов рекорд за най-дълъг пътнически полет - с три минути повече от досегашния"}
{"url": "https://www.24chasa.bg/novini/article/7875815", "text": "Белград се сдоби с най-хубавия парк в тази част на Европа, заяви Вучич на откриването на Белградския парк и част от булевард \"Удроу Уилсън\" и улица \"Николай Кравцов\", предава БТА. Той изтъкна, че за много кратко време ще бъдат изградени много жилища и бизнес офиси в комплекса \"Белград на вода\", който се превръща в най-модерната част на сръбската столица. Вучич каза, че е радостен, че в един и същ момент се откриват улици на имената на американец и руснак, които са направили нещо за страната. Президентът поясни, че Кравцов е загубил живота си, освобождавайки сградата на белградската поща по време на освобождаването на Белград през 1944 г. и затова получава улица на свое име.", "date": "2019.11.15", "title": "Вучич откри нов парк, булевард и улица в Белград"}
