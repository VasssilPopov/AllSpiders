{"url": "https://www.24chasa.bg/novini/article/7519164", "text": "Двамата кандидати за лидерския пост в Консервативната партия и бъдещ премиер Борис Джонсън и Джереми Хънт отправиха първите си официални обръщения към членовете на партията, които ще определят победителя чрез гласуване по пощата, предаде Асошиейтед прес. Бившият британски външен министър и бивш кмет на Лондон Борис Джонсън се изправи срещу действащия външен министър Хънт на конференция в Бирмингам, предава БТА. Джонсън започна речта си, акцентирайки върху забавянето на напускането на ЕС. \"Трябва да приключим с Брекзита\", подчерта той. Бившият външен министър повтори позицията си, че споразумението с Брюксел за напускане на ЕС може да бъде предоговорено, отбеляза ДПА. \"Напълно, напълно съм убеден, че с подходящата енергия и ангажираност, здравият разум ще надделее, но просто в случай, че това не стане, трябва да се подготвим да излезем от ЕС въпреки това\", заяви той. \"Точно защото отсега до 31 октомври ще се готвим за Брекзит без споразумение, ще получим сделката, от която се нуждаем\", добави той. Джонсън е смятан за фаворит в надпреварата за наследник на Мей начело на консерваторите. Проучвания сред членовете на Консервативната партия сочат, че той почти сигурно ще спечели втория тур на изборите за партиен лидер, отбелязва ДПА. Общо двамата кандидати ще проведат 16 срещи с членове на Консервативната партия. Въпросът за сумата, която Великобритания трябва да плати на ЕС за Брекзита, трябва да бъде определен при по-нататъшни преговори, добави Джонсън. \"Важно е Великобритания да води преговори. Трябва да запазваме известна креативна двусмисленост, докато не постигнем споразумение\", заяви кандидатът за премиер, цитиран от ТАСС. Според медиите британските и европейските преговарящи са се споразумели за сумата от 39 милиарда лири (50 милиарда долара). Джонсън отказа да отговори на въпроси защо полицията е била повикана снощи в жилището, където той живее с приятелката си, предаде Ройтерс. Членовете на Консервативната партия не се интересуват от подобни въпроси, а от плановете му за страната и партията, заяви той под аплодисментите на присъстващите.", "date": "2019.06.22", "title": "Борис Джонсън: Уверен съм, че сделката за Брекзит може да бъде предоговорена"}
{"url": "https://www.24chasa.bg/novini/article/7519042", "text": "Полетите на грузинските авиолинии до Русия се преустановяват от 8 юли, предадоха Ройтерс и ТАСС, цитирайки руското транспортно министерство. \"Причината за спирането на полетите е необходимостта от гарантиране на достатъчно равнище на авиационна безопасност, както и наличието на просрочени задължения\" на грузинските компании, се казва в съобщението, публикувано на сайта на транспортното министерство, предава БТА. Вчера руският президент Владимир Путин забрани временно пътническите полети от Русия до Грузия, след като в Тбилиси започнаха безредици, причинени от посещението на руски депутат, припомня Ройтерс. Забраната за грузинските полети до Русия също влиза в сила от 8 юли. Експерти заявиха, че забраната руските авиолинии да летят до Грузия ще доведе до първоначален спад в туристическия поток, но очакват грузинската туристическа индустрия да се възстанови бързо, предаде Асошиейтед прес. Забраната напомня на въведената през 2006 г. забрана за полети и за внос на грузинско вино и минерална вода. По-късно тези забрани бяха отменени. \"Първоначално те имаха негативен ефект, но бяха намерени нови пазари и нови договори. Мисля, че същото ще стане и в сферата на туризма\", заявява Кака Гоголашвили от грузинската туристическа агенция Глобал.", "date": "2019.06.22", "title": "Полетите на грузинските авиолинии до Русия - забранени от 8 юли"}
{"url": "https://www.24chasa.bg/novini/article/7511790", "text": "Много бизнеси се нуждаят от хладилни витрини, но изискванията към тази техника се повишават все повече. Фактът, че българска фирма, тръгнала от абсолютната нула, изработва и доставя интелигентни хладилни витрини за редица големи чужди фирми, заслужава адмирации. “Братя Чичеклиеви” ООД с помощта на еврофондовете започва да прави преди известно време иновативни витрини, които наред с функциите на обикновените имат три допълнителни. Например, при спадане под определен минимум. Също така се самоизключват при спадане на захранващото напрежение с цел да предпазят компресора от изгаряне. Осигуряват и навременна реакция при неспособност за достигане на зададената температура. Наградата на “Братя Чичеклиеви” ООД в конкурса “Големите малки” обаче не е за иновации, а за устойчиво развитие. Защото фирмата е основана през 1992 г. в едно мазе с един малък абкант за огъване на ламарина. Специализира се в производството на хладилни витрини, като основните клиенти в началото са били малки гаражни магазинчета. Основното предимство е, че витрините са направени по поръчка с размери и външен вид, изцяло съобразени с желанието на клиента. С времето дейността на фирмата се разширява и към хладилните витрини се добавя производството на стелажи, щанд маси и рафтове. С много усилия, собствени средства и банкови кредити фирмата успява да закупи по-модерни дървообработващи машини. Лека-полека клиенти стават по-големи магазини, сладкарници, аптеки. След 2013 г. благодарение на европейско финансиране успява да закупи модерни компютърно управлявани машини за металообработване и дървообработване. Това позволява да постигне многократно по-високо качество и прецизност в производството. Първите по-големи обекти извън България са за световните вериги Inmedio и Reley в Швейцария. През 2014 г. са изпратени витрини за сладолед за тестове в лабораториите на “Нестле” в гр. Бове, Франция. След месец идва поръчка от “Нестле” за През това време фирмата разширява пазарния си дял и на българския пазар. В момента всички големи вериги сладкарници са нейни клиенти, а от две години насам има редовен износ на хладилни витрини за цветя за Холандия. Бензиностанциите “Шел” в България са нейни клиенти, а в момента преговаря за доставка на витрини за веригата в 7 европейски държави. “Много фирми в нашата сфера не успяха да се задържат на пазара. Ние не само успяхме, но и се развиваме. Отделяме ресурс за разработване на иновативни решения и постоянно се стремим към новото и модерното”, казва собственикът Александър Чичеклиев. ", "date": "2019.06.22", "title": "От гаражен производител до доставчик на световни фирми (Видео)"}
{"url": "https://www.24chasa.bg/novini/article/7519104", "text": "Иранският външен министър Мохамад Джавад Зариф пусна в Туитър карта с точни координати, които според него показват, че сваленият в четвъртък от Иран американски дрон се е намирал в териториалното въздушно пространство на Иран, предаде Ройтерс. На картата са изобразени и два жълти квадрата по маршрута на дрона, които според данните в нея обозначават изпратени на дрона ирански радио предупреждения, предава БТА. \"Не може да има съмнение къде се е намирал безпилотният самолет, когато е бил свален\", заяви Зариф.", "date": "2019.06.22", "title": "Ирански министър качи в мрежата мястото, където е свален американският дрон"}
{"url": "https://www.24chasa.bg/novini/article/7519114", "text": "Турският президент Реджеп Тайип Ердоган бе осезаемо тих днес, един ден преди спорното повторение на изборите за кмет на Истанбул, докато опозиционният кандидат Екрем Имамоглу проведе два митинга, съобщава ДПА. \"Аз съм на улицата от шест месеца. Бил съм във всеки квартал (на Истанбул). Никога не съм нападал персонално противника си\", заяви Имамоглу пред репортери в консервативния квартал Султанбейли в азиатската част на Истанбул. \"Любовта и уважението ще победят\", добави той. Предизборната кампания за повторението на вота в Истанбул спира днес в 18,00 ч. местно време, предава БТА. Президентът Реджеп Тайип Ердоган не участва в изборите, но през последната седмица води активна кампания в полза на кандидата на управляващата Партия на справедливостта и развитието (ПСР) Бинали Йълдъръм. Ердоган отправи редица обиди и обвинения към кандидата на опозиционната Народнорепубликанска партия, наричайки го \"неморален лъжец\", съюзник на терористи, сравни го с тиранин и каза, че не е в състояние да ръководи Истанбул, отбелязва ДПА. Четиридесет и деветгодишният Имамоглу спечели кметските избори на 31 март с преднина от близо 14 000 гласа пред съперника си Бинали Йълдъръм (63-годишен), но Висшата избирателна комисия анулира резултата на 6 май, заради твърдения на управляващата партия за нередности, и нареди повторение на 23 юни. Решението предизвика международни критики, припомня агенцията. Имамоглу обеща да поправи \"беззаконието\", без да споменава конкретно Висшата избирателна комисия. \"Ние ще работим ден и нощ. Истанбул има големи проблеми. Ние ще донесем справедливост\", заяви Екрем Имамоглу на друг митинг в квартал Юскюдар. Опозиционният кандидат призова привържениците си да защитят утре избирателните урни. Висшата избирателна комисия се позова на нередовно назначаване на членове на избирателни комисии като причина за решението да отмени резултата от 31 март. Народнорепубликанската партия обяви, че ще има 200 000 представители във всички избирателни секции и собствени наблюдатели. Наблюдатели от Съвета на Европа също ще присъстват в избирателните секции. Речта на Имамоглу днес бе често прекъсвана от събралите се хора, които скандираха \"Кмет Екрем\" и \"Право, закон, справедливост\". Той обеща да сложи край на безцелното харчене на средства и да даде ресурсите на града на хората. Кандидатът на ПСР Бинали Йълдъръм участва днес в закуска с бизнесмени в Истанбул. Йълдъръм нямаше планирани митинги, но във видео, качено в Туитър, говори за големите правителствени инфраструктурни проекти и обеща нови инвестиции. През последната седмица президентът Ердоган се включи активно в кампанията на своя верен съюзник Бинали Йълдъръм, след като няколко социологически анкети показаха преднина за Имамоглу от 5 до 8 процента пред кандидата на управляващата партия. Ердоган хвърли почти всяко оръжие от своя арсенал срещу Имамоглу, за да спре подема му. Той призова избирателите да не подкрепят \"кандидат, подкрепен от терористични организации\", визирайки Имамоглу, но без да го назове. Същевременно държавни медии разпространиха видео на лидери на ПКК, които подкрепят Имамоглу, а опозиционният кандидат отхвърли записа и го определи като \"интрига\". Ердоган отиде още по-далеч, като обвини Имамоглу, че използва тактиката на ФЕТО - Фетхуллахистката терористична организация, която турските власти обвиняват за опита за преврат през 2016 г. Обвинението дойде, след като Имамоглу обеща да спре безцелното харчене и корупцията в истанбулската голяма община. Турският президент сравни кандидата на опозицията и с президента на Египет Абдел Фатах ас Сиси, когото Ердоган нарече \"тиранин\" във връзка със смъртта на бившия президент Мохамед Морси. \"Ще изберем Ас Сиси или Бинали Йълдъръм (за кмет) в неделя?\", попита Ердоган на митинг в сряда, припомня ДПА. От своя страна Екрем Имамоглу отхвърли всички обвинения и не отвърна на повечето обиди. Той обеща да спечели повторението на вота, а кампанията му премина под лозунга \"Всичко ще бъде много хубаво\".", "date": "2019.06.22", "title": "Ердоган осезаемо тих в последния ден от предизборната кампания"}
{"url": "https://www.24chasa.bg/novini/article/7519147", "text": "Белият дом представи днес икономическия раздел на дългоочаквания американски план за мир между Израел и палестинците, наричан от САЩ \"сделката на века\", предаде Асошиейтед прес. Той съдържа призив за инвестиции от 50 милиарда долара за инфраструктурни проекти на Западния бряг, в Газа и съседните държави, предава БТА. Белият дом съобщава за първи път детайли за плана, посочва АФП. Уточнява се, че една от целите е да се реформира палестинската икономика, която да се обвърже с икономиките на съседните страни, за да се привлекат инвестиции и да се увеличи двойно брутният вътрешен продукт за десет години. Предложеният план за икономиката бе публикуван преди двудневната конференция, посветена на него, която ще се състои във вторник и сряда идната седмица в Бахрейн. Засега и конференцията, и планът са посрещани твърде скептично, а палестинците открито се противопоставят на американските предложения, отбелязва АП. На конференцията в Бахрейн, наречена \"Мир за просперитет\", няма да бъдат официално представени нито Израел, нито палестинците. Тя ще протече в обстановка на силно напрежение в Близкия изток заради Иран. Очакванията за резултатите от нея са ограничени, тъй като няма да се обсъждат никакви политически елементи, които са решаващи за уреждане на конфликта, добавя АП.", "date": "2019.06.22", "title": "Белият дом: Да се реформира палестинската икономика"}
{"url": "https://www.24chasa.bg/novini/article/7519150", "text": "Дванадесет души, сред които осем деца, са пострадали  . Това съобщиха от Спешното отделение на болницата в Ловеч. В микробуса са пътували осем деца от Червен бряг и техен ръководител. Според информация от полицията водачът на микробуса не е спазил предимство при излизане на главния път София - Варна и се ударил в лек автомобил. Всички 12 пострадали от катастрофата са откарани в ловешката болница с различни наранявания, без опасност за живота. След направените им прегледи двама от пострадалите възрастни остават за лечение там, а други трима, сред които и едно дете, са предпочели лечение в друго болнично заведение. По случая е образувано досъдебно производство. Движението в участъка вече нормализирано.", "date": "2019.06.22", "title": "8 деца и 4-ма възрастни са пострадали при катастрофата край Ловеч"}
{"url": "https://www.24chasa.bg/novini/article/7518958", "text": "Президентът на Шри Ланка удължи срока на изтичащото днес извънредно положение, въведено след джихадистките атентати на Великден, в които бяха убити 258 души, а близо 500 бяха ранени, предаде Франс прес. Президентът Маитхрипала Сирисена заяви в указ, че продължава срока на мерките, които разширяват правомощията на полицията и силите за сигурност за арестуване и задържане на заподозрени лица, предава БТА. В момента малко над 100 души, в това число десет жени, са задържани във връзка със самоубийствените атентати в съботата на католическия Великден срещу три църкви и три луксозни хотела в Коломбо. В края на май Сирисена беше казал на дипломати от Австралия, Канада, САЩ, Япония и европейски страни, че положението със сигурността в страната се е върнало \"до 99 процента на нормално ниво\" и че той ще отмени извънредното положение на 22 юни. Президентът беше казал на дипломатите и че силите за сигурност са задържали или убили всички пряко свързани с атентатите лица, които се приписват на местна джихадистка групировка и за които пое отговорност \"Ислямска държава\". Няма обяснение от властите на Шри Ланка защо президентът е променил решението си и е удължил срока на извънредното положение.", "date": "2019.06.22", "title": "Удължиха извънредното положение в Шри Ланка"}
{"url": "https://www.24chasa.bg/novini/article/7518961", "text": "Президентът на КНСБ Пламен Димитров стана независим член на Съвета на директорите на „Албена”АД след гласуване на общо събрание на акционерите. Постоянното му възнаграждение е три месечни брутни заплати. Аргументът за избирането му, че има богат опит в сферата на управлението на човешките ресурси. Според изпълнителния директор Красимир Станев, такава практика в Европа е позната и дава добри резултати. Пламен Димитров не присъства на събранието. 80 стотинки на акция ще е дивидентът, реши още събранието. Печалбата на дружеството за 2018 г. е 10,9 млн. лн, За 2018 г. Албена отчита 3% ръст в реализираните нощувки. В края на миналата година Албена беше обявена за Европейски курорт на спорта, благодарение на инвестициите от над 5 млн. лв. в спортна база, която позволява комплексът да е домакин на редица престижни международни форуми.", "date": "2019.06.22", "title": "Шефът на КНСБ Пламен Димитров стана член на Съвета на директорите на „Албена”АД"}
{"url": "https://www.24chasa.bg/novini/article/7518967", "text": "Убеждение на президента Радев е, че геополитическото място на България е свързано с членството в ЕС и НАТО, но географското и историческото ѝ положение ѝ позволяват да гради мостове. Това заяви външнополитическият съветник на президента Николай Милков пред  . Милков коментира посещението на президента Радев на форума в Санкт Петербург, отношенията с Китай и политическата ситуация на Балканите. Отказът от „Южен поток“ е колективно решение на ЕС - така Николай Милков повтори думите на президента Радев на икономическия форум в Санкт Петербург за спирането на проекта. „Всеки проект, който носи диверсификация на енергийните доставки, е добър“, допълни Милков. Президентството е против начина, по който е сключена сделката за многоцелевите изтребители F-16, а не против самия избор. Цената не може да се коментира все още, тъй като все още няма конкретни параметри, заяви Милков. Предстои посещение на президента Радев в Женева, а през юли месец той ще направи официална визита в Китай. България може да развива отношения с Китай спрямо политиката на ЕС. В сравнение със съседите си, България има сравнително изостанали отношения с Китай, изтъкна Милков.", "date": "2019.06.22", "title": "Съветник на президента Радев: Мястото на България е ясно"}
{"url": "https://www.24chasa.bg/novini/article/7519001", "text": "Арестуван е директорът на  , съобщава турският телевизионен канал СиЕнЕн-Тюрк. При пожара във фабриката, в която според неофициални информации са работели нелегално ирански, афганистански и узбекски граждани, загинаха четирима работници, а двама работници пострадаха от задушаване с дим, предава БТА. Според информациите фабриката е била затворена по-рано заради това, че не е отговаряла на противопожарните изисквания, и не е имала разрешително да работи. В рамките на разследването на причините за пожара е задържан директорът Абдюл Г. Противопожарните екипи са спасили 20 работници, които са били блокирани на последния етаж на фабриката. След потушаването на огъня в сградата са били намерени труповете на четирима работници.", "date": "2019.06.22", "title": "Арестуваха директора на фабриката в Истанбул, в която пожар изгори четирима"}
{"url": "https://www.24chasa.bg/novini/article/7519030", "text": "Иранското външно министерство призова шарже д'афер на посолството на Обединените арабски емирства в Техеран, за да изрази протест срещу ролята на неговата страна в изпращането на американски дрон, който според Иран е прелетял през въздушното му пространство, предадоха ДПА и Ройтерс. Иран заяви, че дронът, който беше свален в четвъртък, е излетял от американска военна база в ОАЕ и е летял към Иран. Според иранската агенция ИРНА Техеран е порицал днес \"неприемливото сътрудничество\" между ОАЕ и чуждите войски, които приближават иранските граници, предава БТА. Иран заявява, че дронът е бил свален, защото е нарушил въздушното му пространство и е пренебрегнал много предупреждения. САЩ отхвърлят тези обвинения и твърдят, че безпилотният летателен апарат е бил в международното въздушно пространство, когато бил свален. ОАЕ, Саудитска Арабия и Израел са основните съюзници на Вашингтон в Близкия изток, отбелязва ДПА.", "date": "2019.06.22", "title": "Иран привика дипломатическия представител на ОАЕ заради американския дрон"}
{"url": "https://www.24chasa.bg/novini/article/7519034", "text": "Президентът на САЩ Доналд Тръмп заяви днес пред журналисти в Белия дом, че ще наложи допълнителни санкции на Иран, за да му попречи да се сдобие с ядрени оръжия и че възможността да бъдат предприети военни действия срещу Иран \"остава на масата\", предаде Ройтерс, цитирана от БТА. Тръмп заяви това, след като тази седмица отмени военни удари по Иран в отговор на свалянето на американски военен дрон. \"Въвеждаме допълнителни санкции срещу Иран. В някои случаи придвижваме нещата бавно, но в други случаи действаме бързо\", заяви Тръмп. Президентът на САЩ увери, че ако иранците се откажат от ядрената си програма, той ще стане най-добрият им приятел, предаде Франс прес. \"Няма да допуснем Иран да се сдобие с ядрено оръжие и когато те приемат това, ще имат богата страна, ще са толкова щастливи и аз ще съм им най-добрият приятел. Надявам се това да се случи\", каза Тръмп. Той изрази готовност САЩ бързо да постигнат споразумение с Иран, което да съживи иранската икономика, отбелязва Ройтерс. \"Ще го наречем \"Да направим Иран отново велик\", каза Тръмп. Тръмп благодари на Иран, че не е свалил в четвъртък пилотиран американски разузнавателен самолет, предаде ТАСС. Президентът определи като \"много мъдро\" решението на Иран да не се открива огън по пилотирания самолет, който е летял редом със сваления американски дрон. По думите на Тръмп САЩ са признателни на Иран за това решение. Той добави, че не знае дали свалянето на дрона е било преднамерено или неволно, но допусна, че е било преднамерено. Президентът заяви, че Бюрото за имиграционен и митнически контрол полага усилия да изгони престъпната банда МС-13 от САЩ. Бюрото утре ще извърши акции по депортиране в редица градове в страната, съобщи тази седмица и.д. директор на бюрото Марк Морган, предаде Ройтерс. Акциите ще са насочени към около 2000 семейства, които са получили заповеди за депортация в десетина града, сред които Хюстън, Чикаго, Маями и Лос Анджелис, съобщи вчера в. \"Вашингтон пост\". Междувременно германската канцлерка Ангела Меркел предупреди днес държавите да не се изолират от международната общност, предаде ДПА. Меркел направи изказване на годишната среща на протестантските църкви в Дортмунд. \"На някои места недоверието изглежда е обявено за държавна политика\", каза Меркел. \"Без доверие като основа, международната политика не може да успее\", посочи канцлерката, а присъстващите я аплодираха, станали на крака. Меркел е един от най-изявените застъпници на многостранния подход, докато американският президент Доналд Тръмп оттегли САЩ от Парижкото споразумение за климата и от иранската ядрена сделка. Меркел каза, че международната общност трябва да търси политическо решение за Иран и да работи в тази посока с най-голяма сериозност, посочи ДПА. Канцлерката обяви, че иранският въпрос ще бъде обсъден идната седмица на срещата на лидерите на водещите икономики в света от групата Г-20 в японския град Осака. Ангела Меркел заяви, че държавата трябва да се бори твърдо с десния екстремизъм, след убийството на изявен политик, предаде Ройтерс. Тя изтъкна, че борбата срещу десния екстремизъм трябва да е \"без никакви табута\". \"В противен случай ще се окажем с пълна липса на доверие\", предупреди канцлерката и добави, че правителството се отнася към въпроса \"много, много сериозно\". Миналата седмица вътрешният министър Хорст Зеехофер направи подобно изказване. Меркел и Зеехофер взеха отношение по темата след като в началото на месеца Валтер Любке, дългогодишен член на Християндемократическия съюз и ръководител на регионална администрация, беше застрелян в дома си, припомня Франс прес. За убийството е задържан 45-годишен мъж, свързан с неонацисткото движение. В Германия живеят около 12 700 потенциално опасни крайнодесни радикали, по данни на службата за вътрешно разузнаване BfV (Бе Еф Фау), а допитване показа, че според 60 процента от германците правителството не прави достатъчно, за да им се противопостави, посочва Ройтерс.", "date": "2019.06.22", "title": "Тръмп: Военни действия срещу Иран са вариант, който \"остава на масата\""}
{"url": "https://www.24chasa.bg/novini/article/7518009", "text": "Огромен модерен физкултурен салон ще имат учениците от Първа английска гимназия в София, както и по-малките ученици от 112-о основно училище “Стоян Заимов” в София, с които делят обща сграда. Височината му е 7 метра, заема 3-ия и 4-ия етаж, а площта му е 460 кв. м. В салона, който прилича на истинска спортна зала, може да се практикуват абсолютно всички спортове, заложени в учебната програма. “Кацнал” е на специални колони и под него при хубаво време може да се играе тенис на маса. Няма да излезе от експлоатация и старият малък салон за спорт. За първия учебен ден училищата ще имат още един нов корпус с разгърната застроена площ от 4445 кв. м. Заедно с първия, който беше готов за старта на изминалата учебна година, училищата разширяват един път и половина старата си сграда, като се сдобиват с още 22 учебни зали. Ще има нови кабинети по химия, физика, биология, методически кабинети, по хореография... Много щастливи и доволни сме, защото за двете училища в тясната сграда беше много трудно. Имахме голям недостиг на класни стаи, на обособени специализирани кабинети, както и на спортната база, обясни директорката на Първа английска Нели Петрова.  Покрай строежа 12-класниците ползвали и зали в младежкия дом, който е в съседство. В двете училища се обучават около 2200 ученици. Учителите общо са 140, плюс персонала стават 160 души. Общата инвестиция, която Столичната община прави, е около 6,4 млн. лв. - и за двата корпуса, каза кметът на район “Оборище” Васил Цолов. “Образованието е мой приоритет. Всяка година инвестираме в строителство и модернизиране на детски градини и училища”, напомни столичният кмет Йорданка Фандъкова. През 2019 г. общината инвестира в образователна инфраструктура 80 млн. лв., строят се 15 нови сгради на детски градини и 10 училищни, от които 5 са с физкултурни салони. Целта е да се мине на едносменен режим, затова подобряваме условията и в училищата, и в детските градини, обясни при проверката на ремонта Йорданка Фандъкова. 36 училища в страната, в които сега занятията са на двусменен режим, още тази есен ще минат към учене само до обед, съобщиха за “24 часа” от министерството на образованието. За други обаче срокът е до 10 години, сочат данните на МОН. През приключващата учебна година 335 училища са на двусменно обучение, а 1921 - на едносменно. Първоначалната идея беше всички близо 2400 училища в страната да заработят на една смяна от учебната 2020/2021 г., но това се оказа нереалистично, защото е свързано със сградния фонд.", "date": "2019.06.22", "title": "Английската с мегасалон наесен, висок е два етажа"}
{"url": "https://www.24chasa.bg/novini/article/7518850", "text": "Иранската организация за гражданска авиация обяви днес, че въздушното пространство на Иран е безопасно за преминаващи над него авиолинии, предаде агенция Тасним, цитирана от Ройтерс. \"Контролираното от Иран въздушно пространство над Персийския залив и други въздушни маршрути са напълно безопасни\", каза говорителят на службата за гражданска авиация Реза Джафарзадех. Американското Федерално авиационно управление издаде в четвъртък извънредна заповед, с която забрани американски авиопревозвачи да преминават над морската територия в контролираното от Техеран въздушно пространство над Ормузкия проток и Оманския залив, предаде БТА. Някои международни авиолинии предприемат подобни предпазни мерки.", "date": "2019.06.22", "title": "Иран: Въздушното ни пространство е напълно безопасно и сигурно"}
{"url": "https://www.24chasa.bg/novini/article/7518218", "text": "Колко пъти сте си мечтали, когато идете на лекар, той да е като д-р Хаус? Е, мечтата ви е на път да се сбъдне с осемте мощни суперкомпютъра в ЕС, част от които е и този в България. Разликата е, че д-р Хаус няма да е истински, а виртуален, но със сигурност ще ви е много по-полезен. Целта на европейския проект е цялото медицинско познание, изследвания и данни от диагностиката и резултатите от лечението на милиони хора да бъдат качени на машина и обработени със съответния софтуер. Известно е, че които са взаимно свързани и взаимно си влияят. Докторите ги наричат диагностично свързана група. Според тях такава верига от заболявания може да се открие във всеки пациент. При някои те са в остра фаза, при други са в хронична, трети са в ремисия и т.н. Проучванията показват, че различните комбинации между всички известни болести и техните състояния са около Едва ли е по силите на един лекар да знае в тънкости всички взаимовръзки между тях и за целта на помощ идват супербързите машини. Именно те ще помогнат на лекарите да поставят на пациента точната диагноза и да назначат правилното лечение. “За целта компютрите ще използват електронните медицински досиета с поставените диагнози и резултатите от лечението на хиляди пациенти ”, казва проф. Стоян Марков. Идеята е в машините да се въведе информацията от електронните медицински картони, които ще са с шифър, достъпни до всички без личните данни на пациента и лекаря. Само чистата фактология от епикризата и предписаното лечение. Едва след това суперкомпютърът на заболяванията. При една свързана диагностика в машината ще бъдат въведени цялата информация данни като изследвания, анализи на тези изследвания, какъв е световният лекарски опит, каква е успеваемостта. Примерно при 100 хил. души 80 хил. може да са излекувани успешно, но останалите не, някои може да са починали. Тогава модерната диагностика изисква да се открие защо една част не се е повлияла от лечението. Дали болестотворната клетка или молекула имат някакъв специфичен профил, за да се стигне до това състояние. Дали няма някакви Тук на помощ идва и генетичната карта на конкретния пациент. Неслучайно Европа развива програмата “Геном” и една от лабораториите ѝ ще бъде в България. Именно с нея ще се четат геномите на пациентите и чрез тях медиците ще могат да се ориентират защо при едни стандартното лечение е успешно, а при други не. Компютър ще обработи резултатите, за да установи и дали това е свързано с нестандартното протичане на дадено заболяване. Това ще даде отговор и на въпроса защо дадени лекарства не действат и дали човек няма някаква генна резистентност. Машината ще провери всички възможни варианти при всеки конкретен случай и ще представи съответните предположения, които трябва да бъдат проверени чрез генен и протеинов анализ, както и анализ на клетките. Разполагайки с тези данни, суперкомпютърът като д-р Хаус ще може да се произнесе дали да се смени терапията, стъпвайки и на базата на медицинската енциклопедия, разработена от СЗО. Всъщност проектът ще е нещо като за заболяванията и при съмнения за свързани болести ще ги улеснява при диференциалната диагностика. Целият този сложен процес изисква суперът да е наистина много мощен, за да може едновременно хиляди доктори да влизат в системата и да ползват натрупаните от медицината знания и опит. Примерно, ако при томография на мозъка на пациент се открие аневризъм в някоя от артериите, машината ще изчисли каква е вероятността тя да се спука при високо кръвно налягане, като се отчете нивото на изтъняване на артерията. Отговорът може да е 80%, ако не се свали кръвното налягане. Тогава очевидно Ако артерията обаче навлиза дълбоко в мозъка, се налага операция. Тогава шансът на пациента да оживее е 50% и за да се прецени дали да се поеме подобен риск, е необходим суперкомпютър. Тогава на машината се решава моделът на хидродинамиката на кръвта. Вече е установено, че ако се надуе виртуалната аорта, тя ще реагира по същия начин като тази в реалността. Тоест моделът на компютъра е верен. Когато машината обработи снимките, чрез този може да се окаже, че шансът кръвоносният съд да се спука е висок. Тогава медиците ще направят допълнителни изследвания, за да определят по какъв път да направят интервенцията. Машините ще са безценен помощник при много други свързани диагнози. Ако примерно даден пациент има проблеми със слуха, това може да е резултат от рефлукс през нощта, който човекът не е усетил. Когато отиде на съответния ушен лекар, машината може да му представи варианти какви могат да бъдат причините за намаляване на слуха. Тогава една от тях и ще установи какво всъщност предизвиква заболяването. Например една от препоръките може да е следната - да се провери дали вътрешното ухо не е запълнено със стомашен сок. Машината ще обработи резултатите и ще представи двата варианта за действие. Както и че докторите, избрали първия, според медицинските резултати са постигнали възстановяване при 80% от пациентите. При останалите, които са провели алтернативна терапия, успеваемостта е 20%. Разбира се, необходимо е да се провери и защо в някои случаи лечението е било неуспешно. Както и да се проследи цялата терапия. Възможно е при някои пациенти да е имало бактериална инфекция, което ще подскаже на лекаря преди това да проведе антибактериално лечение. Възможен е и друг вариант. Примерно - пациент има гъбички по ноктите. Лекуват го, но без успех, тъй като причината може да е в повишената киселинност на организма, а тя е свързана с нелекувана язва. Всеки един от нас рано или късно е изправен пред подобни проблеми и единственото, на което можем да разчитаме, е, че когато отидем на лекар, той наистина ще е като д-р Хаус. Естествено такива почти няма, защото е толкова сложен процес, че за лекаря на този етап е трудно да обхване всички възможни варианти. За мощните машини обаче това е решима задача. Суперът ще проверява и ще подпомага лекарите, за да се ориентират по-бързо заболяванията на даден пациент към кой подслучай принадлежат - дали е в черния дроб, в панкреаса или някъде другаде, защото анализът на компютъра ще е въз основата на реални медицински данни. Когато се обработи натрупаната в суперите информация, ще стане ясно и защо примерно при 72% от пациентите едно лекарство помага, а при останалите - не. Тогава идва ред на генетиката. Както и на персонализираната медицина. Може да се окаже, че по такъв начин, че вече са резистенти към назначеното антибиотично лечение. Тогава на базата на медицинския опит и данни ще се установи дали да се упорства със стандартната доза антибиотик или да се приложи по-висока доза и комбинирано лечение. Възможно е някъде по света да е проведена именно такава терапия и тя да е успешна. Какво е необходимо, за да създадем този виртуален “Д-р Хаус”? “Трябва да се събере статистика, протоколи, електронни картони, медицински проучвания и изследвания, след което да се напише програма на тези бази данни”, усмихва се Стоян Марков. И ако човечеството с помощта на суперите е на път да се справи със свързаните заболявания, възможно ли е да победи и рака? “Не, но може да го вкара в ремисия - казва Стоян Марков. - Със стандартното лечение с химио- и радиотерапия, с което се хората умират не толкова от рак, колкото от химиотерапията. Сега се търси нов арсенал, като се използва естествената защита на организма - имунната система, за да не се трови и да не се подлага на радиация. Проблемът е, че имунната система не различава раковите клетки и идеята на проф. Оливие Мишелин за маркировката им е революционна. Въпросът е как да се помогне на имунната система да разпознае раковите клетки.” Проф. Оливие Мишелин е ръководител на отдела за борба с меланомата в Института по рака в Лозана, Швейцария. Той е физик, но е решил да изпробва нов подход - да вземе ракова клетка от пациент, да я обработи и да постави в мишка. В организма ѝ се образуват тъй като имунната ѝ система веднага разпознава, че раковата клетка не е част от организма ѝ. Ако тези антитела, изработени в организма на мишката, се върнат обратно в човек, имунната му система ще прецени, че са чужди, и ще ги убие. Затова те трябва да се обработят по подходящ начин, за да може тя да ги приеме за свои. Тогава тези антитела се и имунната система ги обезврежда - без химио- и радиотерапия. Ако по този начин тя ликвидира 85% от раковите клетки, останалите обикновено мутират. Тогава се вземат новите ракови клетки, прави им се цифров модел на компютър и чрез предишните антитела се модифицират. След което се проверява дали мутиралото антитяло ще се свърже с модифицираните рецептори на раковите клетки. След като това е проверено на компютър, те се вкарват в организма и се свързват с раковите клетки. При всяка следваща процедура те стават все по-малко. Когато от милиарди бъдат редуцирани до няколко милиона, човек вече е в ремисия. Дори и да има някакви ракови клетки, те вече са твърде малко и може да се каже, че пациентът е здрав. “Технологията е много сложна, в нея има много наука, много математика и физика, но един ден тази методика може да стане основна терапия за борба с рака и тогава хората ще живеят по-дълго - казва проф. Марков. - Тя е щадяща, защото и в природата е така - всички живи организми се защитават по този начин. В статиите на подробно е описано, че над 45 процента от неговите пациенти, включително и тези, които са имали метастази, са в ремисия.” Безспорно всичко това е наука на световно ниво, в която сега и България има шанс да се включи чрез новия си суперкомпютър. Целта на проекта “Александрийска библиотека” е цялото човешко знание да бъде събрано на едно място. Търсенето и обогатяването на тази гигантска база данни ще става в резултат на симбиозата между човешката интелигентност и възможностите, които предлагат все по-мощните и бързи суперкомпютри. “В машините се вграждат човешките знания и опитът, натрупан от хората - казва пред “24 часа” шефът на Националния център за суперкомпютърни приложения проф. Стоян Марков. - Чрез подходящ софтуер компютрите могат да следят света със собствени сензори, да събират информация, да търсят неизвестни закономерности, да допълват нашите знания, но всичко това ще става по начин, посочен от хората. Те са тези, които ще покажат на машините как да извличат закономерности и да откриват явления. Затова не можем да говорим за изкуствен интелект, а за симбиоза между човешката интелигентност и големите възможности, които ни предоставят машините.” Суперите вече са от жизненоважно значение, за да можем да обхванем лавината от информация, която залива човечеството. Хората вече трудно могат да обработят и анализират дори новите научни данни. Според някои проучвания обемът на натрупаните знания от Древен Египет до 2000 г. се е удвоил за периода 2000-2013 г. Тоест само за 13 години човечеството е успяло да удвои научните си познания в сравнение с тези, трупани от зората на цивилизацията досега. Скоростта на откритията вече е такава, че дори самите учени трудно успяват да следят новостите в своята област. Неотдавнашно проучване дори установи, че един човешки живот не е достатъчен, за да може даден изследовател да проучи всичко в своята област. Именно това ще е целта на проекта “Александрийската библиотека”. В момента подобни амбиции имат всички търсачки в мрежата, но европейският план е доста по-амбициозен. Машината трябва да може да чете научните публикации или поне резюметата им като човек. Тя ще разполага със система от речници, ще превежда от един език на друг, но засега все още не разбира преведеното. За целта е необходимо така нареченото Deep learninng, или задълбоченото обучение на машините. Това ще е дълъг процес, при който компютрите ще трябва да бъдат научени да работят на принципа, на който действат невронните мрежи в мозъка Тогава ситуацията ще е абсолютно различна. Ако в момента търсачката представя хиляди публикации по набор от ключова дума и човек сам трябва да провери дали във всяка се съдържат интересуващи го резултати, то “Александрийската библиотека” ще извади от хранилището тези, които по съдържание най-добре пасват на контекста на неговия въпрос. По същия начин в древната Александрийска библиотека е имало хора, които са консултирали останалите в коя книга какво пише и в кои може да бъде открит компетентен отговор на съответния въпрос. Тъй като сега не може да бъдат назначени подобни милиони съветници, машините трябва да бъдат обучени да четат и да отсяват важната информация от плявата. Доскоро влизането на Европа в цифровата ера бе просто един красив лозунг, но благодарение на българския еврокомисар Мария Габриел и ръководителя на генерална дирекция “Свързаност” към ЕК Роберто Виола това вече е факт. Благодарение на усилията им, както и на отделните страни и цялата научна общност бе създаден европейският концерн EuroHPC (European High-Perfomance Computing), в който участват 26 страни и ЕК. Финансирането на корпорацията с 500 млн. евро от страна на Брюксел също бе висш пилотаж, защото стана в средата на периода 2017-2020, без да се коригира бюджетът на общността и без да се налага да се правят съкращения в различни системи. Еврокомисията и Европарламентът подкрепиха това начинание, както и 26-те държави, които внесоха 500 млн. евро. Бизнесът също се включи, като големите компании и банки обещаха участие от 400 млн. евро. Благодарение на тези общи усилия EuroHPC вече може да стартира с 840 млн. евро с 8 суперкомпютъра. По този начин Европа не е вечно изоставащата в сравнение с Китай и САЩ, а за първи път е на едно ниво с тях. С новия супер повече не би трябвало да има наводнени села и къщи от преливащи язовири. България има две цифрови карти. На компютър може да се провери какво ще стане, ако дадена язовирна стена бъде разрушена. Като се използват хидродинамични модели, се изчисляват пътищата на потоците вода, кои къщи и сгради ще бъдат засегнати и кои ще бъдат наводнени. След това на компютър се проектират каналите, които трябва да отклонят водата, за да се заобиколи населеното място от пътя ѝ.", "date": "2019.06.22", "title": "За какво са ни суперкомпютри"}
{"url": "https://www.24chasa.bg/novini/article/7518855", "text": "Гласоподаватели от различни краища на Турция масово се стичат, за да гласуват на повторния вот за кмет на Истанбул, който ще се състои на 23 юни. Става дума за избиратели, чиято адресна регистрация е в Истанбул, но по една или друга причина се намират извън мегаполиса. Истанбул е градът с най-голям процент пришълци от всички краища на Турция. Само около една трета от близо 16-милионното население са кореняци. Намиращите се към момента извън Истанбул избиратели от вчера масово пристигат в мегаполиса. Има оживен трафик по пътищата, а автобусните фирми пуснаха допълнителен брой автобуси. Хотелите в курортите се изпразниха. Очаква се през целия ден днес и през нощта да продължи \"временното изборно преселение\", както го наричат турските медии. Управляващата Партия на справедливостта и развитието (ПСР) мобилизира избирателите си от окръг Сивас, които се прогнозира, че ще гласуват за техния кандидат Бинали Йълдъръм. Местната организация е осигурила около 100 автобуса за превозването на около 6 хиляди избиратели от района на Сивас. Други 6 хиляди са тръгнали със собствен превоз. Автобусите бяха изпратени със специална церемония от ръководството на местната районна структура на управляващата ПСР. Председателят й Юсуф Танръверди обяви, че гласоподавателите са граждани, които прекарват ваканцията в окръг Сивас, но според медиите това са главно сезонни работници, болшинството - от кюрдски произход, чиято адресна регистрация е в Истанбул, но през лятото работят в Сивас. По директива, спусната от ръководството на ПСР в Истанбул, били сформирани комисии във всички области на Турция за уреждане на трансфера на гласоподаватели специално за вота на 23 юни. Данните за всички избиратели по райони се събирали в координационен център в Истанбул, посочи още районният ръководител на ПСР. В същото време и противниковият фронт - на опозиционната Народнорепубликанска партия (НРП), е осигурил автобуси за симпатизантите си от окръг Сивас, които се очаква да гласуват за Екрем Имамоглу, който спечели изборите на 31 март, но вотът бе касиран от Висшата избирателна комисия (ВИК) под натиска на управляващата ПСР. Около 650 души с 15 автобуса, симпатизанти на опозицията в района на Сивас, са били изпратени в Истанбул. Наплив има и от хора от Черноморието, които представляват многобройна изселническа общност в Истанбул, второ и трето поколение. Курортите по крайбрежието на Анталия, Алания, Бодрум, Чешме, Каш, Черноморието и други, които по това време са наводнени от курортисти, са се изпразнили. Хиляди гласоподаватели от Истанбул, които прекарват почивката си там /сега е разгарът на сезона/, са прекъснали ваканцията си, само и само за да отидат да гласуват в Истанбул. Курортистите се считат за електорат на опозицията. Вероятно поучени от опита, че на референдума за президент избирателите на НРП предпочетоха ваканцията си вместо да отидат да гласуват, сега се очаква масова мобилизация за вота. Веднага след като ВИК, под натиска на управляващите, касира вота, спечелен от опозиционния кандидат Екрем Имамоглу и разпореди провеждането на повторен вот за кмета на Истанбул, общините на опозицията чрез Туитър призоваха избирателите от Истанбул да не ходят на почивка през юни, а да останат в града и да гласуват. Хотелите по крайбрежието стартираха кампания, с която отложиха, пререгистрираха или отмениха резервациите без неустойки. Самолетни и автобусни компании също пререгистрираха предварително закупените билети. Прогнозира се висока избирателна активност, по-висока от тази на 31 март. Тогава бе регистрирана избирателна активност от 84,6 процента, а утре се очаква тя да достигне 90 на сто. Като цяло турците смятат гласуването на избори за единственият механизъм на демокрацията. Според проправителствените медии може да се очаква увеличаване на избирателната активност с поне два процента, като те прогнозират, че това може да увеличи подкрепата за Бинали Йълдъръм, смятан за най-верният помощник на президента Реджеп Тайип Ердоган. На вота на 31 март Йълдъръм и Имамоглу получиха по около 4 млн. 150 бюлетини, Имамоглу - с 13 хиляди повече от Йълдъръм. Прогнозира се, че утрешният вот ще бъде по \"острието на бръснача\". В неделя около 11 млн. души - 10 560 963 избиратели, ще могат да упражнят правото си на глас. Ще бъдат разкрити 31 124 избирателни секции във всичките 39 общини на Истанбул. Гласоподавателите ще определят кой ще поеме кметската управа на голямата община на 16-милионния Истанбул през следващите 5 години. Предстоящият местен вот се преценява като съдбовен. Колкото и да звучи тривиално, в това твърдение има логика, защото 31 процента от брутния вътрешен продукт на страната се произвежда в Истанбул. Близо 8,8 милиарда долара е бюджетът на голямата община на Истанбул. Освен това общината има правомощия да сключва договори, търгове и т.н. с международни институции. Човекът /или партията, която представлява/, заел кметското кресло, фактически ще поеме контрол над всичко това. Този факт определя и характера на предизборна борба, която е толкова ожесточена и войнствена, че в пъти надхвърля обичайната, иначе сравнително спокойна надпревара, характерна за местен вот. Решаващата надпревара на утрешните избори ще бъде между основните опоненти - Бинали Йълдъръм, кандидат на управляващата ПСР и смятан за най-верния помощник на президента Ердоган, и опозиционния кандидат Екрем Имамоглу, който спечели вота на 31 март, касиран от ВИК. Освен тях за кметския пост ще се състезават Неждет Гьокчънар, кандидат на Партията на щастието, Мустафа Илкер Юджел, кандидат на Отечествената партия, и 17 независими кандидати. Изборният ден ще започне в 8 часа и ще завърши в 17 часа местно време, еднакво с българското време. Първите резултати се очаква да започнат да постъпват след 18 часа.", "date": "2019.06.22", "title": "Гласоподаватели масово се стичат в Истанбул за кметските избори"}
{"url": "https://www.24chasa.bg/novini/article/7518864", "text": "Американският милиардер филантроп Джордж Сорос получи във Виена Наградата Шумпетер за \"ангажираност към свободата и насърчаване на науката\", предаде ДПА. Роденият в Унгария оцелял от Холокоста е съосновател на Централноевропейския университет (ЦЕУ), който неотдавна прехвърли някои свои програми от Будапеща във Виена заради политически натиск от правителството на премиера Виктор Орбан. С хуманитарната си фондация Сорос подкрепя множество граждански организации за помощ на бежанци, предаде БТА. \"Вярвам, че ЦЕУ ще получи стимулиращо обкръжение и значим принос\", каза Сорос в речта си по приемане на наградата. Наградата Шумпетер се присъжда от 1991 г. за новаторски постижения в икономиката, политиката и науката. Сред лауреатите й са бившият германски канцлер Хелмут Кол през 1993 г., Фердинанд Пиех през 2000 г. и президентът на Европейската централна банка Марио Драги през 2014 г. Наградата носи името на родения в Австрия икономист от Харвард Йозеф Алоиз Шумпетер (1883-1950 г.).", "date": "2019.06.22", "title": "Джордж Сорос получи австрийска награда \nза насърчаване на науката (Снимки)"}
{"url": "https://www.24chasa.bg/novini/article/7518869", "text": "Канцлерът на ФРГ Ангела Меркел подкрепи мирно решение на кризата между САЩ и Иран, съобщава германският национален ежедневник \"Франкфуртер алгемайне цайтунг\". От нейна гледна точка трябва да има политическо решение, каза политикът на ХДС. Въпросът със сигурност ще играе роля и в срещата на върха на Г-20 следващата седмица в Осака, Япония, поне в двустранните разговори, предаде  Предисторията на новото напрежение е свалянето на американски разузнавателен дрон от страна на Иран, припомня изданието.", "date": "2019.06.22", "title": "Меркел призовава за мирно разрешаване на конфликта в Иран"}
{"url": "https://www.24chasa.bg/novini/article/7518896", "text": "Катастрофа с пътнически микробус е станала на пътя София - Варна, при разклона за ловешкото село Дъбрава, съобщават от областната дирекция на МВР в Ловеч. При инцидента, станал малко след 14.00 часа, няма загинали. По първоначална информация водачът на бус „Форд Транзит“, превозващ група от 8 деца и техния придружител /всички от Червен бряг/. На място на инцидента има екипи на полицията, пожарната, както и на Центъра за спешна медицинска помощ. От там съобщиха за БТА, че леко пострадали, с охлузни рани, са десет човека - осем от тях са пътували в микробуса, другите двама са били в лекия автомобил. Сред пострадалите в микробуса са четири деца на 16 и 17 години. Пътят не е затворен, движението се регулира от пътни полицаи.", "date": "2019.06.22", "title": "Пътнически микробус се вряза в кола край Ловеч, 10 ранени, сред които и деца"}
{"url": "https://www.24chasa.bg/novini/article/7518891", "text": "Около 600 чужденците в перосанала на курорта „Албена”, който през месеците юли и август достига до 3000 души – каза изп. директор на „Албена”АД Красимир Станев. Те са от Украйна, Молдова, Бесарабия, стажанти от училища в Германия и др. Според Станев, българите от Европа започват да се връщат, при това с добра квалификиация. През минали години чужденците, обслужващи курорта „Албена”, са били около 40 процента. Обучението от даден работодател да се заплаща от следващия, където е работникът – предлага Станев. „Това, че примерно сме обучили 200 души и те са отишли са работят в други курорти у нас не е проблем. Но когато отидат на работа в Европа и там създават принадена стойност, въпросът е резонен” – смята Станев. Според него, туристическият сезон в Албена е нормален, очакванията са да приключи на плюс 5 процента туристи или на минус 5 процента. Германците, които са основните летовници в Албена, засета са по-малко, тази година повече са румънци и българи – каза още Станев.", "date": "2019.06.22", "title": "Около 600 са чужденците в персонала на Албена"}
{"url": "https://www.24chasa.bg/novini/article/7518898", "text": "Премиерът на Северна Македония Зоран Заев съобщи вчера, че ще внесе в неделя следобед в парламента предложение за промени в кабинета, предаде МИА. Заев посочи, че Северна Македония е домакин от петък до неделя на среща на МВФ и Световната банка. Ние искаме да представим страната във възможно най-добра светлина и това е основната причина. Решенията са взети и аз ще внеса материалите в парламента в неделя следобед, каза Заев по повод предложението за правителствени промени, предава БТА. Той добави, че се подготвят решения за смяна на директори и членове на управителни и надзорни съвети в държавни предприятия. Що се отнася до промените в неговата партия, премиерът посочи, че предстои да бъдат определени заместник-председатели на СДСМ и още 20 председатели на градски клонове на партията.", "date": "2019.06.22", "title": "Заев: Внасяме в парламента проект за промени в кабинета утре"}
{"url": "https://www.24chasa.bg/novini/article/7518905", "text": "Пазач в зоопарк в канадския град Кембридж в провинция Онтарио получи сериозни наранявания след като беше нападнат от слон, съобщи ТАСС. Мъжът е бил откаран в болница с хеликоптер. Той е получил тежки травми и неговото състояние се уточнява. Изясняват се и обстоятелствата, свързани с нападението. За разследването на инцидента в зоопарка са пристигнали сътрудници от Министерството на труда на Канада, предава БТА. Това не е първият случай на нападение на слон в този зоопарк. През 1989 година тук загина сътрудник, опитващ се да преустанови бой между самци. През 1992 година два слона атакуваха един от пазачите по време на представления с тях, като му счупиха крака.", "date": "2019.06.22", "title": "Слон нападна и рани тежко служител в канадски зоопарк"}
{"url": "https://www.24chasa.bg/novini/article/7518908", "text": "В близост до гръцката столица Атина бушува пожар, предава скопската електронна медия \"Плюс Инфо\". Пламъците са избухнали в района Лагониси, Атика, на около 40 км от центъра на Атина, предава  . Гръцката противопожарна служба увери, че няма опасност за домовете в близост до стихията. Пожарът е пламнал в сухата трева. На място работят 30 пожарникари, 11 превозни средства. За потушаването му са задействани два самолета и един хеликоптер.", "date": "2019.06.22", "title": "Пожар бушува край Атина"}
{"url": "https://www.24chasa.bg/novini/article/7511778", "text": "Обикновено виртуалната реалност (VR) в масовото съзнание се свързва с различни компютърни игри, с шлемове, киберръкавици, звуци и изобщо с пособия, които позволяват на човек да преживее като в истинска реалност нещо напълно измислено. Възможностите на VR в образованието и обучението обаче са безгранични и по света все по-често се използват при професии, където управлението на реални машини е свързано с повишен риск от грешки. Например капитан на кораб, пилот на самолет, машинист на влак и т.н. Неудобството ѝ е, че за създаване на виртуална реалност са необходими Точно това е бизнес нишата, към която се е насочила фирмата QuarkVR (“Интугейм” ЕООД), създадена от Красимир Николов. Тя все още е малка - има 6 служители и съвсем доскоро не е била на печалба. Но вече е спечелила признание по света, и то от именити играчи от технологичната сфера като HTC, NVidia, Dell и Intel. През декември 2017 г. българската компания бе избрана да влезе в престижния акселератор Vive X на HTC. Привлякла е нови инвестиции за над 500 хил. лв. от CEO Angels Club, като инвестицията е водена от фонда “Одасио”. През 2018 г. QuarkVR сключи партньорство с германския Deutsche Telekom и френския Orange. Заедно с телекомите екипът изпробва силата на 5G мрежата, която предстои тепърва да се пуска за масова употреба. Софтуерното решение на QuarkVR позволява на цели корпорации или учреждения със стотици хиляди служители да използват най-висок клас виртуална реалност, без това да им струва милиони в разходи. Тежката работа се извършва на отдалечени сървъри и се изпраща към съвсем обикновен компютър, лаптоп или мобилно устройство по Wi-Fi или 5G. Така лекари, учени, архитекти или обикновени хора могат да се обучават или просто да се наслаждават във VR, без това да им коства почти нищо. Освен едни очила за VR, които струват по един-два долара. Самият факт, че компанията вече тества 5G за виртуална реалност, и то преди пускането на технологията в масова употреба, подсказва, че QuarkVR е избрала правилния момент за появата си. Затова и мечтите на създателите ѝ да помагат на милиони хора да се възползват от качествата на виртуалната и добавената реалност не звучат никак пресилено. ", "date": "2019.06.22", "title": "Виртуална реалност за 1-2 долара (Видео)"}
{"url": "https://www.24chasa.bg/novini/article/7518382", "text": "Консултативен съвет, съставен от топексперти в енергетиката, ще се включи в сделката на “Еврохолд” за бизнеса на ЧЕЗ у нас. В четвъртък от българския холдинг съобщиха, че са подписали с чехите договор за продажбата. Цената на сделката е 335 млн. евро, финансирането става със собствени средства на “Еврохолд” и кредит от две световни инвестиционни банки - Дойче банк и японската “Номура”. ( .) Договорено е и висшият мениджмънт на енергодружеството у нас да бъде запазен, включително и изпълнителният директор, за да се гарантира плавен преходен период в управлението. “Еврохолд” има намерение да създаде подхолдинг, в който да е обособен енергийният бизнес. Сделката между “Еврохолд” и ЧЕЗ ще бъде приключена окончателно след произнасянето на регулаторните органи. Това означава, че ще изчакат решения от Комисията за защита на конкуренцията и на КЕВР. В петък шефът на енергийния регулатор Иван Иванов заяви, че все още няма критерии, по които да става произнасянето, но се надява те да са готови, докато дойде време да решат за сделката между “Еврохолд” и ЧЕЗ. ЧЕЗ се изтегля от България, след като влезе на енергийния пазар у нас през 2006 г. Тогава чешката компания купи енергото, което снабдява с ток Западна България, за 206 млн. евро. Това означава, че чехите си тръгват с печалба от почти 130 млн. евро само от разликата в цената. Със сделката “Еврохолд” ще добави и енергиен бизнес към портфолиото си. Холдингът е една от най-големите независими бизнес групи в Централна и Източна Европа. Развива бизнес в сферата на застраховането, лизинга, продажбите на автомобили, управлението на активи и инвестиционните услуги. Оперира в 12 държави - освен в България има бизнес в Румъния, Северна Македония, Украйна, Русия, Гърция, Грузия, Беларус, Чехия, Полша, развива операции в Испания и Италия. “Еврохолд” е и най-голямата публична компания в България по приходи, чиито акции се търгуват на Българска фондова борса - София. Годишните приходи достигат 1,3 млрд. лв., а активите се оценяват на 1,4 млрд. лв. Основните акционери са “Старком” и KJK Fund II Sicav Sif Balkan, притежаващи съответно 54 и 12%. “Старком” се контролира от Асен Христов, Кирил Бошов и Велислав Христов. Първите двама са съответно председател на надзорния и управителния съвет на “Еврохолд”. KJK Fund е инвестиционен фонд със седалище в Люксембург. Застрахователните услуги на холдинга са съсредоточени в “Евроинс”. Компанията оперира в 12 държави и предлага всички застрахователни продукти. Брутният премиен приход годишно възлиза на 330 млн. евро. Инвестициите в автомобилния сектор са съсредоточени в “Авто Юнион” - водещ автомобилен дилър в България, и “Евролийз” - лизингова група, оперираща в България и Северна Македония. Автомобилният бизнес е вторият по значимост за “Еврохолд”, като носи над 16% от приходите на холдинга. “Авто Юнион” в България държи 14% от продажбите на нови автомобили, като пазарният дял почти се е удвоил за 5 години. През 2018 г. приходите на компанията се увеличават с 11% и са достигнали 121,5 млн. евро. Услугите във финансовия сектор минават през “Евро-финанс”, което е едно от водещите дружества у нас в управлението на активи, брокерски услуги, инвестиционно банкиране. Компанията е и най-големият инвестиционен посредник в България по отношение на акционерния капитал. “Евро-финанс” е член и на Deutsche Borse и има над 20-годишен опит с успешни приключени сделки. Двете финансиращи банки - Дойче банк и японската “Номура”, управляват активи за няколко трилиона долара. Дойче банк е една от водещите не само в Европа, а и в света финансови институции. Предоставя банкови услуги на фирми, правителства, институционални инвеститори, малки и средни предприятия и частни лица. Банката разполага с общо 2057 клона. Общите активи на Дойче банк възлизат на 1,348 трилиона евро към 31 декември 2018 г. За първи път от 2014 г. банката отчете нетна печалба от 341 млн. евро. Връщането към рентабилността е от ключово значение за банката, коментират финансисти. Разходите са намалени за тази година до 21,8 милиарда евро. От банката посочват, че това е постигнато, без да се прави компромис с качеството на предлаганите услуги. През 2008 г. Дойче банк отчита загуба за първи път след 1958 г. Въпреки това банката се справя с кризата, без да се възползва от държавна помощ. Тя е и една от трите банки, които консултират Гърция относно замяната на държавни облигации с нови книжа. От юли 2006 г. Дойче банк има представителство в България, а приоритетните области, в които работи у нас, са подготовка и финансиране на инфраструктурни проекти, предоставяне на финансови услуги на частни компании и услуги към индивидуални клиенти за управление на активи. През 2001 г. Дойче банк е най-големият кредитор на България със сумата от 5 млрд. долара, което се равнява на около половината от външния дълг на страната тогава. Името на “Номура” не е непознато и в България. Банката е била консултант по няколко големи сделки по време на приватизацията. В стратегията на банката акцент не са директните инвестиции, а работа с компании при преструктуриране. Японската банка “Номура” разполага с активи за над 120 млрд. долара. Притежава 63 офиса в 29 държави, а в Японция има централни офиси в Токио и Осака, а регионалните са в Хонконг, Лондон и Ню Йорк. Тя е първият член с чуждестранна регистрация на Лондонската фондова борса. През октомври 2008 г. “Номура” придобива по-голямата част от операциите на фалиралата американска банка “Леман Брадърс” в Азия и Европа, с което създава една от най-големите независими инвестиционни банки в света. През април 2009 г. световната централа за инвестиционно банкиране бе преместена от Токио в Лондон като част от стратегия за преместване на фокуса на компанията от Япония на световните пазари. На сайта на банката е отбелязано, че “бързо бе постигната целта на акционерите да създадат група от дружества, предлагащи специализирани услуги в индустрията на инвестиционните фондове”. Банката е активна не само в Централна и Източна Европа, но и в балтийските републики, в Русия, Украйна и Казахстан. В Чехия “Номура” е била консултант на централната банка, както и на правителствата на Литва, Латвия и Румъния.", "date": "2019.06.22", "title": "Топексперти в сделката на “Еврохолд” за ЧЕЗ"}
{"url": "https://www.24chasa.bg/novini/article/7518946", "text": "Изследване на китове и делфини, намерени мъртви по бреговете на Гърция за период от 20 години, показа тревожно високи равнища на пластмасови отпадъци - предимно найлонови торбички, в стомасите на животните, които могат да ги обрекат на бавна и мъчителна смърт, информира Асошиейтед прес. В най-тежкия случай - 5,3-метров кашалот, намерен на брега на егейския остров Миконос, е погълнал 135 пластмасови предмета с общо тегло 3,2 кг. Те са блокирали стомаха му, разширили са го прекомерно, докато самото животно е слабеело и е умряло от глад, разказа в петък един от изследователите, предава БТА. Кашалотите са застрашен вид, който и без това е в сериозен риск в Средиземно море от сблъсъци с кораби, заплитане в рибарски мрежи и шумово замърсяване от сондажите за петрол и газ, отбелязва АП. Изследването е публикувано в Морския бюлетин за замърсяването и авторите му казват, че е първото по своя мащаб за Средиземноморието. То показва, че китовете са застрашени и от поглъщане на пластмаси. Научният директор на базирания в Атина Изследователски институт за китовете \"Пелагос\" Александрос Францис каза, че е установено поглъщане на пластмасови отпадъци при шест от десет кашалота. \"Количеството отпадъци, които открихме, е много високо и трябва да предизвика тревога\", заяви той пред Асошиейтед прес. \"Сега това е нещо често срещано, не е случайност животно да погълне пластмаса\". Францис е прочут експерт по китовете и делфините, известен с това, че първи свърза смъртните случаи при китове с употребата на сонари от военни кораби, отбелязва АП. Агенцията припомня, че през март на бреговете на Сардиния бе намерен бременен кит с 22 кг пластмаса в стомаха си. Проучването, което не е изследвало микроскопичните пластмасови частици, невидими за невъоръжено око, установява, че девет от 34 кита и делфина, изхвърлени мъртви на бреговете на Гърция в периода 1993-2014 г., са погълнали голямо количество пластмасови отпадъци. При три от тях това е била причината за смъртта. Францис каза, че найлоновите торбички са голям проблем, защото са широко разпространени. \"Никой от нас не е невинен\", каза той. \"Без наше знание и умисъл, някои от пластмасите, погълнати от китовете и делфините, може да са минали през нашите ръце. Ние може дори да сме ги изхвърлили в боклука, но да са били отнесени от вятъра. Тези неща пътуват, не признават граници\", каза изследователят. Средиземно море е едно от най-замърсените в света, като пластмасите са основен проблем, включително по дъното. Световният фонд за дивата природа и Грийнпийс също изразиха силна тревога. Александрос Францис каза, че решението е да се спре \"лудото и безсмислено\" производство на пластмаса. \"Не купувайте, не използвайте и оказвайте натиск да спре това производство\", призова експертът.", "date": "2019.06.22", "title": "Пластмасови боклуци открити в китове и делфини по бреговете на Гърция"}
{"url": "https://www.24chasa.bg/novini/article/7518954", "text": "Проливни дъждове тази нощ в района на град Терме в черноморския окръг Самсун /Северна Турция/ са причинили преливане на водите на река Милич, при което са били наводнени къщи и офиси, съобщава турският телевизионен канал НТВ. Пороите са довели до пропадане на пътища, блокиране на коли и прекъсване на електрозахранването. Наводнени са също земеделски площи и обори с животни, предава БТА. Общински екипи действат за отсраняване на щетите от наводенията. Проливни дъждове в района на Юнийе и Икиздже в съседния окръг Орду също са причинили наводения на къщи и щети на пътища.", "date": "2019.06.22", "title": "Проливни дъждове наводниха части от Северна Турция, пропаднаха пътища"}
{"url": "https://www.24chasa.bg/novini/article/7518819", "text": "Кипърското правителство обяви тридневен траур заради смъртта на бившия президент на Република Кипър Димитрис Христофиас, който почина вчера на 72 години, предаде Асошиейтед прес. Говорителят на правителството Продромос Продрому съобщи днес, че погребението на Христофиас ще бъде организирано с почестите, които се полагат на действащ президент. Всички национални флагове на публични сгради в Кипър ще бъдат спуснати наполовина, а правителството няма да работи до погребението във вторник, който е обявен за неработен ден, предаде БТА. Съболезнователни книги ще бъдат отворени във всички дипломатически мисии на Кипър. Президентът Никос Анастасиадис и цялото правителство ще присъстват на погребението. Димитрис Христофиас бе в критично състояние, след като бе приет в болница през май. Израелски лекари помагаха на кипърските си колеги за лечението на бившия президент, но вчера той почина. Получилият образование в Съветския съюз Христофиас бе повече от две десетилетия начело на партията АКЕЛ, която е с комунистически корени. През 2008 г. той бе избран за президент с мандат от пет години.", "date": "2019.06.22", "title": "Обявиха тридневен траур в Кипър заради кончината на бившия президент Христофиас"}
{"url": "https://www.24chasa.bg/novini/article/7518791", "text": "Русия възнамерява да работи с всеки нов британски премиер, който от своя страна ще бъде готов да сътрудничи. Москва също се надява, че Лондон ще започне да чува желанията на собствените си хора относно взаимодействието с Руската федерация. Това заяви руският президент Владимир Путин в интервю за предаването \"Вести в събота\" на Сергей Брилев по телевизионния канал \"Россия-1\", предаде ТАСС. \"Ще уважим резултатите от избора на министър-председателя на Великобритания, ще работим с всеки, който иска да работи с нас\", увери руският президент, цитиран от  .", "date": "2019.06.22", "title": "Путин: Русия е готова да работи с всеки премиер на Великобритания"}
{"url": "https://www.24chasa.bg/novini/article/7518796", "text": "Папа Франциск прие на аудиенция във Ватикана новия посланик на Република България към Светия престол Богдан Константинов Паташев, който му връчи акредитивните си писма, съобщи изданието „Ватикан нюз”. Новият ни посланик идва на мястото на досегашния български представител във Ватикана Кирил Топалов. Кой е настоящият български посланик? Както пише „Ватикан нюз”, Богдан Паташев е роден през 1968 г. в София. През 1987 г. завършва Девета френска езикова гимназия „Алфонс дьо Ламартин“ в София и започва да следва медицина. След 1989 г. заминава за Рим, където учи философия в Урбановия колеж (1993 г.), археология в Института по християнска археология (1994 г.), богословие в Григорианския университет (1995 г.) и източни духовни науки в Папския източен институт (1999 г.). В Рим също следва скулптура в Академията за съвременно изкуство. От 2006 г. до 2018 г. е министър-съветник и заместник-посланик към посолството на Малтийския орден в България. От 2007 г. до 2017 г. е отговорник за медиите и обществените връзки към Междуритуалната епископска конференция на България, а от 2017 г. до 2019 г. е неин генерален секретар и говорител Междувременно, от 2009 г. до 2019 г. преподава история на изкуството на италиански език в Националния учебен комплекс по култура към Италианския лицей в Горна Баня, София Г-н Паташев е женен и има четири деца. Говори италиански, френски, английски и руски. Освен към Светия Престол Н.Пр. Богдан Паташев ще бъде и посланик на Република България към Суверенния Малтийски орден.", "date": "2019.06.22", "title": "Новият ни посланик във Ватикана връчи акредитивните си писма на папа Франциск"}
{"url": "https://www.24chasa.bg/novini/article/7518793", "text": "Необичаен нашественик в частен дом трябваше да обезвреди шерифът на малкото градче Мисула в щата Монтана. В къща на местни жители нахлула мечка, предаде Шерифът първо се опитал да прогони горския обитател, но не успял. За да излезе от ситуацията, шерифът извикал ветеринар, който приспал животното. По-късно то било закарано с камион и върнато в гората.", "date": "2019.06.22", "title": "Мечка нахлу в къща в щата Монтана (Видео)"}
{"url": "https://www.24chasa.bg/novini/article/7518483", "text": "Вчера приключи международният форум за борбата с тероризма „Великата китайска стена -2019\", организиран от Китайската народна въоръжена полиция. Четиридневното събитие привлече над 240 представители на военните и полицейски части от 31 държави, сред които Франция, Пакистан, Израел и Узбекистан, предаде  Уан Нин, главнокомандващ Китайската народна въоръжена полиция, в речта си на закриването заяви, че са готови да работят в тясно сътрудничество с другите държави в борбата с тероризма, да разширяват стратегическата визия и уменията, ефективно да изпълняват мисиите в сферата и да дадат по-голям принос за защитата на националната сигурност, социална стабилност и световен мир. През последните години Китайската народна въоръжена полиция е домакин на събития като Международния форум за борба с тероризма „Великата китайска стена\" и международно състезание по стрелба, чиято цел е да насърчат взаимната обмяна на опит и приятелство. Създаден през ноември 2016 г., форумът се провежда в специалния полицейски колеж на Народната въоръжена полиция на Китай.", "date": "2019.06.22", "title": "В Пекин приключи международен форум за борбата с тероризма"}
{"url": "https://www.24chasa.bg/novini/article/7518561", "text": "Девет души загинаха при катастрофа на двумоторен самолет снощи на един от Хавайските острови, съобщи Асошиейтед прес, като се позовава на местните власти. \"Няма оцелели при разбиването на самолета \"Кинг еър\" близо до малко летище\" на остров Оаху, третият по площ от Хавайските острови и най-населеният в щата Хавай, заяви говорителят на транспортния департамент, Тим Сакахара, цитиран от БТА. Подробности за катастрофата, включително дали самолетът е излитал или се е приземявал когато се е разбил, не са известни, добави говорителят.", "date": "2019.06.22", "title": "Самолет се разби на Хавайските острови, няма оцелели пътници (Видео)"}
{"url": "https://www.24chasa.bg/novini/article/7518584", "text": "Ако се приеме субсидията на политическите сили да бъде намалена до 1 лев, това ще доведе до смъртта на малките партии и зависимостта на големите от бизнеса, смята професор Огнян Герджиков. „Интересно е позоваването на референдума на Слави, където 2.5 млн са гласували за субсидия от един лев. Ако направим един референдум дали да бъдат намалени двойно данъците, а заплатите увеличени двойно, смятам, че ще се получи същият резултат, а на другата година държавата ще фалира”, смята Герджиков, който е учуден от това клатушкане от крайност в крайност и политическата буря около субсидиите, предаде  . „Едно такова позоваването на референдуми, ако не е коректно зададен въпросът, не трябва да бъде основа за вземане на решения по важни въпроси”, категоричен е правистът и припомни, че субсидията е била приета при управлението на НДСВ именно за да „не бъдем зависими по такъв непосредствен начин, така че бизнесът да диктува какви закони да се приемат”. ,,Много ми е болно за начина, по който се приемат законите. Това изключително голям проблем за България, много непрофесионално. Един пример, който давам и няма да се уморя да давам, е Кодекса за социално осигуряване. От 2000 година до сега е променян 138 пъти – по 7 пъти на година. Бизнесът е много заинтересован да има стабилно законодателство‘‘, коментира Герджиков. Според него именно тази промяна на правилата в движение отблъсква инвеститорите от България. Огнян Герджиков разкри, че не е изкушен от поста на Главен прокурор. Според него няма нищо лошо в срещите на държавния глава с магистрати по повод избора на нов обвинител. „Властите в България са разделени, но това не означава, че не трябва да има диалог между тях”, заяви Герджиков. Сотир Цацаров е един много добър главен прокурор, макар че получава атаки оттук и оттам, което е естествено, когато си на такава позиция”, смята правистът, според когото новият обвинител трябва да прилича на своя предшественик. Вдъхновен от австрийския доктор фон Айхщед, който през 1896 г. е пресъздал Гражданския кодекс на империята в мерена реч, Огнян Герджиков също е претворил правната материя в поезия.", "date": "2019.06.22", "title": "Огнян Герджиков: Новият главен прокурор трябва да е като Сотир Цацаров"}
{"url": "https://www.24chasa.bg/novini/article/7518586", "text": "Заради ремонти или катастрофи предвижването по магистралите на страната остава затруднено. От АПИ обещават приключване на ремонтните дейности по АМ „Тракия” до края на юни и значително облекчаване на трафика, предаде  „Правим всичко възможно с ресурса, с който разполагаме да облекчим възможно най-много трафика. Затова предприемаме и спешни мерки веднага, когато нещо се появи. Стараем се да приключим с ремонтите до края на юни. По принцип срокът им е малко по-дълъг, но ние упражняваме натиск върху изпълнителите да работят по-засилено, за да можем да освободим трафика”, каза инж. Иван Досев от АПИ. В страната има множество примери за пътни съоръжения, които са проблемни. Въпреки натовареността им те все още очакват ремонти и са потенциално опасни. На пръв поглед няма нищо нередно за пътуващите през ЖП надлез във Велико Търново, обявен от година и половина за опасен. По него преминава целият трафик между Истанбул и Букурещ, а по ЖП линията, под надлеза, влаковете между Стара Загора и Русе. Състоянието му се води аварийно. От година и половина, обаче, няма желаещ да го ремонтира, въпреки обявените процедури. Шофьорите дори не подозират, по какво съоръжение преминават. От Община Велико Търново превантивно ремонтираха свои пътища за обход през съседни села, ако евентуално започне ремонт. Трасето, обаче, се удължава с петдесет километра, което отново не се хареса на водачите. В Русе мост по бул. „Трети март“ е с влошено експлоатационно състояние. Установени са частични разрушения по устоите, пропукан е на много места. Съоражението е опасно, констатира проверка, извършена от Апелативната прокуратура Велико Търново през август миналата година. Булевард „Трети март\" и Сарайският мост са най-натоварените пътища в Русе - те свързват Западната промишлена зона с града и граничния пункт Дунав мост. Оттам преминава градския транспорт, голяма част от трафикът от и за София. С просто око се вижда, че бетонът е износен, стърчат арматурни железа, парапетите са ръждясали. За момента мостът е временно укрепен в очакване да бъде ремонтиран. Общината в Русе го е включила в проект, с който кандидатства за финансиране по програмата за трансгранично сътрудничество между България и Румъния, по който са предвидени 9 милиона лева за българска страна. Пътят за Гърция след Благоевград е пълен с предизвикателства за всички шофьори. Натовареният участък до Симитли и след това до Крупник, коварното Кресненско дефиле с множество мостове и тесни участъци и наложително бавното преминаване през Кресна създават проблеми за почти всеки, тръгнал за почивка в южната ни съседка. „Всички съоръжения, които са опасни, са с ограничено преминаване. Ограничили сме във възможно най-висока степен натоварването им, за да не се получат проблеми. Ако затворим напълно пътя ще се предизвика съвсем различен ефект. Дълги са обходните маршрути и предизвикваме огромно недоволство”, коментира проблемните участъци инж. Досев.", "date": "2019.06.22", "title": "Инж. Досев, АПИ: Правим всичко възможно да облекчим трафика към морето"}
{"url": "https://www.24chasa.bg/novini/article/7518590", "text": "Трима души загинаха и един беше тежко ранен при пожар в центъра на Париж днес сутринта, съобщиха Франс прес и ДПА. Двайсет и седем души, сред които един пожарникар, са леко пострадали след вдишване на дим, предаде БТА. Пожарът избухнал в шестетажна сграда в 11-и район, в която имало ресторант, хамам и апартаменти. Двеста пожарникари участвали в гасенето на пламъците. През февруари десет души загинаха при пожар в жилищен блок в Париж.", "date": "2019.06.22", "title": "Трима загинаха при пожар в центъра на Париж"}
{"url": "https://www.24chasa.bg/novini/article/7518620", "text": "Почти неизвестен само допреди няколко месеца, отстраненият кмет на Истанбул Екрем Имамоглу се наложи като изявена фигура на една опозиция, дълго време неспособна да пробие бронята на президента Реджеп Тайип Ердоган. С правоъгълните си очила, със спокойствието си и белите си ризи, закопчани до врата, Имамоглу няма заплашителен вид. Но спечелвайки с малка преднина изборите за кмет на Истанбул на 31 март - вот, който бе отменен впоследствие при спорни условия, този 49-годишен мъж сложи край на мита за непобедимостта на избори на президентската партия - ПСР /Партията на справедливостта и развитието - бел.ред./. Какъвто и да е резултатът от новите избори в неделя, Имамоглу се наложи в очите на наблюдателите като изгряващата звезда на турската политика, способна да се изправи срещу държавния глава на следващите президентски избори, предвидени за 2023 г. Да ръководи кметството в Истанбул, икономическата и демографска столица на Турция, би позволило на Имамоглу да утвърди политическата си величина. Същият мандат на градоначалник на Истанбул /1994-1998/ позволи на Ердоган да се наложи на националната сцена. Засега този, който се определя като \"избрания кмет на Истанбул\", разчита да си върне поста, който заемаше в продължение на само 18 дни преди анулирането на неговото избиране. В интервю за АФП миналия месец Имамоглу обещаваше демократична \"революция\", като описваше битката за кметството в Истанбул като \"битка за демокрацията\" в Турция. В един политически пейзаж, в който обидата е правило, Имамоглу изненадва със своя уравновесен тон и с обединяващата си реторика. \"Имамоглу не водеше кампания на идеологическа основа, за да се обърне към всички избиратели, въздържайки се да поляризира електората\", подчертава Берк Есен, преподавател в университета Билкент в Анкара. След като отмяната на победата му предизвика възмущение и гняв сред неговите привърженици, Имамоглу избра да води кампания, базирана на успокоително послание. Неговият слоган е: \"Всичко ще бъде много добре\". Победата на Имамоглу на първите избори с малка преднина от около 13 000 гласа пред основния му опонент Бинали Йълдъръм изненада наблюдателите, доколкото условията на кампанията бяха несправедливи. Срещу един опонент, възползващ се от плътно отразяване от медиите, повечето от които са подчинени на инструкциите на управляващите, Имамоглу заложи на социалните мрежи и на разговорите. Докато малко наблюдатели вярваха в неговите шансове преди първите избори, Имамоглу, излъчващ спокойна увереност, заявяваше, че неговият статут на аутсайдер е най-голямата му сила. Роден през 1970 г. в Трабзон /Североизточна Турция/ на крайбрежието на Черно море, Имамоглу е следвал бизнес администрация в Истанбулския университет, след което е получил магистърска степен по мениджмънт, според официалната му биография. Той е работил за семейната строителна фирма преди да се впусне в политиката преди около десет години под знамето на НРП. През 2014 г. той е избран за кмет на истанбулската община Бейликдюзю. Имамоглу споделя с президента Ердоган обща страст към футбола - спорт, който той е практикувал като аматьор преди да влезе в ръководството на футболния клуб на своя роден град - Трабзонспор. Профилът му едновременно на член на кемалистката НРП и на практикуващ мюсюлманин позволи на Имамоглу да привлича симпатизанти отвъд социалдемократическия и светски електорат на своята политическа формация. Съсредоточавайки около личността си изненадващ политически синтез, Имамоглу е подкрепян също от националистическата \"Добра партия\" и от лявата прокюрдска ДПН /Демократична партия на народите - бел.ред./. Като знак, че за него отмяната на първите избори е само временна спирка в политическия му възход, той не промени биографията си в профила си в Туитър, в който се представя така: \"Екрем Имамоглу, кмет на голямата община на Истанбул\". /От БТА/", "date": "2019.06.22", "title": "Отстраненият кмет на Истанбул Имамоглу - изявената фигура на една опозиция"}
{"url": "https://www.24chasa.bg/novini/article/7518293", "text": "Новата система от 8 европейски суперкомпютъра ще се използва за бърза и прецизна диагностика и предписване на лечение. На практика всеки европейски пациент ще има достъп до консултация с многомашинен виртуален д-р Хаус, който ще сравнява данните на конкретния болен с хиляди медицински досиета и ще диференцира прецизно сложни състояния. Такава привилегия днес имат малцина болни, които са имали късмета да попаднат на някой изключителен лекар. Суперкомпютърът ще преглежда светкавично хиляди медицински досиета и ще предлага решение, основано на най-успешните терапии, които са били прилагани в аналогични условия. Това е единият проект, по който ще се използват европейските суперкомпютри. Другият условно е наречен “Александрийска библиотека” и неговата цел е да събере на едно място цялото човешко знание.", "date": "2019.06.22", "title": "Суперкомпютърът - д-р Хаус за всеки"}
{"url": "https://www.24chasa.bg/novini/article/7518633", "text": "В пъстрата палитра на българския фолклор шопският има своето ярко и незаменимо място. Той е уникална сплав от мъдрост, хумор и темперамент в музикалните ритми, в красивите носии и в езика. Това заяви президентът Румен Радев в приветствието си пред участниците в 50-ото юбилейно издание на фестивала „Шопският празник е традиция“, който се провежда в град Елин Пелин. Тазгодишното издание на фестивала се провежда под патронажа на държавния глава, съобщиха от прессекретариата на държавния глава. В историята на нашата национална култура народното творчество е сред най-живописните и скъпоценни страници, заяви Румен Радев и подчерта, че то е огледало на огромното богатство от чувства и образи, разкриващи устойчивите житейски и нравствени ценности на българите. Президентът изтъкна, че със своята пиперливост шопският език е пример за това, че хуморът и сатирата не само хвалят, но и учат, защото народното творчество показва жизнеността на българския дух и традиции. „Нека не забравяме, че самокритичността и самоиронията са отличителна черта на свободния и просветен ум на непреходната мъдрост. Те показват жизнеността на народното съзнание да изисква справедливост и хармония в ежедневния човешки бит и обществените отношения“, каза още Румен Радев. Държавният глава поздрави участниците и организаторите на фестивала за енергията, с която допринасят за завръщането, възхода и утвърждаването на традициите, които са ни съхранили от векове като народ, идентичност и самосъзнание. „Пожелавам ви след този и всеки следващ празник да се множат почитателите на вашия красив град, на шопския фолклор и на българското народно творчество“, заяви президентът в приветствието си пред участниците във фолклорния празник.", "date": "2019.06.22", "title": "Радев: В пъстрата палитра на българския фолклор шопският има своето незаменимо място"}
{"url": "https://www.24chasa.bg/novini/article/7518630", "text": "САЩ включиха в черния списък пет китайски компании, които се занимават със суперкомпютри, като ги определиха за заплаха за националната сигурност и прекратиха достъпа им до американска технология, която е от решаващо значение за тях, предаде Асошиейтед прес. Решението, взето вчера от министерството на търговията на САЩ, може да усложни преговорите между президента Доналд Тръмп и неговия китайски колега Си Цзинпин идната седмица, целящи намаляване на напрежението в търговските спорове между двете най-големи световни икономики. Въпросните компании са производителят на суперкомпютри Сугон, Институтът по компютърни технологии Уси Цзяннан и три дъщерни предприятия на Сугон. Сугон и институтът Уси Цзяннан участват в усилието на Китай за развитие на производството на компютри, които да подпомагат военната модернизация. Черният списък забранява на американски фирми да продават технология на китайски компании, без да имат правителствено разрешение за това, предаде БТА. Миналия месец министерството на търговията включи в черния списък телекомуникационния гигант Хуавей, засилвайки напрежението с Пекин. Тръмп наложи мита от 25 процента на китайски внос на стойност 250 милиарда долара и се готви да се насочи към други вносни стоки на стойност 300 милиарда, като по този начин вносните мита ще обхванат практически всичко, внасяно от Китай. Пекин отговори с мита върху американски продукти. Преговорите за решаване на спора бяха прекъснати миналия месец. Но Тръмп и Си трябва да се срещнат идната седмица на срещата на високо равнище на Г-20 в японския град Осака, за да способстват за продължаване на преговорите. Американската администрация изпраща смесени сигнали преди срещата в Осака, посочва АП. В жест, който прилича на проява на добра воля към Китай, вицепрезидентът на САЩ Майк Пенс отложи своя реч, планирана за понеделник във вашингтонски мозъчен тръст, където се очакваше той да критикува китайския комунистически режим. Специалистът по проблемите на Азия Тами Овърби, старши директор в консултантската фирма \"Макларти\", каза, че \"изглежда странно\" администрацията на Тръмп да отлага речта на Пенс и след това да включва още китайски компании в черния си списък. На 15 май президентът Тръмп подписа указ за въвеждане на режим на извънредно положение за защита на информационно-комуникационната инфраструктура на САЩ от външни заплахи, припомня ТАСС. През август 2018 г. Тръмп забрани с указ правителствени учреждения на САЩ да използват оборудване, произведено от Хуавей и компанията ZTE (Зет Ти И).", "date": "2019.06.22", "title": "САЩ включи китайския производител на суперкомпютри Сугон в черния си търговски списък"}
{"url": "https://www.24chasa.bg/novini/article/7518654", "text": "Мъж е с временна опасност за живота след побой, съобщиха от полицията във Враца. Снощи бил  получен сигнал от жител на с. Алтимир за възникнал скандал, прераснал в побой между О.И. на 46 год., А.И. на 37 год. и двамата от Алтимир от една страна и С. И. на 44 год. от същото село, и Е.С. на 34 год., от с. Старо Оряхово, обл. Варна от друга страна. А. И. нанася удар в главата с метална тръба на Е. С. Той е транспортиран до спешния център в Бяла Слатина, оказана му е медицинска помощ, след което е транспортиран до спешен център на МБАЛ „Г.Странски“ в Плевен. Пострадалият е настанен е в \"Невро-хирургично отделение\" с фрактура на черепа и временна опасност за живота. Посетен е от служители на районно управление Бяла Слатина и е уведомен дежуреният прокурор. Започнато е досъдебно производство по описа на РУ в Бяла Слатина, допълниха от полицията.", "date": "2019.06.22", "title": "След меле във врачанско село мъж е с опасност за живота"}
{"url": "https://www.24chasa.bg/novini/article/7518674", "text": "Четирима чуждестранни работници са загинали при пожар във фабрика за текстилни и пластмасови материали в истанбулския квартал Бююкчекмедже, предаде турският телевизионен канал НТВ, като се позовава на съобщение на валийството. Двама чуждестранни работници и четирима пожарникари са получили наранявания. Пострадалите са настанени в болница. Уточнява се самоличността на загиналите и пострадали при пожара работници, предаде БТА. Огнеборците са спасили 20 работници, които са били блокирани на последния етаж на фабриката. След потушаването на огъня в сградата са били намерени труповете на четирима работници. Причината за пожара, избухнал в четириетажната фабрика, не е известна. Започнало е разследване за изясняване на причините за инцидента.", "date": "2019.06.22", "title": "Пожар изпепели фабрика в Истанбул, загинаха четирима работници"}
{"url": "https://www.24chasa.bg/novini/article/7518686", "text": "\"Един кораб има нужда само от един капитан\": верен сред верните, Бинали Йълдъръм - кандидат на президента Реджеп Тайип Ердоган за кмет на Истанбул, се задоволява от четвърт век насам с ролята на помощник. Този 63-годишен бивш премиер, председател на парламента и министър на транспорта изостави блясъка на дворците, за да води трудна кампания, за да запази икономическата столица на страната в лоното на властта на Ердоган. Претърпял унижение на първите избори, спечелени от опозицията в края на март и отменени впоследствие при спорни условия, Йълдъръм вдигна знамето на президентската партия и разчита да върви към победа в неделя, когато ще се произведат отново избори за кмет на Истанбул. С мустаците си и лека усмивка, с простия си изказ, който звучи искрено, и с дълбоко чувство за самоирония, Йълдъръм създава имидж на \"симпатичен чичко\", който привлича електората от народа. Компилации, обединяващи неговите шеги и многобройни гафове, жънат голям успех в социалните мрежи и в платформите за видеообмен като ЮТюб. Но своя възход Йълдъръм дължи преди всичко на безупречната си лоялност към силния човек на Турция - Ердоган, когото съпътства от повече от 25 години. Ердоган поставя този корабостроителен инженер начело на мощната общинска фериботна компания в Истанбул, когато става кмет на града през 1994 г. След като оглавява правителството през 2003 г., Ердоган назначава стария си приятел начело на министерството на транспорта, където Йълдъръм ръководи инфраструктурните мегапроекти, които оттогава насам промениха страната. Въпреки че понякога се появяват слухове за разногласия, Йълдъръм се проявява публично като предан служител. Той никога не е демонстрирал амбиция да засенчи Ердоган. По тази причина турският президент го избра през май 2016 г. да замени тогавашния премиер Ахмет Давутоглу, възприеман като възможен съперник. \"Йълдъръм винаги е изпълнявал ролята си на предан служител и отговорен към поръчението човек\", обобщава Емре Ердоган, преподавател в университета Билги в Истанбул. \"Той е смятан за човек, готов да се пожертва\", добавя той. По-малко харизматичен от президента, Йълдъръм казва, че предпочита да остави делата да говорят. \"Аз не говоря много, но работя като името си\", казва той на шега, визирайки фамилното си име, означаващо \"светкавица\". Една от основните му задачи като ръководител на правителството бе да проведе оспорвана конституционна реформа, премахваща функцията на премиера, за да съсредоточи изпълнителните пълномощия в ръцете на президента. Аргументирайки подкрепата си за тази мярка, която доведе до премахване на неговия пост, Йълдъръм заяви, че един кораб \"има нужда само от един капитан, иначе потъва\". След отпадането на премиерския пост Йълдъръм става председател на парламента - длъжност, която заема до оставката си през февруари, за да се кандидатира за кмет на Истанбул. Роден в Ерзинджан /Източна Турция/ в бедно и набожно семейство, Йълдъръм, който е женен от повече от 40 години и има дъщеря и двама сина, въплъщава ислямо-консервативната линия на своята формация - Партията на справедливостта и развитието /ПСР/. Той разказва, че е отказал да се запише в престижния Босфорски университет, след като \"видял млади хора, момичета и момчета, седнали заедно в градината\". \"Това ме изненада, казах си, че тук бих се отклонил от /правия/ път\", споделя той. Но зад добродушния му вид опозицията открива един хитър мъж, който вероятно значително се е обогатил при непрозрачни условия през последните години. Темата е табу в Турция: една журналистка бе осъдена през януари на повече от година затвор заради статия, установяваща връзки между синовете на Йълдъръм и офшорни компании в Малта. /От БТА/", "date": "2019.06.22", "title": "Кандидатът за кмет на Истанбул Бинали Йълдъръм - верният помощник на Ердоган"}
{"url": "https://www.24chasa.bg/novini/article/7518720", "text": "Сигнал за мъж, във видимо нетрезво състояние, който е счупил входна стъклена врата на офис, е получен около 2.30 часа тази нощ, съобщават от пресцентъра на МВР. Става въпрос за вратата на редакцията на вестник \"Дума\". Пристигналият незабавно на адреса полицейски патрул е установил, че клиент на нощно заведение, обърквайки вратите на бара с вход на съседен офис, не успял да влезе и в афекта си е счупил стъклената врата на офиса с намираща се наблизо саксия. Той е задържан с полицейска мярка до 24 часа. От БСП осъдиха вандалския акт. За тях това е поредното посегателство върху свободните медии у нас. ", "date": "2019.06.22", "title": "Пиян счупи вратата на вестник \"Дума\", сбърка я с входа на бар"}
{"url": "https://www.24chasa.bg/novini/article/7518724", "text": "Не би следвало да се преекспонира тази тема, но потвърждавам, че ще подам оставка, ако след 31 октомври продължи мониторингът на страната. Това обяви в \"Седмицата\" по   правосъдният министър Данаил Кирилов. Преди повече от седмица министърът е заявил тази готовност пред еврокомисаря Вера Йоурова след разговор с нея във връзка с готвения от него проект за разследвания на председателите на ВКС, ВАС и главния прокурор. Пред Кирил Вълчев Кирилов обясни, че основният проблем, за да продължава мониторингът, е доверието и затова падането на механизма е най-важната задача. \"Ние следва да дадем максимум гаранции пред другите държави за това, че имаме утвърден принцип за върховенство на правото и че се борим с корупцията\", отбеляза министърът. Според него скандалите около \"Апартаментгейт\" са показали вътрешната чувствителност на обществото към корупцията. \"Ние се гневим към корупцията, но не правим следващата стъпка, да повишим изискванията към самите себе си за спазването на правилата\", подчерта Кирилов.", "date": "2019.06.22", "title": "Кирилов: Най-важната задача е падането на мониторинга, ако не - подавам оставка"}
{"url": "https://www.24chasa.bg/novini/article/7518728", "text": "Зачестилите инциденти по пътищата на страната от последните седмици станаха причина и за по-строг контрол от пътна полиция. Следи се за спазване на ограниченията за скорост и на мерките за безопасност при пътуване - използване на колани и столчета за деца, предаде  Акцията започна в началото на седмицата и приключва днес в полунощ. Данните, предоставени от МВР, са стряскащи - до момента са регистрирани над 20 000 нарушения, като половината от тях са свързани с превишена скорост. В рамките на няколко дена са станали 75 тежки катастрофи с 12 жертви и 89 ранени. Най-честата причина за смъртните случаи е несъобразена скорост. Натоварено остава и движението по автомагистралите. От „Пътна полиция“ заявиха, че по време на интензивния трафик ще увеличат присъствието на патрулите. По Черноморието са командировани допълнително полицаи. Все по-често в тежките пътни инциденти участници са младите шофьори, заяви пред медии гл. инсп. Калоян Драгнев от „Пътна полиция“. От там заявиха, че са започнали проверка за наличие на ограждения, които предотвратяват излизането на животни на пътя. Признаха, че на места такива няма. Ще се проверява и дали пътните знаци се виждат добре.", "date": "2019.06.22", "title": "КАТ: Все по-често участници в тежки катастрофи са млади шофьори"}
{"url": "https://www.24chasa.bg/novini/article/7518730", "text": "В София днес започва рехабилитация на булевардите \"Асен Йорданов\" и \"Искърско шосе\". С променен маршрут ще се движат автобусите по линии 10, 14 и 88, информира пред   зам.-кметът Дончо Барбалов: \"В момента се намираме на булевард \"Искърско шосе\", където започват ремонтните дейности. Виждаме, че булевардът е изпълнен с неравности, пукнатини. Това е един от основните булеварди за район \"Искър\". Има нужда от сериозен ремонт, защото при проблеми с асфалтовото трасе и с основата на пътя не може просто да се запълват пукнатини и да се ремонтират дупки. Това е един сериозен ремонт, за да може в продължение на дълги години да разполагаме с една надеждна пътна артерия в тази част на града. Ремонтът ще продължи малко над 120 дни, но в крайна сметка в резултат на това ще имаме едно ново, обновено трасе, за да може да се ползва от не малко живеещите в район \"Искър\".", "date": "2019.06.22", "title": "Започва ремонт на \"Искърско шосе\" в София"}
{"url": "https://www.24chasa.bg/novini/article/7516441", "text": "На 15 юни почина Христо Юскеселиев - Тити, жива история на журналистическата фотография от 1949 до 1995 г. Само 5 дни по-рано двамата седяхме на маса пред заведението на ъгъла на улиците “Самуил” и “Солунска”. Христо, който на 30 май беше навършил 86 години, близваше от чашката с водка и сладкодумно разказваше за професионалните си патила. При него дори фамилията е интересна - идва от турските думи юс - 100, и кесия - малка торбичка. Вече бях прочел книгата му “Една камера - един живот” и се опитвах да науча повече за интересните истории и неразказани случки, съпътствали го през тези 46 години. Христо Юскеселиев е завършил “Философия” в СУ през 1959 г. и през целия си живот е гледал на нещата философски, но главно през обектива на фотоапарата. Започва като сътрудник във вестниците “Народен спорт” , “Септемврийче”, “Здравен фронт”, “Студентска трибуна” и сп. “Народна кооперация”. От 1950 г. работи основно за в. “Народна младеж”, през юни 1958 г. е назначен на работа във “Вечерни новини”, където по-късно става шеф на фотоотдела. В продължение на 25 години сътрудничи активно на сп. “Българска музика”, Съюза на композиторите и “Балкантон”. Автор е на илюстрациите в 15 книги. Сега тези истории на Христо изглеждат весели и смешни, но тогава той бере много ядове и преодолява редица екстремни ситуации. Това става през 1961 г., когато на официално посещение в България пристига съветският лидер Никита Сергеевич Хрушчов. Седмица преди визитата са определени 12 души - фотографи и оператори, които ще запечатат за историята великото събитие. От двете страни на червената пътека, по която ще минат Хрушчов и Живков, застават по 6 човека. Всички те под ръководството на съветски специалисти три дни провеждат тренировки и репетиции: къде спира самолетът на Хрушчов, къде той се целува с Живков, къде деца им поднасят цветя... Всичко върви според сценария, но когато Юскеселиев излиза от ВИП залата, вижда, че навън са докарани стотици хора, които “възторжено” скандират в прослава на двамата лидери и вечната дружба между двата народа. И решава да направи снимка, на която да се виждат и посрещачите, и кортежът. “Изтичах напред и направих снимка, но ми се стори, че тя ще е много “дребна”, и се втурнах напред. Успях да изпреваря ескорта и се мушнах между мотоциклетистите и колата, от която Живков и Хрушчов махаха с ръце и поздравяваха софиянци”, разказа Христо Юскеселиев. “Като се приближих може би на 1-2 метра от колата, направих втората си снимка. И виждам как от прозореца на колата се е показал чак до кръста ген. Гръбчев и яросто крещи: “Веднага излизай от ескорта! Махай се оттам!” Изчаках да мине поредният мотор и се измъкнах...” Ген. Димитър Гръбчев тогава е началник на УБО (Управление “Безопасност и охрана”) и личен телохранител на Тодор Живков. В онзи момент, с адреналин, ударил горната граница, и щастлив, че е направил снимката за първа страница, фотографът всъщност не разбира с каква опасност се е разминал. Вечерта Юскеселиев отива в Народната опера, където ще се проведе тържественото събрание и Никита Хрушчов ще получи най-високото наше отличие - “Герой на НРБ”. Там вижда ген. Гръбчев, който седи под часовника във фоайето на сградата и наблюдава входовете. Генералът привиква с ръка фоторепортера. “Със спокоен глас, но от който може да ти настръхне косата - спомня си Тити, - той ми каза: “Имаш невероятен късмет, че аз бях от външната страна на колата. Ако беше съветският колега, който не те познава, щеше да те застреля като куче! Ти луд ли си да влизаш в правителствен ескорт, бе?! Откъде охранителите да знаят каква е целта ти! Може да помислят, че вместо фотоапарат държиш пистолет или автомат. Няма време за въпроси и мислене и охраната действа светкавично - стреля на месо. Добре, че те познавам, иначе близките ти сега щяха да ти поръчват некролозите...” Няколко екстремни случки изживява Тити и при дългогодишното си фотографско обгрижване на Тодор Живков. Върви заседание на актива в Партийния дом. На трибуната излиза Първия и започва да чете словото си. Като по даден знак фотографите се скупчват около него и щракат неистово с апаратите си - всеки иска да го “хване” в характерна поза или с изразителен жест. И в това време проехтява силен гърмеж, след който в залата настана оглушителна тишина. Живков се стъписва. Служителите на УБО са объркани, защото досега не са имали такъв инцидент, а и не разбират откъде идва опасността. Незнайно по чия заповед започват да отварят с трясък всички врати на залата По-точно - неговата светкавица, която след третата или четвъртата снимка дава накъсо, гръмва като бомба и обгаря ръката, с която я държи. Първи реагира Тодор Живков, който казва: “Хайде стига толкова снимки!” “Разбрал какво става със светкавицата ми, първи слязох от сцената и бързо напуснах залата - спомня си Тити. - Колеги ми разказваха, че хората от УБО започнали да питат фотографите - “Кой гръмна? На кого гръмна светкавицата?”. “Не сме ние, на Юскеселиев гръмна”, оправдавали се те. Хванали Огнян Юскеселиев. “Не съм аз, братовчедът беше...” Втори случай. Живков има среща “на четири очи” със събрат от соцстрана. Кабинетът му не е особено голям и фоторепортерите, колкото и да се блъскат помежду си за по-добра позиция, трудно правят сполучливи общи снимки. Снимат ги поотделно и после ако се наложи, монтират. И на тази среща суматохата е голяма, защото фоторепортерите имат на разположение 2-3 минути. Колега блъска ръката на Юскеселиев, той изпуска фотоапарата си, който се плъзга по паркета Тити прави опит да си го вземе, но ген. Илия Кашев, който е наследил на поста ген. Гръбчев, го спира с думите: “Аз ще го извадя!” “Наведе се под фотьойла и на колене бръкна отдолу и ми извади апарата. За мое учудване не ми направи никаква забележка”, разказа Юскеселиев. От доста колеги - пишещи и снимащи, съм слушал за грубото, да не кажа брутално поведение на началника на протокола Борис Джибров. Ветеринарен лекар по професия, той заема този пост, след като министър на външните работи става Петър Младенов. Попитах Христо вярно ли е това. “Джибров наистина беше много груб, зле се държеше не само с нас, но и с тия от УБО - отговори фотографът. - Вървеше и с палец ни ръгаше в корема или ни риташе по кокалчетата и глезените. Да не се приближаваме много до високопоставените лица. “Хайде, хайде, хайде...” - и ни ръгаше и риташе. Беше сложил метални налчета на обувките и те нараняваха глезените ни до кръв. Питам го защо, гледа на другата страна и нищо не казва. Все едно нищо не се е случило...” Юскеселиев го отразява, Джибров се явява като свидетел. И някогашният шеф-протоколчик сякаш е друг човек - мил, добър, внимателен. Дори закарва Христо с колата си до Полиграфическия комбинат. Той пак го пита защо се е държал така. “Такива бяха условията и изискванията”, кратко отговаря Борис Джибров. Но и служителите на УБО понякога действали безмилостно. Дори гонели от събития “ловците на мигове”. Така се случва и при визитата на Саръс Итън, американски магнат и финансист, носител на Международната ленинска награда за мир. В България му връчват наш орден, но на Живков му прави впечатление, че няма нито един фоторепортер. “Къде са фотографите?”, пита той. “Изгонихме ги...”. На следващо събитие един от УБО казва: “Ей, аман от вас! С вас лошо, без вас още по-лошо. Наказаха ни, че не можахме за намерим никого от вас, който да снима Итън...” “Така е... Няма ли ги фотографите и събитието остава недокументирано извън историята\", усмихва се Тити и леко отпива от водката. Нямаше как да зная, че го виждам за последен път...", "date": "2019.06.22", "title": "Едва не застрелват фотографа Юскеселиев   в кортежа на Хрушчов"}
{"url": "https://www.24chasa.bg/novini/article/7512309", "text": "Когато целият свят е пред вас - къде да отидете на меден месец, е може би най-трудният избор за сватбено планиране. Независимо дали искате да се насладите на далечен райски плаж, или на претоварено пътуване из Европа, трябва добре да обмислите колко време ще ви трябва. Темата за екологията е една от най-обсъжданите през тази година и затова екомеден месец е сред най-предпочитаните варианти от много двойки. Трябва само да погледнете някои от най-красивите плажове в света, за да осъзнаете, че пластмасовото замърсяване е истински проблем особено на тайландските райски острови и на едно от любимите места на младоженците - остров Бали. Затова, колкото и да е изненадващо, все повече и повече двойки избират екологични курорти в Югоизточна Азия, включително Индонезия, Тайланд, Мианмар и Сингапур. Там те вземат участие в почистването на плажа или спасяват маймуни като част от медения си месец. Някои туристически агенции дори предлагат екопакети като например или почистване на пътеките, докато изкачват Хималаите. Да прекараш медения си месец в къща на дърво в Африка, в колиба в Амазония или в заслон високо в Алпите, едва ли е по вкуса на мнозина, но други предпочитат легло под мрежа за комари пред друго, обсипано с рози, само и само да са в крак с тенденцията за екоповедение, пък писа в. “Ню Йорк таймс”. Друг тренд сред младите влюбени е пътуване с кола за медения месец. С пълната свобода да отидат където си поискат все повече младоженци избират този вариант, защото предлага гъвкав бюджет за много места. В САЩ например предлагат екскурзия, която започва от Лос Анджелис и завършва в Санта Барбара, преминавайки през Палм Спрингс, Сан Франциско и Дисниленд. Африка пък е другата опция за младоженците, които искат да шофират до места, където може да се гмуркат в клетка, докато около тях обикаля бяла акула. В Европа на подобно пътешествие може да се насладите през дивия атлантически път в Ирландия или северното крайбрежие в Шотландия. За някои двойки обаче не е достатъчно просто да се отпуснат на плажа с коктейл в ръка за две седмици. Те искат да се предизвикат и да направят нещо нетрадиционно. Затова и все повече влюбени се опитват да изкачат планината Килиманджаро, Мачу Пикчу или базовия лагер на Еверест. Според проучване младоженците не приемат това като физическо натоварване, а като възможност да направят нещо, което не са вярвали, че ще постигнат. Някои от тях дори записват и курс по готварство в Италия. Една от основните класики за меден месец все още си остава и сафарито, но с някои разлики от предишни години - И вместо да се насладят на някой приятен хотел, те спят на открито под звездите. Гидове пък твърдят, че по време на разходката в Кения или Замбия може да се видят леопарди, лъвове и слонове, и то напълно безопасно. Естествено, стресът и напрежението от сватбата родиха и нова тенденция за двойките. Това е двуседмичен меден месец, в който влюбените прекарват едната само в обиколки на забележителности, а през останалото време се отдават на почивка на плажа. Ако е в чужбина, ваканцията може да започне от Шри Ланка с нейните исторически храмове, национални паркове и да завърши на плажа на Малдивите. Излезлият наскоро филм “Аладин” извади нов тренд сред младоженците - пустинен меден месец. Набралата бързо популярност лента кара двойките да искат да преживеят историята на джебчията Аладин и принцеса Жасмин с пътуване в Сахара и нейния невероятен пейзаж. Младите семейства започват обикновено почивката си от Мароко, прекарвайки дните си сред пясъчните дюни и нощи под звездите.", "date": "2019.06.22", "title": "Двойки чистят плажове и пътеки на екомеден месец"}
{"url": "https://www.24chasa.bg/novini/article/7518469", "text": "Британската полиция е била повикана да провери сигнал от съсед на кандидата за лидер на Консервативната партия и претендент за премиерския пост Борис Джонсън, предаде Ройтерс. Съседът е съобщил, че е чул спор на висок глас, предаде БТА. Малко след полунощ в петък полицията е посетила адрес в южен Лондон, където Джонсън живее заедно с приятелката си. \"Подалият сигнала е бил разтревожен дали негова съседка е добре. Полицията посети адреса и говори с всички обитатели, които бяха в безопасност и добре\", съобщи полицията в изявление. \"Не са били установени нарушения или опасения, видими за служителите, и не е имало причина за полицейски действия\", се казва още в съобщението. Според \"Гардиън\", цитиран от Асошиейтед прес, съседите са чули писъци, викове и блъскане./ПК/", "date": "2019.06.22", "title": "Съсед на Борис Джонсън вика полиция заради спор в дома на кандидат-премиера"}
{"url": "https://www.24chasa.bg/novini/article/7518473", "text": "Американският президент Доналд Тръмп заяви, че ще предложи Марк Еспър за министър на отбраната на САЩ, съобщи Асошиейтед прес. Еспър, който в момента е министър на сухопътните сили, ще стане и.д. министър на отбраната в неделя, предаде БТА. Предшественикът му Патрик Шанахан напусна Пентагона в петък. Той оттегли кандидатурата си за титулярен министър на отбраната във вторник, преди още тя да бъде разгледана от Сената. Еспър е ветеран от армията, който е служил в първата война в Ирак. Той има опит и като съветник по националната сигурност на Капитолия, както и като лобист на отбранителната индустрия. Тръмп номинира за министър на сухопътните сили досегашния заместник-министър Райън Маккарти. Кандидатурата на президента за министър на отбраната трябва да бъде утвърдена от Сената. Постът е вакантен от началото на годината след оставката на Джеймс Матис. В Туитър Тръмп коментира кандидатурата на Еспър, като заяви: \"Познавам Марк и нямам никакви съмнения, че той ще свърши фантастична работа!\" По-късно пред журналисти той определи Еспър като много опитен и запознат с нещата, \"за които ние говорим от много дълго време\". Работата на Еспър като лобист обаче предизвика и критики към номинацията му. Той има седемгодишен стаж като вицепрезидент по връзките с правителството в отбранителната компания Рейтиън (Raytheon). Организацията \"Граждани за отговорност и етика във Вашингтон\" изрази опасенията си, като припомни, че Рейтиън наскоро е спечелила държавни поръчки на стойност стотици милиони долари.", "date": "2019.06.22", "title": "Тръмп смята да предложи Марк Еспър за министър на отбраната на САЩ"}
{"url": "https://www.24chasa.bg/novini/article/7518475", "text": "Международното летище Дасин в Пекин ще създаде 600 000 нови работни места, заяви Джан Жуей, представител на Китайското управление за гражданска авиация в петък. Според него до 2025 г. през него ще преминат 72 милиона пътника с икономическа печалба от 130 милиарда юана (19 милиарда щатски долара), а приносът му за регионалната икономика ще бъде 900 милиарда юана, предаде  Проектът за летището привлече около 120 милиарда юана инвестиции, а спомагателните проекти около 330 милиарда юана, добави той. Международното летище Дасин ще отвори врати през септември. То бе построено, за да облекчи товара на столичното летище, чийто годишен капацитет надхвърли 100 милиона през 2018 г.", "date": "2019.06.22", "title": "Новото летище в Пекин ще създаде 600 000 нови работни места"}
{"url": "https://www.24chasa.bg/novini/article/7518487", "text": "Устният изпит по журналистика за кандидат-студенти в Софийския университет \"Св. Климент Охридски\" е днес от 9.00 часа. Това съобщи пресцентърът на висшето училище. Изпитът е под формата на събеседване на изпитните комисии с кандидат-студентите. За обективност на оценките и за съпоставимост на знанията на кандидатите се задават на всички едни и същи въпроси, които се определят от изпитната комисия в деня на изпита. За оформяне на общото представяне на кандидат-студента е допустимо комисиите да задават допълнителни, изясняващи въпроси към основните теми. Комисиите ще оценяват общата култура и осведомеността на кандидат-студентите по актуални събития, комуникативните им умения и информираността и мотивацията им за журналистическата професия. Ако кандидат-студентът представи свои авторски материали, комисиите могат да зададат и въпроси, свързани с тях. До устен изпит по журналистика в Софийския университет се допускат кандидат-студентите, получили оценка на писмения изпит по журналистика не по-ниска от среден.", "date": "2019.06.22", "title": "Днес е устният изпит по журналистика за кандидат-студенти в Софийския университет"}
{"url": "https://www.24chasa.bg/novini/article/7518485", "text": "Седеметажна сграда в процес на изграждане се е срутила в крайбрежния град Сиануквил в Камбоджа днес сутринта. Според властите трима работници са загинали, а 18 са били ранени, съобщи Асошиейтед прес. Според началника на полицията в града в ход е спасителна операция, за да се установи дали има още работници, затрупани под развалините. Срутването е станало около 5 часа сутринта местно време. Засега причините са неизвестни, предаде БТА. Юн Мин, губернатор на провинция Преах Сианук, е казал по телефона пред агенцията, че сградата е собственост на китайски инвеститор - един от многото китайски проекти в курортния град. Министърът на информацията Кхиеу Канхярит съобщи на официалната си страница във Фейсбук, че всички работници са камбоджанци, които използвали недовършената сграда като място за преспиване.", "date": "2019.06.22", "title": "Трима работници загинаха след срутване на сграда в Камбоджа, 18 са ранени"}
{"url": "https://www.24chasa.bg/novini/article/7518489", "text": "Американските имиграционни власти планират да предприемат в неделя мащабна операция по депортиране на наскоро пристигнали семейства, които се намират в САЩ нелегално, съобщи \"Вашингтон пост\", като се позовава на трима неназовани американски представители, предаде Ройтерс. Губернаторът на Тексас Грег Абът заяви, че изпраща още 1000 резервисти от Националната гвардия на границата с Мексико и нарече американския Конгрес \"група негодници\" заради критиките, че в граничния център за мигранти в Тексас не се полагат достатъчни грижи за децата, съобщи Асошиейтед прес. Заместник-губернаторът Дан Патрик съобщи, че с новите подкрепления броят на резервистите от Националната гвардия по границата ще достигне до над 2000, предаде БТА. Демократите в Конгреса представиха в петък инициатива за отпускане на 4,5 милиарда долара за отговор на засилващата се хуманитарна криза на южната граница на САЩ. Очаква се мярката да бъде дебатирана следващата седмица. Ако бъде одобрена, сумата ще бъде използвана за грижа за бежанци и мигранти, подкрепа от Министерството на здравеопазването и Министерството на вътрешната сигурност и за финансиране на местни власти и неправителствени организации, които предоставят подслон на мигранти. От началото на годината Мексико е приело от САЩ не по-малко от 14 хиляди мигранти по време на разглеждането на техните молби за убежище от американските власти. Това заяви мексиканският външен министър Марсело Ебрард, цитиран от ТАСС. На 30 май президентът на САЩ заплаши Мексико с въвеждане на мита от 5 процента от 10 юни, които ще нарастват до октомври, ако Мексико не прекъсне потока от нелегални мигранти към САЩ. След договореност между двете страни Тръмп каза, че въвеждането на митата се отлага за неопределено време. По данни на мексиканското министерство на външните работи тази година има значително увеличение на мигрантите към САЩ от Централна Америка, Карибския басейн и други региони. Според оценки на министерството става дума за 300 хиляди души само през първото тримесечие.", "date": "2019.06.22", "title": "САЩ планират мащабна операция за депортиране на нелегални мигранти"}
{"url": "https://www.24chasa.bg/novini/article/7518491", "text": "Сръбски и български туристи ще изкачват днес връх Руй от двете страни на границата, предаде  Тазгодишното изкачване на върха е юбилейно, десето поред и е под мотото „Десетилетие приятелство”. То е съвместна инициатива на туристическата организация на сръбската община Бабушница, туристически клубове от Сърбия и България, както и общинските администрации на Бабушница и Трън и се базира на меморандум за дългосрочно сътрудничество между Трън и Бабушница, подписан през 2014 година. Походът, който организира община Трън, е по маршрута село Забел- връх Руй - хижа Руй -село Забел или село Ломница. Преходът е с дължина 9 км и се изминава за около 3 часа. Физически по-добре подготвените туристи пък ще атакуват върха по по-краткия петкилометров, но значително по-труден маршрут - през село Зелениград, разказа Ели Димитрова, член на Управителния съвет на трънското туристическо дружество. По повод изкачването туристите в Трън са почистили планинските пътеки, за улеснение на туристите са поставени и указателни табели. Срещата на върха е предвидена за около 14.30 ч. И тази година в изкачването ще се включат и туристи от Република Северна Македония.", "date": "2019.06.22", "title": "Българи, сърби и македонци изкачват връх Руй от двете страни на границата"}
{"url": "https://www.24chasa.bg/novini/article/7518499", "text": "Президентът на САЩ Доналд Тръмп каза, че не се стреми към война с Иран, но предупреди, че ако се стигне до сблъсък, той ще доведе до \"унищожение\", съобщи Ройтерс, като цитира интервю на Тръмп пред Ен Би Си. \"Аз не се стремя към война и ако се стигне до война, това ще бъде унищожение, каквото не сте виждали преди. Но аз не се стремя да направя това\", каза Тръмп пред телевизията в петък, след като отмени планиран въздушен удар срещу ирански цели в отговор на свалянето на американски дрон от Иран, предаде БТА.", "date": "2019.06.22", "title": "Тръмп: Не се стремя към война с Иран"}
{"url": "https://www.24chasa.bg/novini/article/7518503", "text": "Цените на някои от основните стоки у нас вече се доближават до средното нивоза Европа. Това показват данни на Евростат за цените в България спрямо средните европейски. Цените на млякото, сиренето и яйцата стигат 98% от средното за съюза. Така заемаме десетото място в съюза. Според анализа на Евростат, заедно с доходите, у нас растат и цените, за да достигнат до средните нива в ЕС. Най-високи са цените на млечните продукти в Кипър- със 136 на сто над средните. Най-ниски - в Полша, предаде  По отношение на хляба и зърнените храни. Имаме втората най-ниска цена в Европа- 62% от средното за съюза. По-малко от нас плащат само в Румъния - 54 на сто. Най-скъп хляб купуват датчаните - цената там е със 150% над средното ниво. И при месото сме сред европейците, които пазаруват на по-ниски спрямо общия пазар цени. 64 на сто спрямо средните стойности за Европа. Алкохолът и цигарите в българските магазини са най-евтини в целия Европейски съюз. Причината е в ниския акциз. За тютюневи изделия плащаме 49 на сто от средното на европейския пазар, за алкохол - 74%. Най-скъпи са тези стоки във Великобритания - почти двойно спрямо осреднените стойности в Европа. Тук обаче трябва да припомним, че според предишни проучвания – също на Евростат - българите харчат най-голяма част от бюджета си именно за храна. И по този показател сме първи в Европа, което би трябвало да означава, че ниските цени спрямо средните за европейския пазар за мнозина у нас са всъщност високи. Защото освен на цените, важна е и друга съпоставка- при доходите.", "date": "2019.06.22", "title": "Евростат: Цените на основни стоки у нас вече се доближават до средното ниво за Европа"}
{"url": "https://www.24chasa.bg/novini/article/7518507", "text": "Държавният департамент опроверга информацията, че САЩ са изпратили послание до Иран с оманско посредничество, и нарече съобщението \"иранска пропаганда\", съобщи ТАСС. Говорителката на американското външно ведомство Морган Ортагюс написа в Туитър: \"Съобщението, че вчера (в четвъртък - б.ред.) през нощта е било предадено послание на иранците чрез омански канал, е абсолютно невярно. Тези информации са чиста иранска пропаганда\". Вчера Ройтерс съобщи, като се позова на неназовани ирански правителствени източници, че иранското ръководство е получило през нощта срещу петък предупреждение от американския президент Доналд Тръмп за планиран американски удар срещу Иран, ако Иран не се съгласи на преговори в определения от Вашингтон срок, предаде БТА. По-рано говорителят на Върховния съвет за национална сигурност на Иран Кейван Хосрави, цитиран от държавната телевизия, също опроверга информацията.", "date": "2019.06.22", "title": "Държавният департамент на САЩ: Не сме изпратили послание до Иран чрез Оман"}
{"url": "https://www.24chasa.bg/novini/article/7518509", "text": "Това лято ще бъде още по-работно. Това заяви пред bTV кметът на София Йорданка Фандъкова. \"Грижата, инвестициите, които правим, показват ясно моето отношение към парковете и строителството в тях. Само преди няколко години никой не искаше да ходи в парковете, защото не се косяха. Сега почти няма място в парковете. Продължаваме това поддържане. Тази грижа означава да запазим това, което е останало от парковете и градинките в нашия град. Именно за това решихме, че трябва подробен устройствен план. В проекта има план за изграждане на нови обекти, които според мен няма нужда да се изграждат\", каза още тя. \"Моят подход и ангажиментът, който съм поела, е да запазим историческите ценности на нашия град. Между 1997 година и 2005 година части от Борисовата градина или са били продадени, или са включвани в търговски дружества. В дейността на тези дружества се споменава хотелиерство и строителство. Опитвано е много пъти в Борисова градина да се строят хотели, за това искаме подробен устройствен план, за да избегнем подобно строителство\", категорична е Фандъкова. \"Не е лесно да направим частната собственост общинска. Това е битка. Ние ще я водим. За 4 обекта се работи да се възвърнат на общината и да не се отдават отново под наем. Вярвам и ще работя за това, да си върнем тези пространства\", каза още тя. \"Това е проект, който беше представен и се обсъжда публично. Всички можем да правим своите предложения, които ще се гласуват от общинските съветници\", добави Фандъкова. \"Вече 10 години работя като кмет на София, явявала съм се три пъти на избори – това са тежки мажоритарни избори, където заставаш със своята биография, с това, което си свършил, с визията си, с плановете си и най-вече с гаранцията, че можеш да реализираш тези планове. Това е комплекс от фактори, които ще анализирам внимателно, и тогава ще взема своето решение, и ще го обявя публично”, категорична е кметицата.", "date": "2019.06.22", "title": "Фандъкова: Ще реша да се кандидатирам ли за кмет и ще го обява публично"}
{"url": "https://www.24chasa.bg/novini/article/7518479", "text": "Традиционният начин на шиене, който разчита на човешка ръка или шевни машини, много скоро ще се промени драстично, благодарение на изследователи от провинция Джъдзян, които създадоха 3D роботизирана ръка, предаде  Тя е с размерите на човешка ръка, може бързо да сканира парчета плат с лазер, да ги зашие заедно на базата на програмирани модели, след което да изчисти конците. За целия процес на робота са му необходими само няколко минути. Разработена съвместно от компанията „Нинбо Цъсин\" и учените от института към Китайската корабостроителна корпорация (CSIC), 3D роботизираната ръка в момента се използва за изработването на автомобилен интериор. Според генералния мениджър на „Цъсин роботикс\" Фу Лей, производството на автомобили е изключително автоматизирана индустрия, но това не важи за автомобилния интериор, който разчита предимно на човешкия труд. 3D роботизираната ръка може да увеличи ефективността на производството, без да понижи качеството на продукцията, добави той. Към шиещата 3D роботизирана ръка могат да се монтират различни накрайници. Очакванията са тя да се използва в различни области, включително и космическата индустрия.", "date": "2019.06.22", "title": "Китайски учени разработиха 3D роботизирана ръка за шиене"}
{"url": "https://www.24chasa.bg/novini/article/7518517", "text": "Регионалните бази на САЩ и американските самолетоносачи са в обсега на иранските ракети с прецизно насочване. Това заяви командирът на военновъздушното подразделение на иранската Революционна гвардия Амир Али Хаджизадех, цитиран от Ройтерс. \"Силите на САЩ в региона бяха заплаха, но сега те са възможност (за Иран) (...) Те не говорят за война с Иран, защото знаят колко са уязвими\", каза Хаджизадех по иранската държавна телевизия в петък, предаде БТА.", "date": "2019.06.22", "title": "Иран: Американските регионални бази са в \nобсега на ракетите ни"}
{"url": "https://www.24chasa.bg/novini/article/7518519", "text": "След като Вашингтон забрани вчера на американските авиокомпании да прелитат през контролираното от Техеран въздушно пространство над Персийския и Оманския залив, редица неамерикански авиокомпании обявяват, че предприемат превантивни мерки след решението на американското Федерално управление за гражданска авиация, съобщи Ройтерс. Катай Пасифик (Cathay Pacific) обяви в петък, че полетите му няма да преминават през въздушното пространство над Ормузкия проток, предаде БТА. Флайдубай (flydubai) заяви, че е коригирал някои от маршрутите и ще направи допълнителни промени, ако е необходимо. Еър Франс (Air France), Норуиджън еър (Norwegian Air) и САС (SAS) също обявиха, че следят ситуацията, въпреки че нямат планирани полети над района.", "date": "2019.06.22", "title": "Все повече авиокомпании заобикалят небето над Иран"}
{"url": "https://www.24chasa.bg/novini/article/7518539", "text": "Двама души загинаха и един човек е в кома при две катастрофи в община Хасково, предаде  Пътно произшествие на пътя Хасково – Димитровград отне живота на двама души. Лек автомобил с четирима младежи се е врязал в камион. Момче и момиче за загинали на място, а други две момичета са в болница. Тази сутрин лек автомобил се е ударил в безстопанствени животни. Шофьорът е в кома, а още трима души са леко пострадали.", "date": "2019.06.22", "title": "Двама младежи загинаха при катастрофа на пътя Хасково – Димитровград"}
{"url": "https://www.24chasa.bg/novini/article/7518559", "text": "Съгласен съм субсидията е да е 1 лев. Когато нямаше субсидии за партиите бяха достижими 2 млн. гласа, а сега са мечта. Това каза депутатът от ГЕРБ Георги Марков в ефира на „Когато нямаше партийни субсидии и хрантутене от държавата, хората не ходеха на мач, на кино и на театър, за да ни слушат във Великото Народно събрание. Защо сега парламентът е на това ниво? Защо депутат стана мръсна дума? Защо държавата ще хрантути партията БСП, за да стане парламентарна и от такава да стане извънпарламентарна и да ги няма 4 месеца в парламента? Защо хрантутим партии от по 1%, за да се събрат после 7 партии с по 1% и заради ниската избирателна бариера от 4% се вмъкват в парламента”, каза още той. ПЕС и ЕНП няма да имат мнозинство в парламента. Нито Манфред Вебер, нито Франс Тимерманс ще бъдат избрани, поради простата причина, че в Европа има много натрупани проблеми, а те са част от проблема, прогнозира Марков. „Няма да има Европейски съединени щати- това вече е сигурно, защото 10 страни не го желаят. Според мен ще се отиде към компромис и вероятно Мишел Барние ще бъде председател на ЕК. Очевидно е, че има криза на лидери в Западна Европа”, каза още Марков.", "date": "2019.06.22", "title": "Георги Марков: Нито Вебер, нито Тимерманс ще бъдат избрани за председател на ЕК"}
{"url": "https://www.24chasa.bg/novini/article/7518732", "text": "Иран ще отговори твърдо на всяка заплаха на САЩ срещу него, съобщи днес полуофициалната информационна агенция Тасним, като се позова на говорителя на външното министерство Абас Мусави, предаде Ройтерс. \"Няма да позволим никакво нарушение на иранските граници. Иран твърдо ще се противопостави на всяка агресия или заплаха от Америка\", каза говорителят пред Тасним. Напрежението между Техеран и Вашингтон рязко се покачи от четвъртък насам, когато иранска ракета унищожи американски военен дрон \"Глоубъл хоук\". Техеран каза, че дронът е бил свален над иранска територия, а Вашингтон изтъква, че безпилотният самолет е бил в международното въздушно пространство. Президентът на САЩ Доналд Тръмп каза вчера, че в последния момент е отменил военен удар в отговор за свалянето на дрона, защото при удара е можело да загинат 150 души и даде сигнал, че е готов на преговори с Техеран. \"Независимо от решението, което американските официални лица ще вземат /.../, няма да позволим да бъде нарушена която и да е от границите на Иран\", увери Мусави. Иранската армия предупреди днес Съединените щати, че и най-малката атака срещу територията на страната ще има опустошителни последици за американските интереси в региона, предаде Франс прес. \"Дори един куршум да се изстреля срещу Иран, това ще подпали интересите на Америка и нейните съюзници\" в региона, заяви бригаден генерал Аболфазъл Шекарчи, говорител на генералния щаб на иранските въоръжени сили в интервю за агенция Тасним. По думите му \"днес обстановката в региона дава предимство на Иран\". \"Ако врагът - в частност Америка и нейните съюзници в региона - направи грешката да изстреля куршум срещу барутното буре, върху което стои Америка, нейните интереси ще се възпламенят\", увери иранският военен. \"Америка, нейните интереси и тези на съюзниците й, ще изгорят в пламъците\", добави генерал Шекарчи, според когото \"целта на врага\" и най-вече на Израел, е \"да разоръжи Иран\".", "date": "2019.06.22", "title": "Иранското външно: Ще отговорим твърдо на всяка заплаха от САЩ"}
{"url": "https://www.24chasa.bg/novini/article/7518736", "text": "Председателката на консервативния германски Християндемократически съюз Анегрет Крамп-Каренбауер, която се обявяваше открито срещу гей браковете, присъства вчера на бракосъчетанието на гей двойка, съобщиха местни медии, цитирани от ДПА. \"Това беше частна покана, която приехме с радост\", каза Крамп-Каренбауер пред днешното издание на \"Саарбрюкер цайтунг\" и добави, че се радва за еднополовата двойка и желае всичко най-хубаво на двамата. Крамп-Каренбауер, смятана за протеже на канцлерката Ангела Меркел, беше критикувана за позицията си срещу гей браковете, които станаха законни във ФРГ в края на 2017 г. Особено силна беше критиката срещу нея за изказване през 2015 г., когато тя заяви, че ако гей браковете бъдат разрешени, това ще доведе до възможност за бракове между близки роднини или между повече от двама души, предаде БТА. Според \"Саарбрюкер цайтунг\", вчера Крамп-Каренбауер е казала, докато е била на празненството за сватбата в Югозападна Германия, че очевидно приема решението на парламента да позволи на всички да се бракосъчетават. Вестникът отбелязва, че един от младоженците е член на ХДС и дългогодишен приятел на Крамп-Каренбауер и съпруга й.", "date": "2019.06.22", "title": "Крамп-Каренбауер, която бе против еднополовите бракове, отиде на гей сватба"}
{"url": "https://www.24chasa.bg/novini/article/7518741", "text": "Президентът Румен Радев и кметовете на Велико Търново, Лясковец и Горна Оряховица откриха 15-тото издание на Петропавловския събор на народното творчество \"Хоро се вие край манастира\". Радев бе придружаван от съпругата си Десислава Радева. Двамата позираха за снимки с участници и гости, а Деси Радева дори се хвана на хорото. \"Това е събор, на който заедно можем да усетим непреходната сила на българския дух и традиции. Огромно удоволствие е да бъдеш на място, събрало хиляди участници и почитатели на българския фолклор. Особено ме радва присъствието на десетки детски и младежки фолклорни формации, което е показател за непресъхващата и неугасваща привързаност на българина към фолклора\", каза в приветствието си президентът и похвали тримата кметове - Даниел Панов, Ивелина Гецова и Добромир Добрев, че продължават традиция, започнала преди три десетилетия. \"Те ни дават много силен пример, че можем да имаме успех като нация само когато имаме обща цел и единство на усилията\", каза Радев. Той припомни, че усещането за \"непреходната България и живия християнски дух\" е най-силно в 9-вековната сянка на манастира \"Св.св.Петър и Павел\", който помни епохални исторически събития и герои. \"Затова и днес покровителството на християнските апостоли първоучители се простира над обединението около нашите традиции и българска национална идентичност\", завърши Румен Радев. Над 4 000 изпълнители от България и чужбина представят фолклор на поляните над манастира. Най-възрастният участник е на 88 г, а най-младият - на 4. Над 140 са певческите групи, повече от 40 – фолклорните формации и състави, 60 са индивидуалните изпълнители. Гостуват и близо 20 групи, пресъздаващи обичаи. По значимост и реноме Петропавловският събор е сравняван с фолклорните събори в Рожен и Копривщица. Събитието е с конкурсен характер, подготвени са много награди. Председател на журито, което оценява изпълнителите, е проф. Елена Кутева - директор на Националния фолклорен ансамбъл \"Филип Кутев\".", "date": "2019.06.22", "title": "Радев откри събор на народното творчество край Лясковец, с Деси се снимаха с десетки"}
{"url": "https://www.24chasa.bg/novini/article/7518768", "text": "ФБР изпрати екип следователи заради мистериозната смърт на американци в Доминиканската република. От миналото лято 11 американски туристи са починали при съмнителни или неизяснени обстоятелства в карибската страна, предаде  Десетки публикации, включително в най-тиражните американски медии, твърдят, че има някаква мистерия около смъртта на туристите. Други пишат, че обикновени инциденти или естествена смърт се представят като сензация от недобросъвестни журналисти. Намесата на ФБР до голяма степен легитимира подозренията, че в поредицата смъртни случаи може да има нещо необичайно. Засега Съединените щати не са променили статута на Доминиканската република в класацията им за безопасност на туристическите дестинации.", "date": "2019.06.22", "title": "Американци умират мистериозно в Доминиканската република"}
{"url": "https://www.24chasa.bg/novini/article/7518771", "text": "Продължават   Досега инспекторите установиха нарушения в заложения бизнес план и в собствеността на къщите на бивш общински съветник и на роднина на председателя на ДПС Мустафа Карадайъ, предаде  Проверката започна в къщата, собственост на съпругата на кмета на Борино Мустафа Кара Ахмед. \"Както виждате и в момента има гости, тъй, че изобщо нямам никакви притеснения относно проверката. Собственик съм от самото кандидатстване от 2012 година до 2015. По закон за местното самоуправление и местната администрация аз нямам право да извършвам търговска дейност и затова аз съм прехвърлил моите акции на съпругата си Захрие Кара Ахмед\". До втората къща нямаше достъп. Заместник-изпълнителният директор на ДФ \"Земеделие\" с ресор \"Програма за развитие на селските райони\" Калоян Костадинов обобщи. \"Единият проект \"Чала инвест\" е извън мониторинг и е изтекъл през 2017 година. По бизнес план е трябвало всяка година да се извършват около 1 200 нощувки. До края на мониторинговия период общият брой нощувки са около 500. Това означава, че има неизпълнение на бизнес плана. ДФ \"Земеделие\" единствено може да представи информацията, но главна дирекция \"Национална полиция\" също извършва проверка на тези къщи. Вторият обект е с изтекъл мониторинг през 2016 година. В момента се опитваме да се свържем с настоящият собственик на обекта\".", "date": "2019.06.22", "title": "Продължават проверките на къщи за гости в община Борино"}
{"url": "https://www.24chasa.bg/novini/article/7517722", "text": "За мен Ирак е мястото, където съм родена, но Америка е мястото, където ме направиха свободна. Това казва Херо Мустафа, номинирана от президента на САЩ Доналд Тръмп за посланик в България. Тя ще замени на поста Ерик Рубин. Работеща майка, дипломат от кариерата, служила от Централна Азия до Близкия изток и Европа, Херо Мустафа е пример за успешна мюсюлманка. Историята за възхода на кюрдската бежанка, стигнала до висшите етажи на американската политика, е разказана в документалния филм American Herro от 2009 г. (игра на думи с личното ѝ име и hero - “герой” на английски). Родена през 1973 г. в Ербил, Иракски Кюрдистан, Херо е на 3 години, когато пристига в Америка със семейството си. В бели, зелени и червени костюми дългогодишната дипломатка обича да разказва за живота си. “Това е американска история”, обяснява тя пред португалското издание “Диарио де Нотишиаш”. Хюсеин от Ирак заедно със съпругата си и двете им деца. Една вечер майка ѝ ги взема заедно с новородения ѝ брат и тръгват през планините, за да се спасят. През това време баща им ги чака в Иран.  Херо прекарва две години със семейството си в бежански лагер в Иран, преди да се преместят в САЩ и да се установят в град Майнот, щата Северна Дакота. “Не си спомням, че съм живяла в бежанския лагер, но си спомням пътуването със самолета от Иран до САЩ, защото разлях мляко и този момент остана в паметта ми. Спомням си кацането в Майнот. Майка ми и баща ми бяха в кюрдски дрехи, а аз и брат ми носехме близалка в ръка. Когато пристигнахме, нямахме нищо с нас”, казва посланичката. В Щатите техен покровител става лутеранска църква, която им помага да пристигнат в страната. “Ние наричаме Северна Дакота земя на крайностите. Изключително гореща, изключително студена”, обяснява Херо. И въпреки че от дълги години пътува по света, тя не забравя къде е израснала. “Те са истински хора. Израствайки в толкова малка, приятелска общност, това помогна на мен и моето семейство да се приспособим и да прегърнем нашата нова среда”, казва Мустафа за градчето, където всички се познавали. Поглеждайки назад, за нея важното е, че в Майнот е нямало ксенофобия и тя, и семейството никога не са били третирани като непознати и различни. “В този малък град в Северна Дакота многообразието беше възприето, а не под въпрос”, казва Херо Мустафа. Най-голямата трудност за дипломатката в началото на престоя ѝ в САЩ е да научи английски добре, но за родителите ѝ нещата били още по-тежки. “Те трябваше да започнат от нулата. Всеки от тях имаше три работни места”, казва кюрдката. Баща ѝ работел в магазин за понички и се занимавал с чистене, докато Понякога родителите ѝ карали нощни смени в магазина за понички и вземали децата с тях, които спели в него до сутринта и тръгвали направо за училище. Мустафа си спомня колко трудно, а понякога направо невъзможно било да поддържат връзка с родния Ирак. В онези години семейството получавало информация за роднините си само когато някой пристигал в САЩ от Ирак.  На родния ѝ език името Херо е название на цвете, но в началото американците винаги ѝ казвали герой. За нея обаче не било проблем нито това, нито че на първо четене всички са убедени, че зад това име стои мъж. Дипломатката дори се шегува: “Не знам колко имейла съм получила, адресирани до г-н Мустафа”. Брат ѝ обаче срещал повече трудности с името си. Той се казва Hllo, което е много близо до английското Hello (“здравей”). И естествено, шегите по негов адрес били повече. Херо Мустафа все още има семейство в Иракски Кюрдистан. Според нея положението на кюрдите в Ирак днес е много по-добро, отколкото когато семейството ѝ избягало оттам. И макар че ситуацията все още е сложна, благодарение на новите технологии тя може поне да общува с близките си. Дипломатката завършва гимназия през 1991 г. През 1995-а се дипломира като бакалавър в университета “Джорджтаун”, където учи национална сигурност. Има магистърска степен по международни отношения от “Принстън”. Говори 9 езика - английски, арабски, кюрдски, турски, руски, гръцки, португалски, хинди и фарси. Започва международния си път с работа в неправителствения сектор. На Балканите е изборен наблюдател в Босна, а след това - редактор в центъра за стратегически учения и проучвания в Абу Даби. През 1999 г. се присъединява към външната служба на САЩ и отива като политически съветник в американското посолство в Атина, след което е консулски служител в Бейрут. Връща се във Вашингтон, където работи за Съвета по национална сигурност.  По време на кариерата си Херо си сътрудничи с различни администрации. при републиканския президент Джордж Буш-младши и за вицепрезидента Джо Байдън при демократа Барак Обама. Във Вашингтон е била съветник в периода 2006 - 2011 г. за Близкия изток и политиката към Южна и Централна Азия. Била е и зам.-шеф на дирекцията за Афганистан в Държавния департамент и началник на кабинета на зам.-министъра на външните работи на САЩ по политическите въпроси Уилям Бърнс. Мустафа е била и директор в Съвета по национална сигурност. Най-емоционалният момент от нейната кариера може би е завръщането ѝ в Ирак. Пратена е като координатор в Мосул за иракската провинция Ниневия в екипа на Пол Бремър, временния администратор на Ирак след нахлуването от 2003 г. В родината си посланичката работела по 15 часа на ден срещу скромна заплата и живеела в мизерен хотел. Когато валеше, в стаите се образуваха локви, които миришеха цяла седмица. Любимият ми момент беше, когато трябваше да качвам 7 етажа всеки път, за да ида до банята”, спомня си Мустафа. През първата седмица хотелът ѝ два пъти бил удрян от ракети и минохвъргачки. В началото излизала с лека кола с охрана, но след това придвижването ставало само с бронирани жилетки, два бронирани джипа с 6-8 американски охранители и понякога кортеж до 3 танка с ескорт от 9 войници.  По-късно екипът ѝ е преместен в ремонтирана вила на личната охрана на Саддам. Въпреки че и там имало мишки и тоалетните се задръствали, не се оплаквали, защото поне имало течаща гореща вода. “Ирак е мястото, където съм родена, и страната, от която избягах. Възможността да се върна да насърчавам демокрацията и да възстановим тази нация е сбъдната мечта”, казва Херо Мустафа. Докато е там, има възможност да посети семейството си в Ербил. “Беше невероятно”, спомня си дипломатката. в които разпознала лицата на майка си и баща си. Докато била в Ирак обаче, починала баба ѝ и се наложило Херо да съобщи на майка си по телефона. Не по-малко вълнуващо е второто ѝ посещение в Ирак. Години по-късно дипломатката се връща с баща си за снимките на документалния филм за нея. В продукцията тя проследява стъпките на татко си до бягството им. “Надявам се да заведа дъщеря си там”, казва Херо Мустафа. Ариана е само на 2 години, а вече знае 4 езика. Херо Мустафа израства в дом, в който се поддържат и уважават кюрдските традиции. Старае се да ги предаде и на детето си. Новата посланичка на САЩ в България е омъжена за индийски бизнесмен, с когото се запознава, докато работи в Индия като съветник по политическите въпроси. “Имахме много труден живот, но родителите ми винаги ни насърчаваха да се борим и да работим усилено и ние го направихме”, казва г-жа Мустафа. Тя продължава да говори на кюрдски с родителите си. “Всеки, който ме познава в Държавния департамент, знае, че съм кюрдка. Много съм горда да бъда кюрд. Но аз съм американски дипломат и лоялността ми е към САЩ”, казва Херо Мустафа. А баща ѝ обича да пее кюрдски песни на внучката си. Като бежанка Мустафа гарантира, че личният ѝ опит е от съществено значение през цялата ѝ кариера. “Чувствам, че моят опит може да помогне на други хора”, казва дипломатката. Тя смята, че е изживяла тежки ситуации, преминавайки през война и бедност. В момента Херо Мустафа е заместник-ръководител на посолството на САЩ в Португалия. След като бе предложена от президента Доналд Тръмп за посланик у нас, предстои да бъде изслушана в комисията за външна политика на американския Сенат. ", "date": "2019.06.22", "title": "Когато се завръща в родния Ирак, новата посланичка на САЩ спи в стая с мишки, но 3 дни плаче от щастие"}
{"url": "https://www.24chasa.bg/novini/article/7518799", "text": "7-8 -километрова е опашката от автомобили на българо-гръцката граница на ГКПП \"Кулата\" на изход от страната малко след 12:30 ч., съобщи  Според друг свидетел час по-рано - около 11:50 мин., опашката от коли била 3-километрова. От ГД \"Гранична полиция“ потвърдиха за натоварения трафик на излизане от страната на ГКПП \"Кулата\", а също и за интензивно движение на товарни и леки автомобили на вход на българо-румънската граница при ГКПП \"Дунав мост-Русе\", и на изход за камиони на \"Дунав мост-Видин\". На българо-сръбската, българо-македонската, българо-турската граница трафикът е нормален на всички гранични контролно-пропускателни пунктове. Днес и утре се очаква засилен трафик през ГКПП \"Маказа\", като от \"Гранична полиция\" препоръчват да се използват и съседните гранични пунктове на българо-гръцката граница.", "date": "2019.06.22", "title": "Опашката на \"Кулата\" достига 8 километра"}
{"url": "https://www.24chasa.bg/novini/article/7518801", "text": "Полицията в Словения съобщи, че 80-годишна жена е леко ранена след нападение на мечка близо до дома й южно от столицата Любляна, предаде Асошиейтед прес. Жената е хоспитализирана след нападението днес сутринта в село Връх над Зелимлями, на около 15 км от столицата, предаде БТА. Инцидентът идва след решение на правителството за намаляване на популацията на мечки и вълци в страната. Правителството обяви, че броят на тези животни превишава разумното за малка държава с два милиона души население. Популацията на мечки в Словения е достигнала 1000 животни и властите казват, че броят им трябва да бъде намален с 200. Екоактивисти се противопоставят на тези планове, но правителството твърди, че те са наложителни заради зачестилите нападения във фермите.", "date": "2019.06.22", "title": "Мечка нападна 80-годишна жена в Словения"}
