{"url": "https://www.24chasa.bg/novini/article/7079370", "text": "Успехът на референдума в Република Македония, наричан от мнозина исторически, за промяна на името и евроатлантическата интеграция, е под въпрос заради слабата избирателна активност, едва 34,09 на сто половин час преди края на изборния ден, отбелязват световните агенции, цитирани от БТА. Противници на референдума и последователи на движението \"Бойкотирам\" вече празнуват пред парламента в Скопие, поставят трибуна, носят държавни знамена, пускат патриотични песни и скандират \"Македония\". Събрали са се стотина граждани, а движението пред парламента е блокирано Пред сградата има засилено полицейско присъствие.", "date": "2018.09.30", "title": "Противници на референдума празнуват пред парламента в Скопие\nв Скопие"}
{"url": "https://www.24chasa.bg/novini/article/7079353", "text": "Председателят на ВМРО-ДПМНЕ Християн Мицкоски бойкотира днешния референдум. От партията потвърдиха, че той не е излязъл да гласува, тъй като искал да изрази недоволството си от договора с Гърция за името, съобщава македонският \"24 вести\", цитиран от БТА. \"Вече отговорих, че няма да гласувам, според убеждението си\", заяви и говорителят на партията Наум Стоилковски. На същата позиция са и заместник председателите на ВМРО-ДПМНЕ Владо Мисайловски и Александър Николовски и генералният секретар Игор Янушев. Част от ръководството на партията се появи в секциите. Председателката на Съюза на жените Даниела Рангелова потвърди, че е участвала в референдума и е гласувала против. Тя подчерта, че ако избирателната активност не е достатъчна, за да е валиден референдумът, тя няма да гласува в парламента за промени в конституцията. Заместник председателят на ВМРО-ДПМНЕ и кмет на Кавадарци Митко Янчев също гласува. В социалните мрежи бе съобщено, че координаторът на парламентарната група на ВМРО-ДПМНЕ Драган Данев е бил видян в избирателната секция, но той не отговори на позвъняванията на 24 вести. Депутатката Жаклина Пешевска опроверга информацията, че е отишла да гласува. ВМРО-ДПМНЕ заяви, че ще приеме промени в конституцията само ако референдумът е успешен и мнозинството граждани гласуват \"за\".", "date": "2018.09.30", "title": "Лидерът на ВМРО-ДПМНЕ Християн Мицкоски\nбойкотирал референдума"}
{"url": "https://www.24chasa.bg/novini/article/7079358", "text": "Премиерът на Република Македония Зоран Заев поздрави тази вечер гражданите, които излязоха да гласуват на референдума за договора с Гърция и заяви на пресконференция, че волята на гражданите е неприкосновена, съобщават македонските медии. \"Надявам се, че повечето граждани са избрали европейска Македония. Ще почакаме няколко часа, ще видим резултатите\", каза Заев. Той заяви, че очаква депутатите от ВМРО-ДПМНЕ да уважат демократично изразената воля на гражданите, а ако не го сторят, веднага ще бъдат свикани предсрочни парламентарни избори. Заев заяви, че ще води Република Македония напред и тя ще бъде членка на ЕС и НАТО.", "date": "2018.09.30", "title": "Заев: Може да отидем на предсрочни избори"}
{"url": "https://www.24chasa.bg/novini/article/7079364", "text": "Председателят на македонския парламент Талат Джафери не гласува днес на референдума, защото името му не фигурирало в избирателния списък в секцията, където гласувал винаги досега, съобщават македонските медии, цитирани от БТА. \"Надявам се това да е изолиран случай и да не е имало други подобни случаи. Гласът на всички ни е равен\", каза Джафери. Той честити на гражданите и на институциите за мирно протеклия референдум и каза, че денят е празничен. \"Надявам се решението на суверена да е в посока на едно по-добро бъдеще за всички граждани на Македония\", каза той.", "date": "2018.09.30", "title": "Шефът на македонския парламент Джафери не гласува, нямало го в списъците"}
{"url": "https://www.24chasa.bg/novini/article/7079313", "text": "Националното съгласие, за което призова в извънредно обръщение към нацията държавният глава Румен Радев, е било инспирирано не от една, а от две инициативи. Първата е комитет, чието начало поставя преди 3 години акад. Георги Марков от БАН още по времето на президента Росен Плевнелиев. Формулата е съгласие, помирение, единение на нацията, заяви днес самият той пред “24 часа”. Понеже изследва войните и с оглед наближаващата 100-годишнина от гражданската война (Войнишкото въстание от 28 септември 1918 г.), акад. Марков предложил инициативата отрано - но той не проявил интерес. Сега обаче държавният глава Румен Радев прегърнал идеята, когато от комитета го посетили на 19 септември. И произнесе призива за единение на българската нация точно при навършването на 100 г. - последния петък, 28 септември. Сред членовете на комитета начело с акад. Марковса актьорите Васил Михайлов и Цветана Манева, Нешка Робева, шефката на Синдиката на българските учители Янка Такева, ректорът на УНСС проф. Стати Статев, още професори от същия вуз и други популярни общественици. СУ “Св. Кл. Охридски” също е представен - в лицето на междувременно прекратилия преподавателската си дейност проф. Огнян Герджиков - премиер през 2017 г. на служебния кабинет, назначен от президента Радев.  Паралелно с това е създадено и сдружение “Инициатива за единение по национални цели и просперитет”, оглавяван от акад. Стефан Воденичаров , бивш шеф на БАН. Към популярните имена на отделни общественици в него са включени и такива на индустриалци и цели съюзи като този на тракийските дружества. Аз имам непоносимост към партийност и дисциплина. Вляза ли в политиката, ставам един от тях и губя обективност”, заяви пред “24 часа” акад. Георги Марков по повод очакванията, че с хората зад призива за единение държавният глава може да направи политически проект. Иначе историкът признава, че като човек с офицерско потекло се радва, че в лицето на президента Радев имаме силен върховен главнокомандващ. Това според него било важно, понеже офицерите трябвало да имат самочувствие, а партиите трябва да престанат да ги мачкат.", "date": "2018.09.30", "title": "Двама академици, всеки със свой комитет, дали идея на Радев да поиска единение на нацията"}
{"url": "https://www.24chasa.bg/novini/article/7079297", "text": "Гражданите на Косово не бива да се тревожат за евентуално споразумение със Сърбия, за размяна на територии или корекция на границата, защото това няма да стане, заяви днес премиерът на Косово Рамуш Харадинай на пресконференция след завръщането си от Съединените щати, съобщава косовската телевизия, цитирана от БТА. Харадинай каза, че американските официални представители смятат, че Косово трябва да остане в сегашните си граници. \"Всички изразиха мнението, че споразумение със Сърбия за признаване на Косово е необходимо, но не и преместване на границите или размяна на територии. Уверявам ви, че нямате основание да се тревожите, защото идеята за корекция на границата и размяна на територии не идва от САЩ\", каза премиерът. Главни теми на разговорите му в Съединените щати са били сигурността, формирането на армия на Косово, членство в Интерпол, както и диалогът със Сърбия. Харадинай твърди и че САЩ са \"дали благословия\" за трансформиране на силите за сигурност в армия на Косово, както и че няма да има отлагане на визовата либерализация за косовските граждани. По повод посещението на президента Хашим Тачи на езерото Газиводе Харадинай каза, че Тачи трябва да посещава всички части на Косово.", "date": "2018.09.30", "title": "Премиерът на Косово: Няма да има размяна на територии или корекция на границата"}
{"url": "https://www.24chasa.bg/novini/article/7079295", "text": "Македонският премиер Зоран Заев бе сред първите, които излязоха да гласуват на историческия референдум в неделя, на който се решава евро-атлантическото бъдеще на страната, предадоха световните агенции. Примерът на премиера обаче не помогна за висока активност и час преди затварянето на секците гласуваха малко над 29% от имащите право. Така апатията и призивите за бойкот сгъстиха облаците над оптимистите и македонското правителство. Участниците в допитването трябваше да отговорят на въпроса: “Подкрепяте ли членство в НАТО и ЕС чрез приемането на споразумение между Македония и Гърция?”. Заев пусна гласа си в родната си Струмица и призова сънародниците си да излязат и да гласуват масово. Той изрази увереност, че активността на референдума ще бъде висока като доказателство за това, че македонците подкрепят присъединяването на страната си към НАТО и ЕС. “Днес македонците решават съдбата на нашата страна. Приканвам всички да излязат и да вземат това сериозно решение за бъдещето на страната ни, за идните поколения”, каза Заев. Той бе довел пред урните и сина си Душко, като обяви, че е направил това, за да може момчето да види нагледно как се решава бъдещето на Македония. Скопие подписа две исторически споразумения - първо договора със София за добросъседство, приятелство и сътрудничество, а след това и историческото споразумение с Гърция, с което най-накрая се реши многогодишният спор за името, каза още Заев. Това остави трайна следа в региона, като се изгради приятелство, което се основава на европейските ценности. Мисля, че това ще повлияе положително на бъдещите поколения, изтъкна премиерът. Споразумението с Гърция за името обаче срещна остра съпротива и в двете държави, а противниците му в Македония призовават от седмици за бойкот на референдума. Сред опонентите в Скопие е и президентът на страната Георге Иванов, който окачестви споразумението с Гърция като “явно нарушение на суверенитета” и от трибуната на ООН в САЩ призова сънародниците си да не допускат тази историческа грешка. 1,8 милиона граждани имаха право на вот на референдума. Всенародното допитване идва след постигнатото през юни Преспанско споразумение между Атина и Скопие за промяна на името на бившата югорепублика. Договорът би следвало да премахне дългогодишните възражения на Гърция към присъединяването на Македония към ЕС и НАТО. За да бъде сметнат за валиден референдумът, трябва да гласуват над 50%, т.е. поне 903 хиляди души. Той обаче има консултативен, а не задължителен характер Това означава, че дори ако повечето от отговорите се окажат отрицателни или участието не е достатъчно, за да бъде обявен за валиден, премиерът Зоран Заев на теория пак може да премине към изменение на конституцията и утвърждаване на промяната на името. Според наблюдатели обаче това ще стане в атмосфера на тежка политическа криза и призиви за предсрочни избори. Заев вече обави, че може да подаде оставка при неуспех на допитването Според процедурата след плебисцита е нужна подкрепата на две трети, или 81, от общо 120 депутати в македонския парламент, за да бъдат одобрени конституционните промени в споразумението между Скопие и Атина. Когато тези процеси завършат в Македония, споразумението следва да бъде одобрено и от гръцкия парламент. Гласуването за преименуването на страната се следи от близо 500 международни наблюдатели, както и от чуждите посолства в Скопие. Броят на местните наблюдатели надхвърля 12 хиляди души. В седмиците преди референдума през Скопие се извървяха водещи политици от ЕС, НАТО и САЩ, за да подкрепят масовото гласуване. Това обаче не накара македонците да си развалят спокойствието и да идат до урните. Бойкотът надделя. КАТЯ ПЕЕВА СПЕЦИАЛНО ЗА “24 ЧАСА” След бурята Зорба, която нанесе големи материални щети на Гърция, сега се задава и политически ураган в Атина. Той идва с референдума в Македония, макар допитването да няма задължителен характер. Премиерът Алексис Ципрас е притиснат и не е изключено да обяви извънредни избори. Те пък ще докарат на власт консерваторите от “Нова демокрация”, които през 2008 г. спряха членството на Скопие в НАТО. Тяхната позиция и сега е аналогична. Екипи на водещи гръцки медии излъчват вота в Македония и отбелязват, че приключва 27-годишният спор между двете страни. Всички коментари включват основния въпрос за Атина - дали споразумението ще бъде ратифицирано в гръцкия парламент. Трудно е да се предвиди успех при настоящата политическа конфигурация на силите в Гърция. Ципрас е повече от оптимист. В реч пред ООН той заяви, че “договорът от Преспа е модел за решаване на дългогодишен спор между две страни”. Европа го аплодира за водената политика на добросъседство, но повечето гърци реагират с емоция, а не с логика. Въпросът е не само името Северна Македония. Социологическите проучвания показват, че над 70% от гърците не желаят в името на съседната държава да съществува “Македония”. Това обезсмисля референдум в Гърция, защото резултатът предварително е ясен. Управляващата коалиция между СИРИЗА и националистите от “Независими гърци” видимо е на автопилот. Министърът на отбраната Панос Каменос, който е лидер на партията, директно застраши цялостта на правителството. В интервю за телевизия “Антена” той заяви, че “македонците са българи, славяни”. Основната опозиционна сила - консерваторите от “Нова демокрация” пък, показват, че не са се променили от 10 г., когато спряха Скопие по пътя към Северноатлантическия пакт. Те и днес са категорични, че не приемат споразумението и няма да го ратифицират. А социологическите допитвания показват,че влиянието на консерваторите им позволява дори да съставят самостоятелно правителство при следващи избори. Този факт прави още по-наложително Ципрас да намери подкрепа поне от независимите депутати, дори с висока политическа цена. В този сложен политически шахмат гръцкият премиер може лесно да бъде матиран и да обяви извънредни парламентарни избори. Ако не се случи чудо, очаква се на власт в Атина правителство на консерваторите и пътят на “Северна Македония” към европейските ценности ще си остане само добро пожелание.", "date": "2018.09.30", "title": "Апатия и бойкот помрачиха референдума в Македония (Обзор)"}
{"url": "https://www.24chasa.bg/novini/article/7079338", "text": "Избирателните секции в Република Македония, където гражданите можеха да се произнесат по въпроса \"Подкрепяте ли членство в НАТО и ЕС чрез приемането на договора между Република Македония и Гърция?\" бяха затворени в 19 часа /20 часа българско време/, предаде агенция МИА, цитирана от БТА. След затварянето на секциите могат да гласуват само лицата, които в този момент са чакали реда си в секциите. По последни данни на Държавната избирателна комисия избирателната активност до 18.30 часа е била 34,09 процента, или 519 435 граждани са упражнили правото си на глас.. За да бъде валиден референдумът, трябва да гласуват над половината от регистрираните избиратели, т.е. около 903 хиляди души.", "date": "2018.09.30", "title": "Секциите в Македония затвориха, активността в 18.30 ч бе 34,09 %"}
{"url": "https://www.24chasa.bg/novini/article/7079347", "text": "Словашки съд остави в ареста четирима обвиняеми по делото за убийството на разследващия журналист Ян Куциак и годеницата му, съобщи Ройтерс, позовавайки се на прокуратурата, предаде БТА. През февруари двете убийства предизвикаха силно обществено негодувание и доведоха до големи протести, които свалиха премиера Роберт Фицо. Трима души бяха задържани в четвъртък и в петък бяха обвинени в убийство. Четвъртият заподозрян, жена, бе задържана отделно първите трима в петък. Властите не съобщават подробности за задържаните, нито кога ще е започне процесът. Според словашкото радио задържани са 44-годишната жителка на град Комарно Алена Жужова, смятана за поръчител на убийството, както и предполагаемият наемен убиец - 40-годишният Томаш Сабо, работил в миналото като полицейски следовател в същия град, роднината му Мирослав Марчек и помощникът им Золтан Андруско, предаде ТАСС. Убитият журналист разследваше случаи на корупция сред управляващите в Словакия и предполагаеми връзки на италианската мафия с бизнеси в Словакия.", "date": "2018.09.30", "title": "Оставиха в ареста 4-има обвиняеми за убийството на словашки журналист"}
{"url": "https://www.24chasa.bg/novini/article/7079277", "text": "Нови правила за вътрешните одитори в държавните фирми предлага в промени в Закона за вътрешния одит финансовият министър Владислав Горанов. Контрол на място вече ще има и в търговските дружества, включително в лечебните заведения с над 50% държавно или общинско участие в капитала, както и в търговските дружества, чийто капитал е изцяло собственост на държавата или общините. Вътрешните одитори трябва да оценяват рисковете от всяко управленско решение, да извършват анализ на разходите и ползите. Те ще са задължени да докладват на ръководствата на компаниите и институциите за всяка открита грешка, нередност или злоупотреба. Министерствата и ведомствата ще докладват на финансовия министър освен анализите на своите вътрешни одитори, и за тези на търговските дружества, държавни и общински предприятия под тяхната шапка. Да се увеличат сегашните глоби от 500 на 2000 лв. , ако те не изпълняват това свое задължение, предлага още министър Горанов. Промените в закона са една от стъпките за повишаване на ефективността на управлението на държавните предприятия. След като България подаде молбата си за членство в еврозоната и банковия съюз, страната ни получи от Брюксел няколко препоръки. Според една от тях икономическите показатели на държавните компании са слаби в сравнение с тези на частните и поставят под риск публичните разходи. Ефективността от управлението на държавните фирми да се доближи до тази на частните компании, препоръчаха от централата на Европейския съюз. България отговори с екшън план, който бе одобрен от кабинета малко след това. В него страната ни пое ангажимент да модернизира рамката за управлението на държавните предприятия. За целта за една година ще се направи пълен преглед и оценка на законодателната, регулаторната и функционалната рамка и ще се въведат най-добрите международни практики за управление на държавните компании.", "date": "2018.09.30", "title": "Горанов затяга контрола  над държавните фирми"}
{"url": "https://www.24chasa.bg/novini/article/7079235", "text": "Един човек загина при тежка катастрофа на главен път 1–7 от Елхово към ГКПП \"Лесово\", в участък 301 – 303 км, съобщи  Инцидентът е станал около 17:30 ч. По първоначални данни ТИР, движещ се в посока Лесово, на завой навлиза в насрещната лента и удря лек автомобил. Шофьорът на колата е загинал на място. Две жени и дете, които са пътували с него, са откарани в ямболската болница. Една от жените, на 44 години, е в много тежко състояние, с опасност за живота. Другата е вън от опасност. Момиченце на 4 години е със счупен крак, съобщиха от лечебното заведение. Заради инцидента е затворен за товарни автомобили пътят в двете посоки – от и за ГКПП \"Лесово\". За водачите на леки автомобили има обиколен маршрут през селата. Вероятно пътят ще остане затворен няколко часа заради огледите, не е ясно кога ще приключат.", "date": "2018.09.30", "title": "Мъж загина при челен сблъсък, затворил временно пътя ГКПП Лесово - Елхово"}
{"url": "https://www.24chasa.bg/novini/article/7079256", "text": "\"Минута е много\" не беше, за да се спечелят пари, при нас бяха много малки наградите, но човек проверяваше себе си, когато се яви като състезател\", това каза в предаването \"120 минути\" по   Петър Вучков, водещ на легендарното телевизионно състезание, което се задържа в ефира цели 29 години. \"Всички въпроси, свързани с България и с българи, са ми любими. Кой употреби самолета за военни цели, кой откри елката и други, свързани с българи\", добави Вучков. \"Минута е много\" има публика, на която не й се плаща. Но ние имахме гости от цяла България. Имам човек от Разград, който пристигаше на всеки запис. Командировка не се плаща, плаща се само когато е поканен и седне на масата като състезател. След всяко предаването тази публика отиваше заедно в някое заведение, за да коментират това, което е станало. В резултат на тези контакти има три семейства. Едното на Павлина Йотова и на Орлин, детенцето, което им се роди, шегувахме се, че ще го кръстят Минутко. То вече е голямо, втори, трети клас\", каза още Вучков.", "date": "2018.09.30", "title": "Петър Вучков: \"Минута е много\" създаде 3 семейства"}
{"url": "https://www.24chasa.bg/novini/article/7079264", "text": "Германският канцлер Ангела Меркел призова днес американския президент Доналд Тръмп да не се поддава на изкушението да унищожи многостранния подход и по-специално ООН, предаде Франс прес, цитирана от БТА. \"Организацията на обединените нации бе основана върху руините на Втората световна война и очевидно далеч не е съвършена. Но да бъде унищожено нещо, без да бъде създадено нещо ново (на негово място), е изключително опасно и това може да унищожи сегашния ред, който гарантира мира, по-бързо, отколкото си мислим\", каза Меркел на предизборна среща на Християнсоциалния съюз, традиционния баварски партньор на нейните християндемократи, преди регионалните избори в южната германска провинция на 14 октомври. Германският канцлер подчерта, че многостранният подход е пътят, който трябва да бъде следван. \"Сегашният американски президент казва, че мултилатерализмът не е отговорът на проблемите, и за разлика от мен смята, че има само ситуации с един печеливш \", отбеляза Меркел. Тя предупреди, че това поставя под въпрос функционирането на многостранните системи, на ООН. Във вторник в речта си на годишната сесия на Общото събрание на ООН Тръмп възхвали \"суверенитета\" и разкритикува \"идеологията на глобализацията\", припомня Франс прес.", "date": "2018.09.30", "title": "Меркел призова Тръмп: Не унищожавай ООН и мултилатерализма"}
{"url": "https://www.24chasa.bg/novini/article/7079267", "text": "Избирателната активност на референдума в Република Македония по въпроса за договора с Гърция до 17 часа местно време (18 часа българско) е била 28,83 процента, съобщи Държавната избирателна комисия (ДИК), цитирана от БТА. Гласували са 455 771 граждани, съобщи председателят на ДИК Оливер Дерковски. Това са данни от обработените информации от 87,25 процента от общинските изборни комисии, предаде агенция МИА.", "date": "2018.09.30", "title": "455 771 гласуваха в Македония до 17 часа"}
{"url": "https://www.24chasa.bg/novini/article/7079274", "text": "Срещу заведението в Зубин поток, северно Косово, в което вчера президентът на Косово Хашим Тачи пи кафе, тази нощ бе стреляно, съобщи косовската телевизия, цитирана от БТА. Собственикът на заведението е сърбин. Заместник директорът на косовската полиция за регион Север Бесим Хоти потвърди информацията. Той съобщи, че полицията работи за откриване на заподозрените.  Посещението му в района бе осигурено от косовските специални части РОСУ, чието разполагане предизвика тревога в Сърбия и президентът Александър Вучич нареди сръбските въоръжени сили да бъдат поставени в пълна бойна готовност.", "date": "2018.09.30", "title": "Стреляха по заведение на сърбин в Косово, в което Хашим Тачи пи кафе"}
{"url": "https://www.24chasa.bg/novini/article/7079167", "text": "Двама българи са загинали, а други трима наши сънародници са тежко ранени при катастрофа в Калабрия. При нея били ранени и четирима италиански граждани. Според медиите в Калабрия катастрофата станала рано сутринта в неделя на провинциалния път до Кориляно Росано, близо до град Козенца. В двете коли, които се ударили челно, пътували четирима италианци и петима българи. Сред ранените италиански граждани има две момичета на 16 и 21 г. Тревогата до оперативния телефон на карабинерите подали автомобилисти, станали свидетели на трагедията. Те се опитали да помогнат, но безуспешно, тъй като колите били буквално разрязани и превърнати в парчета ламарини. Точно в този момент пожарникарите се намирали на мястото на друга катастрофа с тежко ранено момче. Веднага след като получили сигнала, се отправили към местопроизшествието с българската кола. Гледката била драматична – и петимата българи били притиснати в смачканата кола и трябвало да бъдат измъкнати с помощта на пожарникарите. Двама от пътниците загинали на място. Останалите трима българи, както и четиримата италианци от другата кола били транспортирани в „Бърза помощ” на Кориляно и Росано. Единият от ранените бил транспортиран с хеликоптер. Според медиите в момента се установява идентичността на убитите и ранените българи, тъй като не са имали паспорти у себе си. Предполага се, че единият от загиналите бил 25-годишен баща на 4 деца. Българите пътували с «Алфа Ромео 147», а италианската кола била «Опел Корса». В Калабрия е пълно с български имигранти, работещи най-вече в земеделието. Много български семейства идват всяка година като сезонни работници при събирането на реколтата от портокали. Според Националния статистически институт в Калабрия има 6800 легално регистрирани българи.", "date": "2018.09.30", "title": "Двама българи загинаха, а други трима са тежко ранени при катастрофа в Калабрия"}
{"url": "https://www.24chasa.bg/novini/article/7079047", "text": "Френският президент Еманюел Макрон заяви, че ще се стреми към възможно най-широка листа за участие в изборите за Европейски парламент догодина. Той окачестви тези избори като \"битка за цивилизацията\", предаде ДПА, цитирана от БТА. \"Аз не съм европеист, нито глобалист\", каза Макрон в интервю за френския седмичник \"Журнал дю диманш\". Той използва понятието \"европеист\", с което лидерът на френската крайна десница Марин Льо Пен нарича проевропейски настроените политици, отбелязва ДПА. Центристкият френски лидер се опита да си върне позиции на полето на риториката от своите опоненти от популистката десница като италианския вицепремиер Матео Салвини и унгарския премиер Виктор Орбан, отбелязва ДПА. \"Вярвам в силната идентичност на всеки народ, вярвам в историята и амбицията на нашия народ\", каза Макрон. Салвини и Льо Пен окачествиха изборите за Европейски парламент догодина като съревнование между своя националистически мироглед и проевропейския либерализъм на Макрон. Изглежда той приема това предизвикателство, отбелязва ДПА. \"За европейските избори ще направя всичко, което мога, за да може гласът на прогресивните, на демократите, на тези, от чието име говоря - и се надявам те да бъдат представени във Франция от възможно най-широка листа (с кандидати) - да бъде чут\", заяви Макрон. \"Това е битка за цивилизацията, историческа борба и няма да отстъпя нищо пред крайностите\", подчерта той. Миналата седмица лидерът на политическата сила на Макрон партия \"Република, напред!\" Кристоф Кастанер, лидерът на либералите в ЕП Ги Верхофстат и други лево- и десноцентристки европейски политици дадоха сигнал за възможна коалиция, като казаха, че искат да \"преоткрият\" Европа.", "date": "2018.09.30", "title": "Макрон иска широка коалиция за битка за цивилизацията на евроизборите"}
{"url": "https://www.24chasa.bg/novini/article/7079052", "text": "Бившият британски министър на външните работи Борис Джонсън определи плана на премиера Тереза Мей за напускането на ЕС като нелеп, предаде Асошиейтед прес, цитирана от БТА. Агенцията отбелязва, че с това свое изказване Джонсън е разпалил напрежението на фона на започващия днес конгрес на управляващата във Великобритания Консервативна партия. Бившият британски външен министър заяви пред в.\"Сънди таймс\", че планът на премиера за Брекзита няма да проработи, особено предложенията, които изискват Великобритания и ЕС да си налагат взаимно мита. Спиред Джонсън планът на Мей е \"напълно абсурден\". Планът предвижда Великобритания да остане част от единния европейски пазар за стоки, но да има собствени разпоредби, отнасящи се до услугите и да сключва споразумения за свободна търговия с трети страни. Европейските лидери отхвърлиха тази идея, като казаха, че Великобритания иска да има ползите от членството без обаче да поема отговорностите, свързани с него.", "date": "2018.09.30", "title": "Борис Джонсън: Планът на Мей за Брекзит е нелеп и абсурден"}
{"url": "https://www.24chasa.bg/novini/article/7079093", "text": "Сръбската полиция издирва лица, които с три автомобила удряха вратата на къщата на сръбската попфолк певица Светлана Цеца Ражнатович, съобщиха сръбските медии, цитирани от БТА. Около 7 часа тази сутрин те удряли с автомобилите вратата на къщата, след което избягали. Цеца Ражнатович, която е в шок, изрази пред вестник \"Блиц\" очакване извършителите да бъдат арестувани още днес. \"Полицията има записи. Това е умишлено вандалско нападение срещу частна собственост\", каза тя.", "date": "2018.09.30", "title": "Неизвестни се опитаха да разбият вратата на къщата на Цеца Ражнатович"}
{"url": "https://www.24chasa.bg/novini/article/7079061", "text": "Избирателната активност на референдума в Република Македония по въпроса за договора с Гърция до 15 часа местно време (16 часа българско) е била 22,56 процента, съобщи Държавната избирателна комисия (ДИК). Гласували са 334 075 граждани, съобщи председателят на ДИК Оливер Дерковски, цитиран от БТА. Денят протича в същата атмосфера като досега и искам да благодаря на гражданите за демократичната атмосфера, каза Дерковски на пресконференция. Най-голямата част от възраженията, за които е взимала решения ДИК, които по различни причини ги няма в избирателния списък.", "date": "2018.09.30", "title": "22% гласували на референдума в Македония до 15 часа (Обновена)"}
{"url": "https://www.24chasa.bg/novini/article/7079108", "text": "Решението на Великобритания да напусне ЕС струва на правителството по 500 милиона британски лири (650 милиона долара) седмично, като за момента така се заличават средства, които биха биха били спестени от неплащане на вноската в съюза, сочи публикувано днес проучване, цитирано от Ройтерс, предаде БТА. Икономическите последици от Брекзита са обект на напрегнати спорове във Великобритания, като поддръжниците и противниците на излизането от ЕС използват положителните и отрицателните данни, които се появяват, за да подкрепят тезите си, отбелязва агенцията. Центърът за европейска реформа - изследователска група, съсредоточена върху ЕС - съобщи, че британската икономика е с 2,5 процента по-малка, отколкото ако британците не бяха решили да излязат от блока на референдума през юни 2016 година. Заключенията на центъра са базирани на последиците за икономиката до края на юни 2018 година. Държавните финанси са ощетени с 26 милиарда британски лири годишно, което е равно на 500 милиона британски лири седмично. Центърът, който се самоопределя като проевропейски, но с критично отношение, посочи, че създал модел за това как би могла да се представи британската икономика, ако през 2016 година бе спечелила кампанията за оставане на страната в евросъюза. Групата уточни, че анализът й се основава на 22 развити икономики с характеристики, близки до британската. За първото полугодие на тази годината британската икономика отчита най-слаб растеж от второто полугодие на 2011 година, като компаниите намаляват инвестициите, което подсказва, че са предпазливи в навечерието на Брекзита. Само шест месеца преди напускането, което трябва да стане на 29 март догодина, британският премиер Тереза Мей предупреди, че преговорите са в задънена улица и че ЕС трябва да представи нови предложения за споразумението по \"развода\". Много ръководители на компании и инвеститори се опасяват, че политиката може да провали споразумението и петата по големина икономика в света да излезе от ЕС без договор. Според тях това ще уплаши финансовите пазари и ще наруши основни търговски артерии.", "date": "2018.09.30", "title": "Брекзитът струвал на Великобритания по 500\nмлн. лири седмично"}
{"url": "https://www.24chasa.bg/novini/article/7079122", "text": "Три деца загинаха и едно бе ранено при експлозия на мина в район в Източна Украйна под контрола на проруските сепаратисти днес, предаде Франс прес, като се позова на бунтовниците, съобщи БТА. Инцидентът станал в град Горливка (на руски Горловка), на 30 километра северно от Донецк. Районът на конфликта в Източна Украйна е един от най-осеяните с мини и други взривни устройства в света, отбелязва Франс прес. Според доклад на ООН от края на миналата годината 220 000 деца в Донбас са изложени на голям риск да загинат при такива експлозии. УНИЦЕФ призова двете страни в конфликта да позволят разчистване на мините и възстановяване на инфраструктурата в района. Над 10 000 души бяха убити от началото на конфликта в Източна Украйна между прозападните власти и проруските сепаратисти през 2014 г.", "date": "2018.09.30", "title": "Три деца загинаха при експлозия\nна мина в сепаратисткия изток на Украйна"}
{"url": "https://www.24chasa.bg/novini/article/7079129", "text": "Генералният секретар на НАТО Йенс Столтенберг ще посети Белград през първата половина на октомври за разговори със сръбския президент Александър Вучич, съобщи Танюг, като се позова на дипломатически източници в Белград1 предаде БТА. \"Деликатността на посещението, на момента и обстоятелствата, при които ще се състои визитата, са причина нито едната, нито другата страна засега да не искат да съобщят подробности за формата, темата и датата на срещата\", добавя агенцията. Вучич протестира вчера пред Столтенбег във връзка с кризата, възникнала в северно Косово, когато няколко десетки войници от специалните части навлязоха на територията на населения със сърби район в Северно Косово и бяха разположени в непосредствена близост до изкуственото езеро Газиводе, за да гарантират сигурността на косовския президент Хашим Тачи по време на негова обиколка там. Междувременно сръбските въоръжени сили бяха поставени в пълна готовност. По-късно вчера косовските специални части РОСУ се изтеглиха от Северно Косово след обиколката на Тачи, а ситуацията се нормализира.", "date": "2018.09.30", "title": "Генералният секретар на НАТО Йенс Столтенберг в Белград през октомври"}
{"url": "https://www.24chasa.bg/novini/article/7079133", "text": "До този момент няма сериозни нарушения при гласуването на референдума в Република Македония освен инцидент, станал в двора на училище в Скопие, когато едно лице нападна трима полицейски служители по време на гласуването, съобщи прокурорът Джелал Байрами, който е и председател на Комисията за следене на енентуални нередности на референдума, цитиран от агенция МИА. Заподозреният е задържан в полицейското управление, предаде БТА. С инцидента не е нарушен процесът на гласуване и той не е оказал никакво влияние върху избирателите при осъществяване на избирателното им право, съобщи прокуратурата. Няма съобщения за други нередности на територията от компетентност на Висшата прокуратура в Скопие.", "date": "2018.09.30", "title": "Няма сериозни нарушения на референдума в Македония"}
{"url": "https://www.24chasa.bg/novini/article/7079179", "text": "І. МЕТЕОРОЛОГИЧНА ОБСТАНОВКА: През следващото денонощие облачността ще е значителна. През нощта на много места в Централна и Източна България ще вали дъжд. Утре валежите в източната половина от страната ще продължат, а в крайните източни райони ще са значителни. В Западна България ще е почти без валежи. Ще духа слаб, в Източна България умерен североизточен вятър. Минималните температури ще са от 9° до 14°, а максималните – между 16° и 21°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. Движението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Област Пазарджик: Движението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. Област Стара Загора: Временно движението в участъка Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. Област Сливен: Движението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. Област Бургас: Движението от км 308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. АМ „Хемус“: Област София: Движението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. Въвежда се реверсивно движение от км 6+970 до км 11+850 – до 10:00 часа на 01.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 01.10.2018 г. Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. Движението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. Област Шумен: Временно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. АМ „Струма“: няма ограничения. АМ „Марица“: Област Хасково: Движението по АМ „Марица“ в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително – монтажни работи за изграждане на пътни връзки към търговски крайпътен комплекс. Затворена за движение е външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. АМ „Черно море“: област Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. АМ „Люлин“: Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Движението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г. Временно движението в участъка Долна Вереница - Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 01.10.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 31.10.2018 г. Област София: Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. Област Плевен: Движението в участъка пътна връзка НХК – Плевен от км 97+000 до км 98+600 се осъществява с повишено внимание поради изсичане на храсти и млада гора и ръчно косене. Срок до 01.10.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Стара Загора: Движението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр.Шипка. Срок : 20.10.2018 г. Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г. Област Хасково: Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. Движението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Област Бургас: Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка от км 223+495 до км 223+983 в района на месността „Лахана“, землище гр. Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II -73: Движение в една лента последователно ляво и дясно по път II-73 от км 45+000 до км 49+000 в участъка- границата с ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. Път III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. Път III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. Път ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. Път ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Път II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 20.10.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. Път III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. Път II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. Път ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. Обходен маршрут: през с. Конче – с. Токачка – гр. Крумовград и обратно. Срок до 26.12.2018 г. Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 01.10.2018 г. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. Път III-402: Движението по път III-402 Сопот – Старо село от км 0+000 до км 6+000 се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. Обходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. Ремонтни дейности: Път III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради. Движението се регулира с предупредителни пътни знаци и конуси. Срок до 01.10.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. Път ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. Път ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. ОПУ-Смолян: Временно са въведени следните ограничения за движение на МПС: Път II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци. Обходни маршрути: - за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно; - за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 01.10.2018 г. Път ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: ССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.09.30", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/7079186", "text": "Президентът на босненската Република Сръбска Милорад Додик разговаря днес в Сочи с руския президент Владимир Путин, предадоха ТАСС и Танюг, цитирани от БТА. Руският президент пожела на Додик успех на предстоящите в неделя общи избори в Босна и Херцеговина. Додик отговори, че на 7 октомври Путин ще празнува рождения си ден и го поздрави за празника. Той подари на руския президент значка със знамето на Република Сръбска, за което каза, че фактически е \"преобърнатият флаг на Русия\". Путин постави значката на ревера си. Двамата разговаряха за успешното сътрудничество в редица сфери и особено в икономиката, в нефтопреработвателната и газовата промишленост. Гражданите на Босна и Херцеговина ще избират в неделя нов състав на тричленното Председателство на Босна и Херцеговина, депутати в Камарата на представителите (долната камара) на Парламентарната скупщина (парламента) на Босна и Херцеговина, на парламента на Федерацията Босна и Херцеговина и местните парламенти на десетте кантона във Федерацията Босна и Херцеговина, както и състава на Народната скупщина (парламента) на Република Сръбска. Ще бъдат избрани и президенти и вицепрезиденти на Република Сръбска и на Федерацията Босна и Херцеговина. Президентът на Република Сръбска Милорад Додик този път ще се кандидатира за член на Председателството.", "date": "2018.09.30", "title": "Путин пожела на Додик успех на изборите в Босна и Херцеговина на 7 октомври"}
{"url": "https://www.24chasa.bg/novini/article/7079196", "text": "Жена беше спасена от рухнала хотелска сграда повече от 48 часа след опустошителното земетресение на индонезийския остров Сулавеси, съобщи представител на спасителните екипи, цитиран от ДПА. Жената била открита между бетонни развалини и леглото си на втория етаж на хотел \"Роа-Роа\" в град Палу, един от най-тежко засегнатите от петъчното земетресение, каза началникът на спасителната операция пред местната телевизия \"Компас\". \"За щастие, тя е била предпазена от матрака и така е оцеляла\", заяви той. По думите му жената е била в състояние да отговаря на въпроси. По-рано през деня говорител на националната служба за реакция при бедствия заяви, че вероятно около 60 души все още са под развалините на седеметажния хотел. Индонезийският президент Джоко Видодо заяви, че на спасителите им е трудно да откриват пострадали, защото има недостиг на тежка техника, предаде Асошиейтед прес. Властите пренасочват към засегнатите райони още тежки машини, каза той и изрази надежда, че до довечера те ще са пристигнали. Джоко Видодо посети град Палу, където заяви, че има недостиг на гориво, електричество - и храна, защото повечето магазини остават затворени. Той добави, че държавата доставя припаси по въздух и призова жителите на Палу да останат там, за да помогнат на региона да се възстанови възможно най-бързо. В петък вечерта земетресение с магнитуд 7,5 предизвика приливни вълни, високи до шест метра. Над 830 са потвърдените загинали, но властите се опасяват, че броят на жертвите може да нарасне. Спасителните екипи се опитват да извадят 15-годишно момиче, което е под развалините на дома си в село в района на Палу. Майката на момичето и друга негова роднина са загинали. Индонезийската служба за реакция при бедствия заяви, че от здравни съображения в Палу жертвите ще бъдат погребвани в общи гробове. Към момента на бедствието в Палу е имало 61 чужденци, повечето от тях не са в неизвестност. Предполага се, че един южнокореец е под развалините на хотел \"Роа-Роа\". В неизвестност са трима гости от Франция и един от Малайзия. Оцелелите ще бъдат евакуирани в град Макасар, намиращ се също на Сулавеси.", "date": "2018.09.30", "title": "2 дни след труса в Индонезия жена бе спасена от рухнал хотел"}
{"url": "https://www.24chasa.bg/novini/article/7079223", "text": "Над 18 000, сред които близо 8000 цивилни, са били убити при руските въздушни удари в Сирия преди три години, предаде Франс прес, като се позова на неправителствена мониторингова организация, съобщава БТА. Русия се намеси в конфликта в Сирия на страната на правителствените сили на 30 септември 2015 г. Сирийският център за наблюдение на правата на човека съобщи днес, че оттогава при руски въздушни удари в страната са били убити 18 096 души. 7988 от загиналите, или 44 процента, са цивилни. Русия отрича да взима на мушка мирни жители в Сирия, припомня Франс прес. При руските въздушни удари в страната са били убити още 5233 бойци на групировката \"Ислямска държава\" и 4875 бунтовници от различни фракции, включително джихадистки. Военната намеса на Русия промени драстично развитието на конфликта в Сирия в полза на режима на президента Башар ал Асад. В нейното навечерие сирийското правителство контролираше само 26 процента от територията на страната, а групировката \"Ислямска държава\" - над 52 на сто. Сега режимът на Асад държи две трети от Сирия, а \"халифатът\", обявен от джихадистите, на практика е изтрит от картата, отбелязва Франс прес.", "date": "2018.09.30", "title": "Над 18 000 били убитите при руските\nвъздушни удари в Сирия"}
{"url": "https://www.24chasa.bg/novini/article/7079042", "text": "Трима са обявени за изчезнали в Гърция, която през последните дни се намира под влиянието на мощен циклон, донесъл със себе си бурни ветрове и проливни дъждове, предаде Ройтерс, цитирана от БТА. Редкият вид тропически циклон започна вчера и досега е засегнал предимно райони на остров Евбея (източно от континентална Гърция) и южния полуостров Пелопонес. Гръцката телевизия съобщи, че млад мъж и двойка на средна възраст са изчезнали на о. Евбея. Службата за гражданска защита информира, че е започнала издирвателна и спасителна операция край град Мантуди. Корабите днес останаха закотвени на главните пристанища в Гърция, а движението на много места в цялата страна е затруднено, понеже пътищата са наводнени от пороите. Вятърът причини прекъсвания в електрозахранването и повали дървета. Досега пожарникарите са получили над 1300 сигнали за спасяване на хора, заклещени в автомобили или наводнени домове, и за отстраняване на паднали дървета и отломки. На излъчени по телевизията кадри се виждат наводнени улици, превърнали се в реки, в района Коринт в Пелопонес, и огромни вълни, разбиващи се на брега. Температурите през изминалата седмица паднаха с до десет градуса по Целзий. Службата за гражданска защита предупреди, че Северна и Централна Гърция може да бъдат засегнати днес и призова гражданите да вземат мерки, за да се предпазят от евентуалните последици. Властите се безпокоят, че бурята може да причини също свлачища и наводнения в по-широкия район на Атина, който неотдавна пострада от опустошителни пожари.", "date": "2018.09.30", "title": "Трима са изчезнали в Гърция, връхлетяна от мощна буря"}
{"url": "https://www.24chasa.bg/novini/article/7079002", "text": "Учени от университета в Амстердам, Холандия, откриха неутронна звезда, която изхвърля релативистки струи плазма, макар че притежава достатъчно силно магнитно поле, съобщи Сайънс алърт. Според съвременните теоретични модели, подобни изригвания са характерни за звезди с по-слабо магнитно поле. Въпросната неутронна звезда е в състава на бинарната система Суифт J0243.6+6124, която е отдалечена на 24 хиляди светлинни години от Земята. Вещество от по-голяма звезда се поглъща от компактния обект, образувайки акреционен диск. От полюсите на неутронната звезда изригват струи йонизирани частици, които достигат скорост, близка до тази на светлината, информира БТА. Изригвания са открити на много обекти, които поглъщат вещество от своя компаньон - черни дупки, бели джуджета, други неутронни звезди. Същевременно при наблюдения на звезди със силно магнитно поле не са открити изригвания и се смяташе, че то възпрепятства образуването на струи. Учените регистрирали радиоизлъчване от Суифт J0243.6+6124. То свидетелства за наличие на изригвания, които са около 100 пъти по-малки в сравнение с известните аналози. Същевременно магнитното поле на неутронната звезда е 10 трилиона пъти по-силно от слънчевото. Това оборва хипотезата за магнитно потискане на релативистки струи, която гласи, че силното поле отблъсква диска. Той трябва да е достатъчно близо до неутронната звезда, за да се стигне до изригване. Учените предполагат, че в случая струите на Суифт J0243.6+6124 се формират в резултат на голямата ротационна енергия на диска.", "date": "2018.09.30", "title": "Учени откриха космически обект, който опровергава законите на физиката"}
{"url": "https://www.24chasa.bg/novini/article/7079014", "text": "Южнокорейският президент Мун Дже-ин получи от Пхенян двойка севернокорейски ловни кучета, предаде Франс прес, като се позова на неговата канцелария. Това е най-новият знак на затоплянето на отношенията на полуострова, отбелязва агенцията. От южнокорейското президентство уточниха в изявлението, че кучетата са специалната севернокорейска порода Пунсан. Те са били предложени като подарък на срещата на върха между двете Кореи миналата седмица и са получени в четвъртък. И двете кучета са на възраст около година. Те са били предадени през граничното селище Панминчжон заедно с три килограма кучешка храна, за да се адаптират по-лесно, съобщава БТА. Кучетата от породата Пунсан са известни с лоялността си и с това, че се умни. Те са ловни, имат гъста, кремава козина и са с остри уши и лешникови очи. Породата е едно от националните богатства на Северна Корея. По-рано този месец южнокорейският президент Мун Дже-ин се срещна със севернокорейския лидер Ким Чен-ун в Пхенян. На срещата Ким се съгласи да затвори ключов обект за изпробване и изстрелване на ракети, а също така да посети Сеул. Двете Кореи обявиха също, че ще издигнат обща кандидатура за домакинството за Олимпийските игри през 2032 година. Бившият президент на Южна Корея Ким Те-чжун също получи двойка кученца Пунсан след знаковата си среща в Пхенян с тогавашния севернокорейски лидер Ким Чен-ир през 2000 година. Двете кучета починаха от естествена смърт, след като дадоха живот на 21 кученца, припомня Франс прес. Новопристигналите кучета ще живеят в президентството с Мун Дже-ин, който е любител на животните и вече има едно куче Пунсан на име Мару, котка от приют и черно куче Тори, което осинови, след като встъпи в длъжност.", "date": "2018.09.30", "title": "Мун Дже-ин получи за подарък от Пхенян две севернокорейски кучета"}
{"url": "https://www.24chasa.bg/novini/article/7079030", "text": "Учени от института Смитсониън за тропически изследвания в Панама опровергаха заключенията на американския археолог Самюъл Къркланд Лотроп, че коренните жители на Централна и Южна Америка били склонни към насилие, съобщи Сайънс алърт. Специалистите изследвали откритите от Лотроп в средата на миналия век тленни останки, по които има следи от травми и осакатявания. Било установено, че смъртта не е настъпила вследствие на въпросните травми и осакатявания, информира БТА. През 1954 г. Лотроп описал погребване на хора в Плая Венао, Панама. По мнението му, става въпрос за насилствена смърт. Археологът открил доказателства за жертвоприношения, обезглавяване, канибализъм и срязване на човешка плът с кости. Той открил 202 скелета, които датират от 6-9 век. Сега учените изследвали 77 скелета и архивни документи, както и записки и снимки, направени по време на разкопките. Били открити следи от счупвания на кости, които са се възстановили далеч преди мига, когато е настъпила смъртта. Оголените челюсти, които Лотроп смятал за знак за погребване на живи хора, всъщност се обясняват с отпускане на мускули след смъртта. Освен това положението на телата показва, че коренните жители на Панама са практикували повторно погребване на мъртвите. Резултатите от изследването са публикувани в Journal of the American Medical Association. /", "date": "2018.09.30", "title": "Коренните жители на Панама погребвали повторно мъртвите"}
{"url": "https://www.24chasa.bg/novini/article/7078823", "text": "Легендарният блус китарист от Чикаго Отис Ръш, повлиял върху музиката на редица известни изпълнители, от Карлос Сантана и Ерик Клептън до рок банадата \"Лед цепелин\", почина на 84-годишна възраст, предаде Асошиейтед прес. Дългогодишният му мениджър Рик Бейтс поясни, че Ръш починал от усложнения вследствие на инсулта, който получил през 2003 г., информира БТА. Ръш е роден във Филаделфия, Мисисипи, и се установява в Чикаго, където започва да свири в местни клубове, като носи каубойска шапка на главата си. Прочува се през 1956 г. с първия си запис \"I Can't Quit You Baby\" за звукозаписната компания \"Кобра рекърдс\". Композицията достига до 6-о място в класацията за аренби музика на \"Билборд\". \"Той бе един от последните велики блус китаристи\", заяви Грег Паркър, директор и основател на Чикагския музей на блус музиката. Ръш обичаше да свири на живо както в малки клубове в Чикаго, така и в препълнени зали в Европа и Япония. Той спечели награда \"Грами\" за най-добър запис на традиционна блус музика през 1999 г. и бе въведен в Залата на славата на блус фондацията през 1984 г.", "date": "2018.09.30", "title": "Почина блус китаристът Отис Ръш"}
{"url": "https://www.24chasa.bg/novini/article/7078833", "text": "Постепенните промени, гарантирани през правилно законодателство и устойчиви финансово, биха дали по-добър резултат“. Това   заместник-министърът на здравеопазването Бойко Пенков по повод двата представени от МЗ модела за развитието на здравеопазването - реформа с демонополизация на здравната каса или включване на допълнително здравно застраховане \"Има един постулат от 20 години, че реформа се прави с пари. Гладна реформа няма. Трябва да има акумулирани средства, да има преостойностяване на сегашните нива на заплащане, защото това не е цена, а е стойност, която е възможна, а не реална. От тази гледна точка, постигайки справедливо финансиране и промяна във финансирането на болниците - да става по по-справедлив начин и тези, които дават добро качество, които работят, инвестират в обучение на кадри, инвестират в технологии да получават повече за своя труд – без това нищо няма как да се случи. А то иска пари, за да можем да го заплатим\". Пенков е убеден, че с предлаганата здравна реформа е възможно да бъде покрито изцяло доплащането от пациентите за медицински изделия, което се оценява на около 400 млн. лева. Това не означава, че ще отпаднат разходите за лекарства в аптеките, обясни той. Д-р Стойчо Кацаров от Центъра за защита на правата в здравеопазването заяви че подкрепя изцяло предложението за пълна демонополизация на НЗОК: \"Смятам, че е в интерес на пациентите да могат както си избират лекарите, така да си избират и фонд, в който да си дадат парите. Смятам, че когато има конкуренция между фондовете, това ще ги направим много по-ефективни в разходването на средствата и в контрола на медицинските дейности. Генерално погледнато, системата на здравеопазването ни струва около 8 милиарда като общество. В момента половината се покрива с публични средства, а другата всеки си я плаща от джоба. Очакванията на хората са да се увеличи размера на публичните средства. Такива са и препоръките на различни консултанти, експерти и международни организации. Това може да стане с увеличаване на здравната вноска, а може да стане и чрез намаляване на разходите. Това е по -скоро технически въпрос\". Общите разходи за здравеопазване в България са 8% от БВП – а публичните 4%. В САЩ, където здравеопазването е най-добро, общите разходи са 17 процента от брутния продукт, изтъкна Кацаров: \"Трябва да свикнем с мисълта че това е нещо, което струва много пари и нещо, което ще бъде в центъра на вниманието на човечеството в следващите векове. Човечеството няма да се занимава с изхранването ,си с обличането и придвижването си, защото тези въпроси в голяма степен са решени. Цялото внимание ще се насочи към това да живеят по-дълго хората, да живеят по-добре.\" Според Пенков, задължителното осигуряване елиминира опасността застрахователите да откажат да сключват договори с по-болни пациенти. Той посочи, че моделът работи успешно в Холандия и е по-добър от просто повишаване на здравната вноска: Директорът на „Пирогов“ проф. Асен Балтов изтъкна, че предлаганият модел все още е твърде общ и „загатва насоките“, но е необходимо „задълбочено обсъждане по различните видове звена, което да доведе до решаване на конкретиките“: „Оттук нататък стои проблемът с точното изчистване - влизането на застрахователите как ще бъде, по какъв начин ще се плаща, как ще си получават болниците парите, как ще се отчитат на Здравната каса и на застрахователите. Това са неща, които тепърва предстоят да се обсъждат“. Работните групи за обсъждане на предлаганите модели трябва да бъдат готови до края на седмицата, изтъкна заместник-министърът.", "date": "2018.09.30", "title": "Лекарите и МЗ са единодушни, че предлаганите реформи в Здравния модел са необходими"}
{"url": "https://www.24chasa.bg/novini/article/7078838", "text": "Македонският министър-председател Зоран Заев гласува на референдума днес, на който избирателите трябва да дадат отговор на въпроса дали приемат договора с Гърция за преименуване на страната на Република Северна Македония, предаде Асошиейтед прес. Заев пусна гласа си в Струмица в югоизточната част на страната и призова сънародниците си да излязат и да гласуват масово. Той изрази увереност, че активността на референдума ще бъде висока като доказателство за това, че македонците подкрепят присъединяването на страната си към НАТО и ЕС, информира БТА. Днес македонците \"решават съдбата на нашата страна. Приканвам всички да излязат и да вземат това сериозно решение за бъдещето на страната ни, за идните поколения\", каза Заев. Споразумението с Гърция срещна остра съпротива и в двете държави, а критиците призовават за бойкот на днешния референдум. Сред опонентите в Р Македония е и президентът на страната Георге Иванов, който окачестви споразумението с Гърция като \"явно нарушение на суверенитета\". ", "date": "2018.09.30", "title": "Заев гласува на референдума и призова съгражданите си да последват примера му (Снимки)"}
{"url": "https://www.24chasa.bg/novini/article/7078847", "text": "Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент, съобщава Българската агенция по безопасност на храните (БАБХ). През лятото БАБХ е извършила 4552 извънредни проверки извън текущия официален контрол. За установените нарушения са издадени 463 предписания и са връчени 82 акта за административни нарушения. За унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност. Временно е спряна дейността на шест обекта, отчитат от агенцията.", "date": "2018.09.30", "title": "БАБХ: Летният сезон по морето завърши без нито един масов хранителен инцидент"}
{"url": "https://www.24chasa.bg/novini/article/7078850", "text": "\"Проведохме над 150 срещи в страната с над 5000 души за \"Визия за България\" . Така даваме възможност на всеки наш член, на всеки български гражданин, да участва като съавтор при създаването на нашето предложение за бъдещето на България. Целта ни е чрез възможно най-много мнения, предложения и критики да се подготви един стойностен и адекватен документ, който да бъде основа на една бъдеща платформа за управление\". Това заяви на заседание на НС на БСП зам.-председателят на партията Кирил Добрев, информираха от пресцентъра БСП. По думите му целта на проекта е да препозиционира БСП от опозиция към алтернатива на сегашното управление. Той обясни, че през август и септември са проведени срещи с 36 организации, сред които: Съюз \"Произведено в България\", Национален съюз на Трудово-производителните кооперации, ЦКС, Отечествен съюз, Съюз на военноинвалидите, Общобългарски комитет \"Васил Левски\", Конфедерация на обществени организации от сигурността и отбраната, Български съюз на частните предприемачи \"Възраждане\", Българска земеделска партия. Кирил Добрев допълни, че освен срещите с организации, ПГ на \"БСП за България\" е взела решение част от народните представители да излязат от НС и на ротационен принцип да обикалят страната за срещи с хората и обсъждане на проекта на левицата. Той отбеляза, че в област Благоевград в рамките на 2 дни са проведени 14 срещи, в които са се включили над 850 участника и 51 народни представители. \"Освен това бяха проведени срещи с представители на малкия и средния бизнес в Банско, с юридическата гилдия в Благоевград и с читалищни дейци в Гърмен\", каза още той. Зам.-председателят на левицата обясни, че в област Велико Търново в рамките на два дни 48 народни представители и един представител в ЕП са провели 12 срещи, с над 1000 участника. Той подчерта, че на срещите са присъствали и представители на местната власт и на други политически партии. В област Варна са проведени 21 срещи в рамките на два дни - от тях 6 с браншови организации в града - Морската камара и морския клъстър, Съюза на пенсионерите, Съюз на синдикалистите ветерани, СОСЗР, две срещи с представители на академичните среди и пациентските организации. По думите му в тях са се включили 45 народни представители и над 900 участника. В област Габрово, по думите му, са проведени 5 срещи в един ден, по време на които 23 народни представители се срещнали с близо 500 човека. Добрев информира и че в Добрич 26 народни представители са се срещнали с над 1000 души в 12 срещи, от които 7 в общински центрове и 4 в най-големите села в областта. Добрев заяви, че в област Търговище са проведени 15 срещи със 16 народни представители. На тях са присъствали над 540 човека, както и представители на малкия и среден бизнес - земеделски и кооперативни движения. Кирил Добрев подчерта, че освен тези срещи са били проведени и такива на международно равнище - среща с посланиците на страните членки на ЕС, двустранни срещи с посланиците на Полша и Холандия.", "date": "2018.09.30", "title": "Кирил Добрев: Проведохме над 150 срещи в страната с над 5000 души до момента"}
{"url": "https://www.24chasa.bg/novini/article/7078821", "text": "Криминалисти от Районното управление на полицията в Горна оряховица разследват причините за пожар, бушувал в нощта срещу събота в склад за лагери на ул.\"Антон Страшимиров\" в града. Сигнал за инцидента постъпил в 02:18 ч. в Оперативния център на пожарната във Велико Търново. В гасенето на пламъците се включили две пожарни и два специализирани автомобила с 9 огнеборци и спасители. Пожарът е потушен, но  огънят е унищожил 350 кв.м покрив, компютърна и друга техника, складове и спомагателни постройки с разгъната площ от 135 кв. м., кара таван-, съобщиха от пожарната. Спасени са две други сгради в съседство.  Произшествието е посетено от ДОГ при РУ МВР Горна Оряховица за изясняване на причините за пожара", "date": "2018.09.30", "title": "Разследват пожар, бушувал в склад в Горна Оряховица"}
{"url": "https://www.24chasa.bg/novini/article/7078858", "text": "Мощният тайфун Трами се устреми днес към западната част на японските острови, където вече донесе проливни дъждове и силни ветрове и причини отменянето на над 1100 самолетни полета, предаде ДПА. Спрени са много от влаковете, вкл. \"влакът стрела\", а международното летище \"Касай\" бе затворено в 11 часа местно време. Очаква се по-късно през деня стихията да удари района Кинки на остров Хоншу, информира БТА. Трами връхлетя с дъждове и вятър юга и запада на Япония и нанесе големи повреди в електроподаването на островите Окинава и Кюшу. Около 313 хиляди домакинства на Кюшу останаха без ток, а на Окинава, където има местни избори, броят им е над 160 хиляди. Според японски медии вчера в Окинава над 20 човека са били ранени от прекършени дървета. Към 15 часа местно време днес окото на урагана е било на 50 км южно от нос Ашизури на остров Шикоку, като се придвижва с 45 км/ч. Ветровете му са със скорост 162 км/ч и пориви до 216 км/ч, съобщи японската метеорологична агенция.", "date": "2018.09.30", "title": "Тайфунът Трами се устреми към западните райони на Япония, затвориха летище"}
{"url": "https://www.24chasa.bg/novini/article/7078894", "text": "Един турски войник е бил убит, а четирима ранени в Северен Ирак при експлозията на самоделно взривно устройство, детонирано от бойци на Кюрдската работническа партия (ПКК), съобщи турската армия. В изявлението, цитирано от в. \"Хюриет дейли нюз\", се посочва, че ранените при взрива вчера войници са били откарани в Турция с хеликоптер, информира БТА. Продължават операциите срещу терористичната Кюрдска работническа партия (ПКК), която има лагери в Северен Ирак. Кюрдската работническа партия (ПКК) се разглежда като терористична организация от Анкара, ЕС и САЩ. Тя която води въоръжена борба срещу турската държава от 1984 г., отнела досега живота на близо 40 хиляди души.", "date": "2018.09.30", "title": "Турски войник е убит в Северен Ирак, четирима са ранени"}
{"url": "https://www.24chasa.bg/novini/article/7078900", "text": "Бившият британския министър за Брекзит Дейвид Дейвис заяви днес, че според него вероятността правителството да постигне споразумение по въпроса за излизането от ЕС е 80-90 процента. Той обаче предупреди, че очаква преговорите да се водят до последно, предаде Ройтерс. \"Смятам, че ще има споразумение. Според мен вероятността за това е 80-90 процента\", заяви Дейвис пред телевизия \"Скай нюз\", цитиран от БТА. Той каза, че сегашната стратегия на премиера Тереза Мей за Брекзита, известна като плана \"Чекърс\", не удовлетворява очакванията на избирателите, и прогнозира, че окончателното споразумение по-скоро ще прилича на споразумение за свободна търговия. Дейвис уточни, че самият той ще гласува против плана \"Чекърс\", но при искане на вот на доверие ще подкрепи министър-председателката. От самата Мей зависи дали ще води консерваторите на следващите избори, отбеляза бившият британски министър за Брекзита. Той добави, че въпросът за ирландската граница се използва по политически причини, както и че няма всеобхватно решение на този въпрос. По думите на Дейвис Великобритания ще се нуждае от план Б за Брекзит, а планът \"Чекърс\" по негово мнение ще изчезне от само себе си. Бившият министър заяви, че Брюксел е възможно да добави някои неща към плана \"Чекърс\", както и че шест месеца са доста време да се постигне споразумение за условията по излизането. Дейвис не очаква да има предсрочни избори и каза, че ако правителството продължи да се придържа към плана \"Чекърс\", ще загуби гласове.", "date": "2018.09.30", "title": "Дейвид Дейвис: Вероятността да има споразумение с ЕС е 80-90%"}
{"url": "https://www.24chasa.bg/novini/article/7078909", "text": "Работата по разкриването на извършителите започнала след множество сигнали за опити и за извършени измами в началото на септември на територията на град Шумен. Криминалисти от областната дирекция и колегите им от РУ- Шумен влезли в дирите на 33-годишен местен жител и други двама, които вземали хвърлени пари и ценности. Обикновено това ставало след въвличане в телефонна измама, като парите били хвърляни през прозорци и тераси или оставени на определени места в града, съобщиха от пресцентъра на МВР. Схемата проработила и при 86-годишна шуменка. Около 12:15 часа на 27 септември неизвестен я въвел в заблуда след обаждане на стационарен телефон. Използвал различни методи - заплахи, че ще й се случат лоши неща, ако не предостави искана парична сума, че се провежда полицейска акция за задържане на измамници. Успели да я убедят да постави в найлонова торба всичките си пари и ценности, и да ги хвърли през терасата от шестия етаж на жилищен блок. С идеята, че помага на полицията, жената сложила в торбичка сумата от 5000 лева, три златни парички, три златни пръстена, златни обеци, портмоне с личната й карта, и ги хвърлила. След получения сигнал полицейски служители предприели незабавни действия за задържане на извършителите. Около 18:15 часа на 27 септември на главния път Русе - Варна, в село Струйно за проверка бил спрян водач на таксиметров автомобил с шуменска регистрация. Зад волана бил 33-годишен шуменец. При обиска, у него са намерени и иззети над 4000 лв. и златни накити, румънски парични средства, винетни стикери за Румъния. В жилище, обитавано от него са намерени още 1000 лв и златна паричка. Пред криминалистите обяснил, че 600 лева от сумата били за възнаграждението му от последната измама в Шумен. 200 лева предоставил на друг участник, като „заплатата“ му оставил в тайник в покрайнините на града. Той разказал, че личната карта и портмонето на жертвата изхвърлил в контейнер за смет близо до жилището, което обитава. След претърсване портмонето на жената и натрошената на парчета лична карта са намерени. Изяснено било, че 33-годишният участвал в реализирането на 9 телефонни измами от началото на септември. При последните пет случая в доставянето на парите, изхвърлени от жертвите е участвал още един шуменец - 30-годишен. За периода от 15 до 27 септември той взел пари и ценности от реализирани 5 измами. Установено било, че предаването на парите ставало през различни тайници в покрайнините на Шумен. При други четири измами, реализирани през септември 33-годишният действал с друг съучастник. Изяснена е самоличността му – негов връстник, също от областния град. Пренасянето на парите от жертвите към измамниците извършвал първият. Оставял ги на различни места - указателни табели, отбивки и крайпътни съоръжения на територията на област Русе и в Румъния. За срок до 24 часа са задържани и тримата. С постановление на прокурор от Районна прокуратура – Шумен са привлечени като обвиняеми и са задържани за срок до 72 часа. Предстои прокуратурата да внесе искане за постоянна мярка „задържане под стража“. Работата по документиране на престъпната им дейност продължава под ръководството на прокурор от РП - Шумен. Образувани са досъдебни производства за извършени престъпления по чл. 209 от НК. При разплитането на измами, осъществени през месеците юни и юли на територията на Шумен, била изяснена съпричастността на таксиметровия шофьор към извършени над 10 престъпления. Установено е, че е имал същата роля като е вземал пари и ценности от тайници и ги е пренасял с различни автомобили до определени места в област Русе и в Румъния. Той имал важна роля - осъществявал контрол при вземане на парите и ценностите. Регистрирани за периода юни – септември са 23 телефонни измами. Щетите от тях са на стойност над 150 000 лева. Отнети са 104 000 лева, 720 британски лири, 4000 щатски долари, над 570 гр. златни накити и малко сребърни. Само през месец септември са отнети близо 47 000 лева, над 10 грама златни накити. Разкрити са 20 от регистрираните през периода измами, като по останалите има насоки за установяване на евентуалния извършител. От началото на годината до момента на територията на ОДМВР- Шумен са регистрирани 39 телефонни измами. Разкрити са 28, по останалите случаи се работи активно.", "date": "2018.09.30", "title": "В Шумен задържаха трима ало измамници (Снимки)"}
{"url": "https://www.24chasa.bg/novini/article/7078906", "text": "Над 600 сирийци в турския окръг Шанлъурфа, за които е установено, че са замесени в различни престъпления, са били депортирани, съобщи турската частна телевизия НТВ, цитирана от БТА. Мярката е била предприета спрямо 639 сирийци тази година, съобщи окръжната дирекция на полицията в Шанлъурфа, Югоизточна Турция. Спрямо тези лица са били извършени съответните процедури във връзка с извършените деяния и те са били освободени от съдебните власти, поясниха от полицията.", "date": "2018.09.30", "title": "Над 600 замесени в престъпления сирийци са депортирани от турския окръг Шанлъурфа"}
{"url": "https://www.24chasa.bg/novini/article/7078980", "text": "Началникът на отбраната генерал Андрей Боцев участва в редовната годишна конференция на Военния комитет на НАТО на ниво началници на отбраната, която се провежда от 28 до 30 септември във Варшава, Полша. Това съобщиха от пресцентъра на Министерството на отбраната. По време на форума бяха обсъдени актуални теми, сред които провежданите в момента операции и мисии на Алианса и военния принос към Политическите указания за планиране на отбраната в НАТО 2019. Дискутирани бяха също и въпроси по разработването на нова военна стратегия на Алианса, както и инициативите, свързани с подобряване способностите на пакта за възпиране и отбрана. В рамката на темата за модернизирането на Алианса бе обсъден и напредъкът в процеса на адаптиране на Командната структура на НАТО и в провеждания функционален преглед на Главната му квартира. Конференцията завърши с избора на генерал-лейтенант Ханс-Вернер Вирман от германските въоръжени сили за следващия генерален директор на Международния военен секретариат на Алианса. Той ще поеме новия си пост през лятото на 2019 година.", "date": "2018.09.30", "title": "Генерал Андрей Боцев участва в заседание на Военния комитет на НАТО във Варшава"}
{"url": "https://www.24chasa.bg/novini/article/7078908", "text": "Голям пожар лумнал в стопанския двор на фермер от ломското село Станево. Огнените езици унищожили 1200 бали със сено, овъглени са 92 кози. Ужасени хората наблюдявали извилите се високи пламъци, сеното горяло като огромна факла и осветило небето над селото. Пожарът се възпламенил около 20.09 часа в събота. Изгорели са 80 кв.м покривна конструкция. Огнеборците от Лом успели да потущат стихията, и спасили 1400 бали сено, две кози, две стопански постройки и две къщи като цяло. Случаят се разследва от оперативана следствена група от Районното управление на полицията в Лом. Причините за пожара са в процес на изясняване.", "date": "2018.09.30", "title": "Голям пожар изпепели 1200 бали сено и 92 кози в Ломско"}
{"url": "https://www.24chasa.bg/novini/article/7078984", "text": "Британският премиер Тереза Мей призова днес своята Консервативна партия да се обедини зад нея, за да стане възможно правителството да сключи добро споразумение за напускане на ЕС. В изявление за Би Би Си на първия ден от годишната конференция на партията в Бирмингам, тя настоя, че \"планът от Чекърс\" (наречен по името на правителствена резиденция край Лондон) е единственият правилен път да се върви напред, предаде Ройтерс. \"Посланието ми към партията е да се обединим и да постигнем най-добрата сделка за Великобритания\", каза Мей, цитирана от БТА. Тя подчерта, че \"Планът от Чекърс\" не е мъртъв, както твърдят някои, и че проблемите идват от страна на Брюксел. По думите й нито едно от предложенията на ЕС не е приемливо за Великобритания, но тя разполагала с контрааргументи. Планът от Чекърс е единственият план, който осигурява Брекзита, и аз вярвам в Брекзита, заяви Мей. Според нея планът от Чекърс няма да разруши единния европейски пазар. Премиерът консерватор прикани лейбъристите да престанат да политиканстват по темата с Брекзита. Пред Би Би Си Тереза Мей изрази загриженост по повод проблемите, които чуждестранните купувачи имат на британския пазар за жилища. Без сделка е по-добре отколкото лоша сделка, но ако напуснем ЕС без споразумение, правителството ще гарантира, че няма да има \"твърда граница\" с Ирландия, заключи британският премиер. ", "date": "2018.09.30", "title": "Тереза Мей призова за обединение в името на Брекзит"}
{"url": "https://www.24chasa.bg/novini/article/7078897", "text": "Основателят на CNN Тед Търнър разкри, че страда от деменция с телца на Леви. В интервю за CBS 79-годишният Тед първоначално не успя дори да си спомни името на болестта, с която се бори. \"Това е по-мек случай на това, което имат хората с Алцхаймер. Прилича на него, но не е толкова лошо. Алцхаймер те убива. Но дори и така аз не мога да си спомня името. Даже не мога да си спомня името на болестта ми.\" Търнър добави, че първо е бил диагностициран с депресия, преди лекарите да разберат истинското му състояние. Милиардерът стартира CNN през 1980 г.. Тя е първата 24-часова медия за новини в света. Деменцията засяга повече от един милион души в САЩ, според Американското министерство на здравеопазването.", "date": "2018.09.30", "title": "Основателят на CNN Тед Търнър страда от деменция"}
{"url": "https://www.24chasa.bg/novini/article/7078961", "text": "Китайският производствен сектор отчита понижение през септември на фона на търговската война със САЩ, сочат два следени отблизо индекса, цитирани от ДПА. Официалният индекс на мениджърите по доставките е бил на равнище 50,8 пункта през септември, което е лек спад спрямо август според китайската национална статистическа служба. Икономистите, анкетирани от Блумбърг, очакваха индексът да бъде на равнище 51,2 пункта, предава БТА. Индексът на мениджърите по доставките (Пи Ем Ай - PMI), следен от китайската медийна група Цайсин (Caixin), се е понижил от 50,6 пункта през август до 50 пункта, което е най-ниското равнище от над една година. Индексът се изготвя въз основа на анкета сред 430 мениджъри по доставките. Прагът от 50 пункта разделя растежа от свиването. Спадът в производството е отчетен на фона на нарастващото напрежение в търговската война между САЩ и Китай. В понеделник Пекин наложи нова серия мита на вносни американски стоки за 60 милиона долара. САЩ също наложиха тази седмица нови мита на китайски внос за 200 милиона долара. Така половината от стоките, които САЩ внасят от Китай, са засегнати от мита.", "date": "2018.09.30", "title": "Китайският производствен сектор отчита понижение на фона на търговската война със САЩ"}
{"url": "https://www.24chasa.bg/novini/article/7078688", "text": "Вулканът Попокатепетъл в южната част на Мексико изригна вчера, изпращайки дим и пепел на над три километра в небето, съобщи ДПА. Ръководителят на агенцията за гражданска защита на столицата Мексико Фаусто Луго каза в \"Туитър\", че няма опасност за населението, информира БТА. Мексиканските власти предупреждават хората да покриват носа и устата си, когато излизат навън, да държат домашните си любимци вкъщи и да ограничат физическите дейности. Разположен на около 60 км югоизточно от град Мексико, високият 5426 метра Попокатепетъл е един от най-активните вулкани в страната. Най-мощното му изригване бе през 2000 г., когато хиляди души бяха евакуирани.", "date": "2018.09.30", "title": "Мексиканският вулкан Попокатепетъл изригна"}
{"url": "https://www.24chasa.bg/novini/article/7078691", "text": "Сирийски бежанец на 31 години бе убит вчера при сбиване между сирийски и афганистански обитатели на мигрантски лагер в Гърция, съобщи агенция АНА-МПА, предаде Франс прес, цитирана от БТА. Осем души са ранени и приети в болница след свадата в лагера \"Малакаса\", на 50 км северно от Атина. По първоначални данни е избухнал спор между двама бежанци, сириец и афганистанец, който е прераснал в масов бой между мигранти от двете страни. \"Малакаса\" и още около 20 лагера от този тип бяха открити след масовото изселване от Близкия изток през 2015 и 2016 г.", "date": "2018.09.30", "title": "Убиха бежанец в мигрантски лагер в Гърция"}
{"url": "https://www.24chasa.bg/novini/article/7078710", "text": "Република Македония ще произведе днес исторически референдум, на който гражданите й са призовани да дадат отговор на въпроса дали приемат договора с Гърция за преименуване на страната на Република Северна Македония, съобщиха световните агенции. Всенародното допитване идва след постигнатото през юни Преспанско споразумение между Атина и Скопие за промяна на името на бившата югорепублика. Договорът би следвало да премахне дългогодишните възражения на Гърция, която претендира, че името Македония принадлежи на една от нейните области, пред присъединяването на Р Македония към ЕС и НАТО, предава БТА. На избирателите днес ще бъде поставен въпросът: \"Подкрепяте ли членство в НАТО и ЕС чрез приемането на споразумение между Македония и Гърция?\". Това ще бъде третият референдум в историята на страната. Той не е с обвързващ характер и дори ако мнозинството от отговорите се окажат отрицателни или участието не е достатъчно, за да бъде обявен за валиден, македонският премиер Зоран Заев може да премине към изменение на конституцията и утвърждаване на промяната на името. По данни на македонската Централна избирателна комисия малко над 1,8 милиона гласоподаватели имат право да участват в допитването. За да бъде сметнат за валиден референдумът, трябва да гласуват над половината, т.е. около 903 хиляди души. След плебисцита ще е нужна подкрепата на две трети или 81 от общо 120 депутати в македонския парламент, за да бъдат одобрени конституционните промени в споразумението между Скопие и Атина. Когато тези процеси завършат в Македония, споразумението следва да бъде одобрено и от гръцкия парламент. Докато правителството и международната общност описаха вота като исторически шанс за Македония, националистическата опозиция възразява срещу смяната на името, смятайки я за отказ от националната идентичност.", "date": "2018.09.30", "title": "Исторически референдум в Македония"}
{"url": "https://www.24chasa.bg/novini/article/7078704", "text": "Компания Шанхай Дженеръл Мотърс (SGM) обяви тези дни, че ще изтегли 3.3 милиона автомобила от марките Буик, Шевролет и Кадилак произведени в периода 2013 – 2017 г, заради проблеми със системата за окачване, които биха довели до загуба на контрол над автомобила. Оплаквания от потребители по този проблем се появиха още през 2015 г, но SGM не предприе действия докато потребители на модела Буик Енвижън не подадоха жалба в пекински съд. Регулаторът на пазара след това стартира разследване на жалбите,  Изтеглянето е планирано за 12 октомври. Центровете за следпродажбено обслужване ще се свържат с потребителите за организирането на безплатен ремонт на засегнатите автомобили.", "date": "2018.09.30", "title": "Шанхай Дженеръл Мотърс изтегля от пазара 3.3 милиона автомобила"}
{"url": "https://www.24chasa.bg/novini/article/7078720", "text": "Американският предприемач Илон Мъск сключи споразумение с Комисията за ценни книжа и фондови борси на САЩ бизнесменът да плати 20 милиона долара и да се оттегли от поста председател на съвета на директорите на компанията \"Тесла\" (Tesla), съобщиха световните агенции. \"Тесла\" също трябва да плати 20 милиона долара по силата на споразумението, оповестено вчера, информира БТА. Американският борсов регулатор обяви, че е постигнато споразумение само два дни след като заведе дело с искане Мъск да бъде отстранен от поста главен изпълнителен директор. Комисията реши да го съди за измама на инвеститорите заради съобщението му в Туитър от 7 август, че обмисля изваждането на компанията от фондовата борса при цена на акциите й от 420 долара и че финансирането за тази операция е осигурено. Съгласно постигнатото споразумение ще бъде излъчен нов председател на съвета на директорите, а Мъск ще остане главен изпълнителен директор на компанията производител на електрически автомобили.", "date": "2018.09.30", "title": "Мъск плаща 20 млн. глоба и напуска поста Председател на съвета на директорите на \"Тесла\""}
{"url": "https://www.24chasa.bg/novini/article/7078727", "text": "Американският президент Доналд Тръмп заяви вчера на митинг в Западна Вирджиния, че със севернокорейския лидер Ким Чен Ун са се \"влюбили\" един в друг, предаде ДПА. \"Той ми написа хубави писма и те са страхотни писма. И се влюбихме\", каза Тръмп, цитиран от БТА. Президентът каза, че спирането на ядрените опити и ракетните изпитания са признак, че подходът му към Северна Корея работи. Очаквайки да бъде разкритикуван за топлите си думи към Ким, президентът добави саркастично: \"Доналд Тръмп каза, че са се влюбили. Колко ужасно, ама само колко ужасно. Толкова непрезидентско\". След това той посочи към множеството пред себе си и добави: \"Винаги казвам, че е толкова лесно да се държиш президентски. Но тогава вместо 10 000 души да опитват да влязат в тази препълнена зала, щеше да има около 200 души, стоящи ей там\".", "date": "2018.09.30", "title": "Тръмп за Ким Чен Ун: Написа ми хубави писма и се влюбихме"}
{"url": "https://www.24chasa.bg/novini/article/7078734", "text": "„Не е проблема, че психичноболните са около нас, там им е мястото, те не са престъпници“, казва в ефира на Нова тв д-р Цветеслава Гълъбова. Според нея те не трябва да са изолирани от обществото. Когато психично болните получат криза, те биват приемани в болниците, където състоянието им се стабилизира и са изписани. „Има друг голям проблем. В държавните психиатрични болници има т.нар. постоянни пациенти“, допълва Гълъбова. Някои от тях са извършили престъпления, а други има тежко социално положение. „Извънболничното лечение липсва“, допълва психиатърът Анета Аничкина. Тя обяснява, че психичните разстройства са различни. Някои болни не са агресивни и не вредят на околните. „Държавата трябва да поеме грижата за психично болния човек“. Гълъбова смята, че трябва да се изготви план за действие, мрежа от дневни центрове, инфомрационна система, благодарение на която да планират разходите си.", "date": "2018.09.30", "title": "Д-р Цветеслава Гълъбова: Психичноболните не са престъпници, мястото им е в обществото"}
{"url": "https://www.24chasa.bg/novini/article/7078708", "text": "За първите осем месеца на годината, търговията с услуги на Китай отчита сравнително бърз ръст. Търговският обем на нововъзникващите сектори за услуги е надвишил 1 трилион юана (близо 146 милиарда долара) за същия период, сочат официални данни на Министерството на търговията. Търговският обем на целия сектор е бил 3.44 трилиона юана за периода януари-август. Износът на услуги възлиза на 1.13 трилиона юана, вносът на 2.31 трилиона,  Най-добре представилите се сектори при износа на услуги са телекомуникациите, компютърните и информационни технологии, културата и развлеченията, както и застрахователната област. Растежът на вноса на услуги при финансовия сектор, таксите за използване на интелектуална собственост и секторът на телекомуникациите, компютрите и информационните технологии възлизат съответно на 47.1%, 23.3% и 23.2%, сочат данни на Министерството.", "date": "2018.09.30", "title": "Китайската търговия в услуги е нараснала с 10.5%"}
{"url": "https://www.24chasa.bg/novini/article/7078749", "text": "В Република Македония започна гласуването в референдума, на който избирателите трябва да дадат отговор на въпроса дали приемат договора с Гърция за преименуване на страната на Република Северна Македония, предадоха осведомителните агенции, цитирани от БТА. За да бъде валидни резултатите от допитването, в него трябва да участват повече от половината от регистрираните малко над 1,8 милиона гласоподаватели. Социологическите анкети установиха, че повече от половината от заявилите, че ще участват във вота ще гласуват \"за\". Противниците на договора може да бойкотират референдума, така че остава открит въпросът дали той ще бъде валиден. При положителен резултат от референдума, договорът с Гърция трябва да бъде ратифициран от парламента в Скопие с две трети мнозинство, а ако това стане, ще има процедура за ратификация и в гръцкия парламент. Благоприятният изход от тези събития би разкрил пътя на Република Северна Македония към членство в НАТО и ЕС.", "date": "2018.09.30", "title": "В Македония започна гласуването за референдума"}
{"url": "https://www.24chasa.bg/novini/article/7078741", "text": "Десетки хиляди хора излязоха вчера по улиците на големите градове в Бразилия. Те взеха участие в предвождани от жени протести срещу крайнодесния политик и фаворит за спечелването на президентските избори на Жаир Болсонаро, предаде Ройтерс, цитирана от БТА. Бившият армейски капитан, който води в социологическите проучвания с 28 процента от намеренията за вот на първия тур на 7 октомври, предизвика възмущения с изказванията си, смятани за сексистки, расистки и хомофобски. Демонстрантите излязоха на шествия в Рио де Жанейро и Сао Пауло вчера следобед, развяваха знамена и скандираха срещу всяващия разделение кандидат. \"Не бих могла да бъда приятелка с някой, който подкрепя човек (като Болсонаро), който е расист, хомофоб и женомразец\", каза участничка в протеста в Сао Пауло. Болсонаро едва оцеля след нападение с нож по-рано този месец. Вчера сутринта той бе изписан от болницата в Сао Пауло и отлетя за Рио. В социалните мрежи бяха публикувани видеа, на които някои от пътниците в самолета скандират \"Легенда\", а други освиркват крайнодесния политик. \"Най-сетне съм у дома със семейството си в уюта на нашия дом. Няма по-добро чувство! Прегръщам ви силно всички\", написа Болсонаро в Туитър. Бившият армейски офицер, който изразява възхищение от военната диктатура 1964-1985 г., си спечели подкрепата на мнозина с твърдолинейната си позиция срещу престъпността и с неопетнената от обвинения в корупция кариера. \"Никога не съм чувала да казва нещо лошо за жените\", заяви 39-годишна негова симпатизантка на митинг в подкрепа на Болсонаро в Рио де Жанейро. \"Той е против изнасилванията, наркотиците и подкрепя семейството. Имам две дъщери и искам най-доброто за тях\", добави тя. Въпреки това Болсонаро не се радва на подкрепа сред жените, което може да му създаде проблеми във вота. Той стана фаворит на инвеститорите, тъй като в предизборната си кампания се представя като защитник на свободния пазар. Най-вероятният му съперник на балотажа на 28 октомври ще бъде левият кандидат и бивш кмет на Сау Пауло Фернандо Адад.", "date": "2018.09.30", "title": "Десетки хиляди на протест срещу фаворита за спечелването на президентските избори в Бразилия (Снимки)"}
{"url": "https://www.24chasa.bg/novini/article/7078760", "text": "Люлеенето на земята на индонезийския остров Сулавеси продължава. До момнента жертвите на мощните трусове от последните дни и последвалото цунами са най-малко 400, ранените са 500, десетки се водят безследно изчезнали,  В района на град Палу, който е сред най-засегнатите от природните стихии, е в ход мащабна спасителна операция. Шансовете за намиране на оцелели сред отломките са минимални. Акцията се координира много трудно заради нарушената комуникационна мрежа и разрушените пътища. Властите препоръчаха местните жители да не се връщат по домовете си. Обиколката на президентът на Индонезия Джоко Уидодо в най-засегнатите зони вече започна.", "date": "2018.09.30", "title": "Силни вторични трусове в Индонезия"}
{"url": "https://www.24chasa.bg/novini/article/7078764", "text": "Запитан за срока в който Трайчо Трайков трябва да докаже произход на средства, Пламен Георгиев, председател на антикорупционната комисия КПКОНПИ каза по Би Ти Ви: законът не ни дава никаква възможност да удължаваме срока. Но ако Трайков предостави декларация с доказателства следващата 1-2 седмици, ще я разгледаме и ако той успее да докаже откъде е произхода на тези средства, няма да има производство за отнемане. Трайков лично е отишъл в комисията и се е запознал с всички доказателства, каза Георгиев. За проверката за произход на средства на Симеон Дянков Георгиев разказа - за разлика от г-н Трайков него не можахме да го намерим. Той звънна на мен лично, между другото обаждането беше в 12,30 през нощта, защото е бил в Америка. Каза: Имам желание да съдействам, да предоставя документи. От регистрите извадихме, че г-н Дянков има съпруга. В същото време, когато искахме такава информация от САЩ ни отговориха: Най-вероятно това лице е женено, но липсва акт за граждански брак. Понеже трябва да проверим и неговата съпруга, това е един от фактите, които искаме от него. Той ще предостави документи и за това, и за доходите си. По темата за Ветко Арабаджиев и Миню Стайков Георгиев каза: проверяваме всичко, но трябва време. За Арабаджиеви събрахме цялата информация за имуществото която имат те на свое име, предоставихме я на прокуратурата, която има възможност да наложи обезпечителни мерки и тя ги наложи. Ние можем да наложим обезпечителни мерки едва в момента, в който установим, че има несъответствие в имуществото за разлика от НАП и прокуратурата, които могат да го направят още в началото на техните проверки. Доказателствата и специалните разузнавателни средства по случая Десислава Иванчева са огромен обем, посочи Пламен Георгиев. Запитан за проверките за корупция на депутати от всички партии в парламента Георгиев заяви: На този етап има сигнали, по които работим.", "date": "2018.09.30", "title": "Шефът на \"Антикорупция\" Пламен Георгиев: Дянков ми се обади в 12,30 през нощта"}
{"url": "https://www.24chasa.bg/novini/article/7078698", "text": "Най-малко 45 души са пострадали при преминаването на тайфуна \"Трами\" през Япония, съобщи Франс прес. Властите съобщиха за 38 леко ранени на югозападния остров Окинава и 7 в град Кагошима, в южната част на остров Кюшу, предава БТА. Движението на високоскоростните влакове бе спряно в западната част на страната и близо 1000 полета бяха анулирани заради затварянето на летище \"Кансай\" край Осака. Тайфунът достигна тази сутрин главния остров Хоншу с ветрове от 216 км/ч. \"Трами\" е 24-ият тайфун в Азия тази година.", "date": "2018.09.30", "title": "Най-малко 45 са вече пострадалите от тайфуна \"Трами\" в Япония (Обновена+ Снимки)"}
{"url": "https://www.24chasa.bg/novini/article/7078759", "text": "Ако имах избор - винаги щях да мълча. Имаше много спекулации с една наша трагедия. Бяхме много щастливи, ние и сега сме много щастливи, защото сме влюбени. Защото любовта е истинска, но трагедията беше по-силна от нас. Това каза Жорж Башур относно смъртта на сина си Феди пред Нова тв.  \"24 май трябваше да бъде един уникален ден. Той така и започна - отидохме обядвахме, беше свързан с моя племенник, който тогава имаше бал. С моето семейство бяхме направили една страхотна организация. Феди се беше прибрал от Щатите, прекарвахме време постоянно заедно. Доста се сближихме. Държа да отбележа, че това, което се изписа, че е карал със зверска скорост или висока скорост - не е вярно. Той караше със 110/120 км/ч.. Просто се случи за един миг, влязохме в аквапланинг, оттам поднесе колата\", коментира Емилия. \"Изгуби се контрол, може би липсата му на опит, може би съдбата реши да стане точно така. Ние си го обясняваме като лош ден. В колата се смеехме, шегувахме, изведнъж чух сина ми в паниката крещи \"Леле\" и колата поднесе. След удара в мантинелата, колата започна да се върти във въздуха\", добави Башур. \"Ние нищо не помним. Аз когато се свестих, тях ги нямаше, а аз бях в колата. Държа да подчертая, че те бяха с колан. Започнах да крещя неговото име и видях, че той е добре, но Феди още тогава не беше добре\", каза Емилия. \"От този ден помня само, че за пръв път се чувствам абсолютно безсилен да направя каквото и да било за най-скъпото си същество. Винаги ще помня този ден с много мъка и никога няма да го забравя. Седи пред мен като картина, с която не се разделям. Още не съм осъзнал какво се случи и отказвам да приема това, което се случи. Знам много добре, че това е грях, но липсата на най-скъпото ти същество е много тежка. Знам, че е на по-доброто място. Това е неговата съдба, обаче сърцето и душата ми още отказват да го приемат\", категоричен бе Башур. \"Още бях на носилката с наранявания на лицето и голяма травма на ръката. Единствената ми мисъл беше дали синът ми е добре\", казва Башур. Лекарите му съобщили, че Феди има тежка черепно-мозъчна травма, но той изкрещял в лицата им, че това е лъжа. Не искал да приеме, че синът му е в много лошо състояние. \"Лекарите направиха всичко възможно, за да го спасят, но това е неговата съдба и нашата\", допълни той. Жорж Башур и Емилия разбират за смъртта на Феди, докато обядват, 30 минути преди да започнат да се молят за него заедно със съучениците и преподавателите му. „Бореше се 3 дни, последната му борба в живота. И за датата 24-ти май ще ви кажа, че той играеше с номер 24\", казва с болка бизнесменът. Той помни последния разговор със сина си. След тренировка го попитал какво смята за връзката му с Емилия. „Планирахме сватба за 24 септември“, казва Башур. Момчето било щастливо за баща си. Последното нещо, което правил Башур с Феди е да му купи костюми в мола за началото на учебната година. Няколко дни по-късно били изпратени в дома му за корекции. Тогава Башур с тъга казал: \"За това ли ги купих тези костюми, за да го погреба с тях ли?\". Трагедията преодолява благодарение на любовта си към Емилия. \"Имах огромната нужда от нещо позитивно в моя живот\", казва Башур. Затова помолил певицата да се оженят по-рано от планираното.", "date": "2018.09.30", "title": "Жорж Башур след голямата трагедия с Феди: Сърцето и душата ми отказват да приемат случилото се (Видео)"}
{"url": "https://www.24chasa.bg/novini/article/7078753", "text": "Най-голямата тунелопробивна машина собствено производство на Китай беше представена в събота в град Джънджоу, столицата на провинция Хънан. Машината, наречена „Чуънфън\", е с диаметър 15.8 м, което я прави най-голямата проектирана някога в Китай. Тя тежи приблизително 4800 тона и е дълга 135 метра. Разработена е от китайската компания China Railway Engineering Equipment Group Co. Ltd. (CREG) и ще се използва за прокопаването на тунел в южния град Шънджън,  Компанията е водещ доставчик на тунелопробивни машини в глобален мащаб. До юни 2018 г, тя е подписала 788 сделки за пробивни машини за тунелни проекти, 656 от които оперират по целия свят, според информация на компанията.", "date": "2018.09.30", "title": "Китай представи най-голямата тунелопробивна машина собствено производство"}
{"url": "https://www.24chasa.bg/novini/article/7078774", "text": "Американският президент Доналд Тръмп заклейми вчера \"безмилостните и възмутителни тактики\", които демократите използват срещу кандидата му за съдия във Върховния съд Брет Кавано, предаде Асошиейтед прес. \"Виждаме тази ужасна, ужасна радикална група демократи. Виждате какво се случва сега\", каза Тръмп пред хиляди свои поддръжници на митинг в Западна Вирджиния. \"Те са решени да си върнат властта с всички необходими средства. Виждате низостта, злобата. Тях не ги вълнува кого нараняват, кого трябва да прегазят, за да вземат властта\", заяви президентът, цитиран от БТА. Той призова поддръжниците си да гласуват за републиканците на изборите за Конгрес на 6 септември и по този начин да отхвърлят \"безмилостните и възмутителни тактики на Демократическата партия\". Избирането на Кавано изглеждаше в кърпа вързано, докато преподавателката от Калифорния Кристин Блази Форд не го обвини в сексуално посегателство. Кавано отхвърли твърденията й и тези на други две жени, които му отправиха подобни обвинения. Комисията по правосъдието към Сената одобри кандидатурата му, но горната камара на американския Конгрес ще гласува на пленарно заседание чак след като ФБР разследва случая. Не е ясно какви доказателства може да намери ФБР, тъй като предполагаемите деяния са били извършени през '80-те и '90-те години на миналия век, отбеляза ДПА.", "date": "2018.09.30", "title": "Тръмп: Демократите не ги интересува кого трябва да прегазят, за да вземат властта"}
{"url": "https://www.24chasa.bg/novini/article/7078782", "text": "Неонацистки скандал разтърси германската полиция по време на посещението на турския президент Реджеп Тайип Ердоган в Берлин, съобщава \"Хюриет дейли нюз\". Офицери от специалните сили, разположени в Берлин за охраната на турския лидер, са използвали кодово име на неонацистката фигура Уве Бьонхарт по време на поставената им задача, потвърди полицията. Уве Бьонхарт е един от трима членове на неонацистката организация Националсоциалистически ъндърграунд, отговорна за убийствата на осем турски имигранти, един грък и един германски полицай в периода между 2000 и 2007 г., информира БТА. В изявление, огласено в петък, полицията на източната провинция Саксония съобщи, че двама служители от специалните й сили са били повикани незабавно и е започнато разследване по случая. В зависимост от резултата от разследването те може да бъдат отстранени.", "date": "2018.09.30", "title": "Неонацистки скандал в германската полиция по време на визитата на Ердоган"}
{"url": "https://www.24chasa.bg/novini/article/7078786", "text": "До 832 е достигнал броят на загиналите от земетресенията и породените от тях цунами, поразили завчера индонезийския остров Сулавеси, предадоха АФП и ДПА. Агенциите се позовават на Сутопо Нугрохо, говорител на националната служба за справяне с бедствия. По думите му най-много са убитите в град Палу. Вероятно броят на жертвите ще се увеличи, защото още няма данни за пораженията в град Доггала, добави той.", "date": "2018.09.30", "title": "Жертвите на земетресението в Индонезия надхвърлиха 800 души (Снимки)"}
{"url": "https://www.24chasa.bg/novini/article/7078811", "text": "Астероид, който премина край Земята през октомври 2015 г., ще се завърне в началото на ноември, съобщи Хъфингтън пост. Официалното име на астероида е 2015 B145. Астрономите на НАСА обаче го нарекоха \"Голямата тиква\", когато премина край Земята отново около Хелоуин преди три години. Тогава на радарните образи, направени от обсерваторията Аресибо в Пуерто Рико, приличаше на череп, предава БТА. Космическият обект всъщност е \"мъртва комета\". Той отразява около 6 процента от светлината, която получава от Слънцето, обясниха учени от института по планетарни науки. Това е подобно на прясно положен асфалт, но докато на Земята е доста тъмно, в космоса е по-ярко от типичната комета, която отразява само 3 до 5 процента светлина. Кома обаче не се вижда и затова изводът е, че кометата е мъртва. Въпреки призрачния си вид 2015 B145 няма да е никаква заплаха за Земята. Докато преди три години е преминал на 498 896 км, на 11 ноември тази година ще прелети на 39 милиона км.", "date": "2018.09.30", "title": "Астероид с формата на череп ще премине край Земята след Хелоуин"}
{"url": "https://www.24chasa.bg/novini/article/7078996", "text": "Председателят на парламентарната Комисия по културата и медиите Вежди Рашидов бе награден днес с юбилеен плакет и икона на Свети Стефан на тържеството по случай 120-годишнината на българската желязна църква \"Свети Стефан\" в Истанбул, съобщи пресцентърът на ПП ГЕРБ. Вежди Рашидов присъства на тържествената служба в препълнения храм, отслужена от Старозагорския митрополит Киприан. Председателят на българското църковно настоятелство в Истанбул Васил Лязе връчи наградата на Вежди Рашидов с думите: \"Нашето признание към Вас е голямо, защото и в двата си мандата като министър на културата, и сега като председател на комисията в парламента имате изключителна заслуга Желязната църква да бъде реставрирана в невиждан блясък, екзархийските имоти да бъдат върнати на България, а Метохът да стане музей\". Вежди Рашидов посочи, че българската държава в лицето на правителството на Бойко Борисов е положила в последните години много усилия, за се превърне Желязната църква отново в архитектурната перла край Златния рог. Изтъкната бе и голямата роля на турската държава за реставрирането на храма. С ръкопляскания в храма бе посрещнато поздравлението на премиера Бойко Борисов, прочетено от Емил Велинов - директор на дирекцията по вероизповеданията към Министерския съвет. От името на Цвета Караянчева, председател на Народното събрание, Вежди Рашидов връчи почетния плакет на парламента на Васил Лязе за дейността му като пазител на българската духовност. По-късно в двора на Желязната църква Вежди Рашидов, посланик Надежда Нейнски, Васил Лязе и генералният консул Ангел Ангелов откриха бюст-паметник на дарителя на храма Стефан Богориди. \"Делото на този голям българин и родолюбец е забележително и трябва да служи за пример и на съвременна България\", каза Вежди Рашидов, преди да пререже лентата. ", "date": "2018.09.30", "title": "Наградиха Вежди Рашидов с икона за заслугите му за Желязната църква в Истанбул"}
{"url": "https://www.24chasa.bg/novini/article/7078972", "text": "Обстановката в Северно Косово е спокойна след създалата се вчера криза, съобщи днес Игор Симич, депутат от най-голямата партия на косовските сърби - Сръбска листа, предаде ТАСС, цитирана от БТА. \"Барикадите в Зубин поток бяха премахнати след призива на президента Александър Вучич. Положението се успокои, въпреки че напрежението е във въздуха\", каза депутатът по националната телевизия. Симич изрази надежда, че както в Прищина, така и \"тези в посолствата, които взимат решения и могат да повлияят на албанците\" отчитат \"колко много са направили Сърбия и местните власти, за да успокоят ситуацията\". Няколко десетки войници от специалните части на Косово вчера навлязоха на територията на населения със сърби район в Северно Косово и бяха разположени в непосредствена близост до изкуственото езеро Газиводе. Директорът на сръбската правителствена Служба за Косово Марко Джурич съобщи, че присъствието на специалните части в този район противоречи на всички договори и споразумения, а целта е била да се гарантира сигурността на косовския президент Хашим Тачи по време на обиколка там. Междувременно сръбските въоръжени сили бяха поставени в пълна готовност. По-късно вчера косовските специални части РОСУ се изтеглиха от Северно Косово след обиколката на Тачи, а ситуацията се нормализира. ", "date": "2018.09.30", "title": "Игор Симич: Обстановката в Северно Косово днес е спокойна"}
{"url": "https://www.24chasa.bg/novini/article/7078986", "text": "Двайсет и седем души станаха починалите от алкохолно натравяне в Иран. 15 човека са в критично състояние, предаде ДПА, като се позова на властите. Националните служби за спешна помощ са откарали 290 души в болница в четири ирански провинции през последните дни, след като те са пили некачествен алкохол. На около 250 от пациентите все още се оказва лечение, съобщи пред иранската агенция ИСНА говорител на службите. Все още не е ясно как се е стигнало до алкохолното натравяне. Продажбата и употребата на спиртни напитки в Ислямската република са строго забранени по религиозни причини. Хората, които пият алкохол, рискуват глоби, а при повторно нарушение - и бой с камшик, отбелязва ДПА, цитирана от БТА. Въпреки строгата забрана според изследване от февруари в Иран има 5 милиона алкохолици. На черния пазар в Ислямската република има голям избор от алкохол на много високи цени. По-евтино е човек да си купи напитки домашно производство или вино от частни лица. Някои от алкохолните напитки домашно производство са некачествени и могат да предизвикат сериозно натравяне.", "date": "2018.09.30", "title": "27 човека са починали от натравяне с алкохол в Иран"}
{"url": "https://www.24chasa.bg/novini/article/7079007", "text": "Папа Франциск заяви днес, че се моли за жертвите при земетресенията и цунамито, засегнали индонезийския остров Сулавеси, предаде ДПА. \"Моля се за загиналите - за съжаление, те са много - за ранените и за тези, които са загубили своя дом и препитание\", каза Франциск пред събралите се на площад \"Свети Петър\". \"Господ да ги утеши и да подкрепи усилията на участващите в спасителните работи. Да се помолим заедно за нашите братя на остров Сулавеси\", добави той, цитиран от БТА. Индонезия, чието население е около 260 милиона души, е преобладаващо мюсюлманска страна. Около 3 процента от жителите на страната са католици. Много хора загинаха на остров Сулавеси след две мощни земетресения и цунами в петък. До момента е потвърдена смъртта на 832 души, но властите предполагат, че жертвите може да са хиляди. Индонезия се намира в Тихоокеанския огнен пръстен - един от най-земетръсните райони на планетата. През август повече от 550 души загинаха, а над 400 000 бяха разселени, след поредица мощни трусове на курортния остров Ломбок.", "date": "2018.09.30", "title": "Папата се моли за жертвите при земетресенията и цунамито в Индонезия"}
{"url": "https://www.24chasa.bg/novini/article/7079001", "text": "Турция се подготвя да понесе мощния тропически циклон, който ще връхлети днес различни райони на страната, съобщават турските медии. Бурята, за която по-рано се очакваше да прерасне в ураган - първия в съвременната история на Турция, е започнала постепенно да отслабва, успокояват специалистите. Турските власти отправят от вчера предупреждения към гражданите да бъдат бдителни с оглед на очакваните последици от лошото време, което ще засегне егейското крайбрежие, но и някои северозападни окръзи на Турция, предава БТА. Няколко спортни прояви, планирани за уикенда, бяха отменени в Измир, а на плавателните съдове е забранено да напускат пристанищата на популярни курорти като Кушадасъ и Измир. Заради бурята са отменени някои курсове на фериботите между острови и континенталната част на Северозападна Турция. Най-новите метеорологични модели предвиждат проливни дъждове и бури за окръзите по Егейско море Измир, Айдън и Мугла, но също и за северозападните окръзи Балъкесир, Чанаккале и Одрин. В северната част на егейското крайбрежие се очакват ветрове до 100 км/ч. и количество дъжд от 75 л/кв.м. Според метеорологичната служба на Турция тропическият циклон се очаква да причини наводнения, проблеми в трафика и материални щети.", "date": "2018.09.30", "title": "Турция нащрек за връхлитащата буря"}
{"url": "https://www.24chasa.bg/novini/article/7079017", "text": "Най-малко петима нелегални мигранти са се удавили, след като лодката, с която пътували, потънала в Егейско море недалеч от турския окръг Одрин, съобщава частната телевизия СиЕнЕн-Тюрк. Инцидентът е станал близо до одринския град Енез, информира БТА. Екипи на турската брегова охрана са открили телата на петима души, но е възможно в надуваемата лодка да са пътували повече. Продължават издирвателните дейности в района.", "date": "2018.09.30", "title": "Най-малко петима мигранти са загинали при инцидент с лодка край Одрин"}
{"url": "https://www.24chasa.bg/novini/article/7079032", "text": "\"Дори и всичките 240 депутати в българското Народно събрание да бъдат като Айнщайн, нищо, никога няма да се промени, ако хората продължават да си пият ракията пред блока, да играят карти и само да мрънкат.\" Казва го едно от момчетата, които през 2011 г. боядисаха паметника на Съветската армия и докараха екип на Си Ен Ен в София. Гледай цялата история с нощната акция тази вечер от 18 часа по БНТ 1. Тренди. Предаването, в което животът се разказва от родените след 1990 г. Виж какво мислят младите за държавата и как да променим живота си към по-добро! Предаване на Тренди репортери на вестник \"24 часа\" - Митьо Маринов, Ваня Сухарова, Мария Милкова. С водещ Искрен Тончев-Искрата - певецът и музикант с интелигентни послания, режисьор Николай Барулов, който избра да се върне от Лондон, за да променя България, и продуцент и сценарист - разследващият журналист и главен редактора на в. \"168 часа\" Слави Ангелов.", "date": "2018.09.30", "title": "И всички депутати да са Айнщайн, ако само пиеш и мрънкаш, нищо няма да се промени! (Видео)"}
{"url": "https://www.24chasa.bg/novini/article/7079036", "text": "България води преговори с \"Газпром\" за цените на газа, който се доставя на страната ни, обяви председателят на Комисията по енергетика в Народното събрание и депутат от ГЕРБ Делян Добрев. Същевременно той отхвърли твърденията на БСП, че от петък сме свидетели на коренно нова политическа ситуация в парламента, след като ДПС осигури кворум за провеждането на заседанието в замяна на отпадането на предложенията за промени в Закона за устройство на територията. В интервю за предаването „Неделя 150“ по   той заяви: „Това дори логически не е вярно, защото няма как да гласуваш отпадане на точката, ако преди това не си се регистрирал, т.е. тези две действия са точно в обратната последователност. Първо е регистрацията, а след това е гласуването на дневния ред, т.е. дебатът по отношение на това коя точка да влезе и коя да отпадне се състоя след регистрацията. Ако погледнете броя на регистриралите се сутринта народни представители, ГЕРБ и Обединените патриоти с колегите от „Воля“ имахме достатъчно гласове и не ни беше необходима регистрацията на ДПС, за да започне работният ден. Просто ДПС видяха, че ще има работен ден и решиха да се регистрират за разлика от БСП. Тези опити да се каже, че работата на парламента зависи от регистрацията на ДПС просто са несериозни“. Добрев каза още, че ГЕРБ не се притесняват от предстоящия вот на недоверие в сферата на здравеопазването: „Аз мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи.“ Председателят на енергийната комисия в НС коментира и законодателните промени, според които Комисията за енергийно и водно регулиране (КЕВР) ще бъде последната, която ще се произнася по сделките в енергетиката: „КЕВР и първа да се произнася, ако не е съгласна със сделката, тази сделка няма как да стане, т.е. дали ще бъде първа или последна няма особена разлика. Промяната в текста се налагаше, тъй като гласуваният през лятото член, който дава такива правомощия на регулатора, не определяше кога трябва да се произнесе, а ние вече имаме произнасяне от другите регулаторни органи. Единствено уточнихме в текста моментът, в който КЕВР трябва да се произнесе.“ Добрев обясни, че се очаква „Обединени патриоти“ или БСП да разработят и внесат критериите, по които КЕВР трябва да се води, за да одобри или не одобри дадена сделка: „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“. България води преговори с „Газпром“ за цените на газа, който се доставя за страната ни, обяви Делян Добрев: „Тази седмица шефът на „Булгаргаз“ бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора“. Бившият енергиен министър изрази мнение, че от евентуално обединение на АЕЦ „Козлодуй“ и „Мини Марица-изток“ ще има съществени ползи и значителни намаления на разходите: „Хипотетично от едно такова обединение може да има съществени ползи, защото ще се намалят разходите, бордовете, но погледнато от експертна гледна точка едно такова обединение може да даде възможност на АЕЦ „Козлодуй“ и „Мини Марица-изток“ да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите“.", "date": "2018.09.30", "title": "Делян Добрев: Водим преговори с \"Газпром\" за цената на газа"}
