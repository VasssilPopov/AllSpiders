{"url": "https://www.24chasa.bg/novini/article/6924842", "text": "    “Комюникорп груп България” (Communicorp Group) става изцяло собственост на българския си управленски екип и вече ще се казва “Фреш медия България”, съобщиха официално от радиогрупата вчера. В нея влизат станциите БГ радио, Радио 1, Радио 1 Рок, “Енерджи”, “Нова”, “Вероника” и радио и телевизия “Сити”. Ирландската компания ги който поема бизнеса чрез новата холдингова компания “Фреш медия България”. Тя е собственост на Николай Янчовичин, който ще е и изпълнителен директор, и на Атанас Генов. Двамата досега управляваха радиата на “Комюникорп” у нас, а на практика са заедно в радиобизнеса от 1999 г. Към тях в новата компания се присъединява като съсобственик и Христин Стрижлев, бил изпълнителен директор на радиата “Фреш” и “Мила голд”, както и член на УС на БНР. В момента е член на съвета на директорите на Медийна група България, която издава в. “24 часа”. “Комюникорп медия” създаде най-голямата и бързоразвиваща се радиогрупа на нашия пазар, след като придоби българския бизнес на американската компания “Метромедия” през 2005 г. Впоследствие я разраства, като купува нови радиостанции и получава лицензи за нови честоти. Социологически данни показват, че в момента обясняват новите собственици. Сделката с местния управленски екип беше напълно финализирана на 20 юни. Тя е подготвяна от 9 месеца. За да я осъществят, новите собственици са изтеглили банков кредит от 5 400 000 евро, като за тази сума получават и сградата на радиата. Станциите са в ново здание на софийската улица “Рикардо Вакарини”. “В “Комюникорп медия” се радваме, че постигнахме съгласие, благодарение на което бизнесът на нашата радиогрупа отива в ръцете на местния управленски екип. Пожелаваме им успех във всяко бизнес начинание и сме уверени, че той предстои под ръководството на този силен екип от лидери”, казва Адриан Сърл, изпълнителен директор на “Комюникорп медия груп”. Той обяснява, че “въпреки че групата се представяше с много стабилни показатели на българския пазар, “Комюникорп” взе решението да продаде бизнеса си в България, за да се фокусира върху нови възможности пред пазара на радио- и дигитални услуги във Великобритания и Ирландия.” Още през март ирландците съобщават на българските си партньори, че Впрочем България остана последната държава, в която “Комюникорп” имаше инвестиции извън Острова. В периода от 2012 до 2015 г. компанията разпродаде всичките си активи в Унгария, Украйна, Чехия, Естония. Последно през 2015 г. продаде и радиата си в Латвия. Българският екип поискал 2-3 месеца, в които да намери средства, за да купи радиогрупата. В момента, в който получават обещание от Първа инвестиционна банка, че ще бъдат подкрепени, започват да работят по сделката. В 7-те радиа и музикалната телевизия “Сити” работят общо около стотина души. “Ще продължим да се развиваме, ще акцентираме върху дигиталните аудиоканали. След анализ на пазара ще отворим и регионални офиси за реклама. Такива вече имаме в София, Пловдив и Варна”, каза пред “24 часа” Николай Янчовичин. Той беше генерален мениджър за нашия пазар на ирландската група. Сега е на същия пост във вече собствената си компания. “Благодарни сме на “Комюникорп” за инвестициите и подкрепата в българския радиобизнес през последните тринайсет години. За нас беше изключително преживяване да работим и да се учим от някои от най-добрите експерти в европейския радиобранш”, каза още Янчовичин.", "date": "2018.06.21", "title": "БГ радио заедно с още 6 радиа и музикалната  тв “Сити” продадени за 5,4 млн. евро"}
{"url": "https://www.24chasa.bg/novini/article/6924941", "text": "Стабилен фискален резерв, бюджетен излишък и намаляване на външния дълг. Това е рецептата за успешна икономика, която премиерът Бойко Борисов очерта пред европейски финансисти, дипломати, министри и политици в Пловдив. Той откри първия изнесен Делфийски форум, сравняван с Давос на Балканите. Досега проявата се провеждаше в гръцкия Делфи. Над 80 изтъкнати личности от България и Европа обсъждат два дни в Пловдив ключовите предизвикателства пред икономическия растеж. “Има едно интересно място в Гърция - на оракули, където градоветедържави в древността са прекратявали за ден-два войните и са се събирали да си говорят”, направи препратка към античността Борисов. Миналата година той участва на форума в Делфи, където събра овациите на гърците. “Тогава със Симеон Цомокос се разбрахме това събитие да има и пловдивско издание. Все пак Гърция е третият инвеститор у нас с над 3,5 млрд. евро оборот. А и едно от старите имена на Пловдив е Филипополис. Ако бяхме като нашите приятели от Скопие, можехме и ние да кажем, че Филип Македонски има нещо общо и с нас”, пошегува се премиерът. И поздрави колегите си Алексис Ципрас и Зоран Заев за подписаното споразумение. Министър-председателят увери, че българската икономика се е променила. “Вече имаме над 5,7% износ в иновативните технологии, в машиностроенето, в сфери, които не са услуги, а IT и реално производство”, изтъкна Борисов. Той се възхити на заводите край Пловдив, които никнат един след друг и вече дори има недостиг на работна ръка. По тази причина няколко години сме имали ръст на БВП с 4% на година. Премиерът се позова на престижни агенции, които дават висок кредитен рейтинг на страната. Според тях към днешна дата България е в стабилна перспектива. “10% плосък данък, 20 на сто ДДС - идеални сме за инвеститорите. И това ще продължи, докато ние управляваме”, категоричен е министър-председателят. Той посочи, че безработицата е под 6%. Тя можела да бъде и още по-ниска. “Просто има една част от населението, на която не ѝ се работи. Иначе навсякъде обявите търсят не само квалифицирани кадри, но и шофьори, и общи работници”, каза Борисов. Според него България е за пример със стабилния си фискален резерв и бюджетен излишък, който кабинетът умишлено държи, за да има възможност да намали външния дълг. В момента той е 25%, но до края на годината ще падне на 24. Това давало на страната по-големи перспективи за влизане в чакалнята на еврозоната. Борисов очерта и инфраструктурата на Балканите - важен фактор за икономиката. По думите му до Солун може да се стигне за кратко време от Пловдив през София и по магистрала “Струма”. Коридор №8 пък осигурявал връзката на София, Скопие и Тирана. “Ако карате по коридор №10 имате директен път от Истанбул, Пловдив, София и Белград. Завивате вдясно и стигате Будапеща и Братислава”, обясни той. “Какво бизнесът повече би желал, аз не си представям Прекрасни места за инвестиции с цехове, разширени производства, туризъм, природни ресурси и енергийна сфера”, добави премиерът. Той съобщи, че на 4 юли в Солун ще се проведе среща на четворката Румъния, Сърбия, Гърция и България преди форума “16 плюс 1” в София. На него ще бъде поставен въпросът за пристанищата в Солун, Кавала, Александруполис, Бургас, Варна и Констанца и свързаността им с жп линии. “Представете си какво е това за бизнеса. Много усилия влагаме, много неща правим”, подчерта Борисов. Той не подмина и темата за Балканите, които винаги били възприемани като барутен погреб, но сега ситуацията била различна. “Да ни се чуди човек, но България и Македония проявиха воля. Гърция и Македония - също. Хашим Тачи и Александър Вучич си стиснаха ръцете в София и все по-напред ще вървят във времето”, каза премиерът. По думите му всичко това се случва във време на санкции - между Китай, САЩ, Канада, Австралия, Русия и ЕС. “Къде отиде това спокойно движение на стоки и товари? Да не говорим, че европейски производител не е дал обувки на футболистите от Иран. Наложило се да си купуват от магазин в Москва. Бива, бива санкции, но те вече надминават елементарните граници”, възмути се премиерът. Според него само мъдри и опитни политици могат да изведат света от тази ситуация. И даде за пример дружбата между Бавария и Австрия. Тези, които искат вот на недоверие, нека си спомнят бунтовете в Харманли и “Овча купел”, обърна се косвено към социалистите Бойко Борисов. Той е категоричен, че подобни вълнения сред мигрантите вече няма. “С вродената ми скромност мога да кажа, че това се дължи на мен”, посочи премиерът. И призова БСП да прочетат международните доклади, очертаващи стабилната перспектива на страната. ”Излизат някакви хора и казват, че това правителство е вредно за България. Чакай, бе! С какво сме вредни? Че докарахме пари от Европа и спряхме мигрантската вълна. Ами кажете поне едно ”благодаря”, възмути се Борисов. Той посочи, че винаги, когато БСП е на власт, европейските фондове спират. И тръгвали отново при управлението на ГЕРБ. Контрабандата на цигари пък намалявала. “Няколкото милиарда повече, които събрахме, дадохме на БАН, на СУ, на пенсионерите за Коледа и Великден, на учителите, полицаите и тъмничарите\", подчерта министър-председателят. По думите му до края на годината ще бъде премахнат и административният натиск. Всичко ще се вкара в електронни носители. Борисов призна, че от страна на администрацията има огромна съпротива и няма кандидати за работа в нея. 30 процента били вакантните места в КАТ, 20% - в митниците, 30% - в армията.  Борисов не скри, че предстоящата среща в неделя в Брюксел ще е много трудна. На нея ще се обсъждат мерки за мигрантите. Той изрази съжаление, че европейските му колеги не са се съгласили с предложенията, които е направил преди 3-4 г. “Сега въобще нямаше да сме в тази хипотеза. Когато стане наводнение, първо чакаме да спре водата, а после започваме да чистим и ремонтираме. Същото е и с бежанската вълна. Тя мина и отнесе цели политически системи и партии”, допълни премиерът. Според него първото, което трябва да се направи, е да се спре на 100% притокът на мигранти към ЕС. Той уточни, че става въпрос за икономически пришълци, различни от тези, които бягат от войната. Истинските мигранти трябвало да бъдат настанявани в центрове. “Ако гръцкият бизнес иска работници, харесва си и поема грижата за тях. Всички останали се връщат по име и с пръстови отпечатъци в родните си държави да ги възстановяват”, обясни виждането си той. Убеден е, че ЕС може да купи още кораби и да назначи допълнително полицаи и граничари, за да се прекрати мигрантският натиск. Така ще се успокои населението на Европа и ще се гарантират външните граници.", "date": "2018.06.21", "title": "Борисов: Смъкваме външния дълг на 24%, идеални сме за инвеститорите (Обзор)"}
{"url": "https://www.24chasa.bg/novini/article/6925029", "text": "Хеликоптери транспортираха заради аварирал лифт над 400 души, останали високо в планина в Швейцария, предаде Ройтерс. Инцидентът станал на височина от 2970 метра, където се намира ресторант Пиц Глория, в планината, където са снимани сцени от един от филмите за Джеймс Бонд (\"В служба на Нейно Величество\", 1969), предава БТА. Лифтът, който трябвало да свали туристите от върха, се повредил. Те били откарани с друг лифт до съседен връх, откъдето били свалени с четири хеликоптера до ски курорта Мюрен. Операцията по евакуацията започнала в 11,30 ч. по Гринуич и приключила в 15 ч. по Гринуич. Във филма за Бонд главният герой, чиято роля се изпълнява от австралийския актьор Джордж Лейзънби, е преследван по ледените склонове под Пиц Глория от банда лоши момчета на ски, въоръжени с автомати.", "date": "2018.06.21", "title": "400 души блокирани на швейцарски връх, 4 хеликоптера се включиха в извозването им"}
{"url": "https://www.24chasa.bg/novini/article/6924944", "text": "Мумия, за която се предполага, че датира от 1-ви век пр. Христа, бе открита в рамките на археологическа експедиция в Тува от сътрудници на Института за история на материалната култура на Руската академия на науките, предаде ТАСС, цитирана от БТА. Мумията е открита в каменен саркофаг. От института отбелязаха, че прогнозите на археолозите за състоянието й са много оптимистични. По всичко изглежда, че са съхранени меки тъкани, кожа и детайли от облеклото й. Реставратори са пристъпили към изследването й.", "date": "2018.06.21", "title": "Руски археолози откриха в Тува мумия, предполага се, че датира от 1-ви век пр. Христа"}
{"url": "https://www.24chasa.bg/novini/article/6924979", "text": "Гражданите на ЕС, които са живели във Великобритания в продължение на 5 години към края на 2020 г., ще получат постоянен статут, с който ще запазят след Брекзит същите права за работа, образование и достъп до социални помощи и услуги, каквито имат и сега. От същите права ще се ползват и членовете на семействата им. Това съобщи британският вътрешен министър Саджит Джавит, предаде Би Би Си. Тези европейски граждани ще трябва да направят три прости неща - да потвърдят идентичността си, да гарантират, че нямат криминално минало, и да докажат, че живеят във Великобритания. Според министър Джавит тази информация ще бъде сравнена с базата данни на правителството и решението за статута ще бъде взето “много бързо” Въпросът какво ще се случи с трите милиона граждани на ЕС, живеещи във Великобритания, бе един от най-важните в преговорите за Брекзит. Хората, които живеят в страната към 31 декември 2020 г., но още не са пребивавали в продължение на 5 години, ще получат “предварителен статут”, докато изтекат необходимите 5 години. Министърът на вътрешните работи обясни пред комисия в Камарата на лордовете, че позицията на правителството е да дава статут “по подразбиране”, като ще е необходима “много сериозна причина” той да бъде отказан. Кабинетът планира процесът да започне през есента и да бъде напълно оперативен в началото на 2019 г., за да се избегне рязък скок на молбите в края на март, след като Великобритания напусне ЕС. Кабинетът прогнозира, че ще бъдат получени около 3,5 млн. молби. Процесът ще продължи и през двете години на преходния период, вероятно до юни 2021 г. Близо 1500 служители ще работят по проекта. Работата ще се върши онлайн или чрез приложение за смартфон, макар то още да не е достъпно за потребителите на “Епъл”, уточняват от вътрешното министерство. Компанията обаче работи по въпроса. Чрез това приложение може да бъде разчитан чипът на паспортите, за да се потвърди идентичността. Хората, които нямат достъп до компютри или не знаят как да ги използват, ще получат помощ и може да бъдат посетени в домовете си от служители по имиграцията. Те ще могат да подават документи и в специално създадени за целта центрове. Ще бъде предлагана също и преводаческа помощ. Кандидатстването за получаване на статут ще струва 65 паунда за възрастен и 32,5 паунда за дете, посочва Би Би Си. То ще е безплатно за европейски граждани, които вече имат право на пребиваване. Кандидатстващите ще трябва да представят биография, да съобщят дали са извършили някакви престъпления и да приложат снимка Идентичността и националността ще бъдат проверявани чрез представяне на паспорт, лична карта или друг валиден документ. Гражданите на Ирландия няма да има нужда да кандидатстват. А онези, които получат предварителен статут, няма да плащат допълнително за получаването на постоянен статут, посочва още Би Би Си. Някои британски министри изразиха опасения, че поради различни причини част от европейските граждани може да не успеят да се регистрират в срок. Според тях дори да става дума за едва 5% от живеещите във Великобритания европейци, това ща са 200 000 души. Джавит обаче обеща, че няма да се повтори скандалът отпреди няколко месеца, когато имигранти, живеещи от десетилетия на Острова, бяха заплашени от депортиране, защото нямали правилните работни документи. 3,8 млн. европейци живеят във Великобритания, а около 900 000 британци - в ЕС, показват данните на националното статистическо бюро. Министърът на вътрешните работи обвини европейските държави, особено Франция и Испания, че не действат толкова бързо по въпроса за британците, живеещи в страни от ЕС, макар че той трябва да бъде решен до “деня Брекзит” - 29 март 2019 г. Но докато британското правителство решава само̀, държавите от ЕС трябва да постигнат консенсус, който да бъде одобрен и от Европейския парламент. ", "date": "2018.06.21", "title": "Брекзит! Обявиха какво трябва да направят европейците, за да останат на Острова"}
{"url": "https://www.24chasa.bg/novini/article/6925038", "text": "Президентът на САЩ Доналд Тръмп съобщи днес, че съпругата му Мелания се намира на границата с Мексико, предадоха световните агенции. Малко след това пресслужбата на първата дама каза, че тя е на посещение в център на границата, в който са настанени деца. Първата дама ще посети и обект на граничната полиция. Визитата на Мелания в района става малко след полемиката, която породи политиката на разделяне на деца на мигранти от техните родители, влезли незаконно в страната през границата с Мексико, съобщава БТА. Вчера Тръмп подписа указ, с който се спира разделянето на деца от родителите им. Госпожа Тръмп, чието внимание е фокусирано върху децата, може да е насърчила съпруга си да вземе това решение, отбелязва Асошиейтед прес. В началото на седмицата говорител на Мелания Тръмп каза, че тя мрази да вижда как семействата са разделяни на границата.", "date": "2018.06.21", "title": "Мелания Тръмп е на границата с Мексико (Снимки)"}
{"url": "https://www.24chasa.bg/novini/article/6924986", "text": "Турция е сигурно убежище за бежанците, а Европа не изпълнява задълженията си. Това заяви турският президент Реджеп Ердоган по повод Световния ден на бежанците, предаде Анадолската агенция. “Турция се превърна в сигурно убежище за 4 млн. бежанци, 3,5 милиона от които са сирийци, докато много западни страни, които твърдят, че са люлка на демокрацията и спазват човешките права, се крият зад бодлива тел”, посочи Ердоган. Той увери, че Турция ще продължи да бъде солидарна с потиснатите, както е правила и досега. Германски медии разкриха в четвъртък някои от предложенията, които ще се разискват в неделя на неформалната среща на няколко страни от ЕС, сред които България. Сред тях са по-строги мерки по жп и автогарите. Според в. “Зюддойче цайтунг” проектът, който ще се обсъжда, предвижда също наказания за кандидати за убежище, които не остават в първата страна от ЕС, в която са регистрирани. В четвъртък Европейската комисия предложи граничната служба на ЕС - Фронтекс, да прерасне в европейска гранична полиция. Предложението бе представено от еврокомисаря по миграцията Димитрис Аврамопулос. Той отбеляза, че това е един от въпросите, чието обсъждане предстои на срещата в неделя, посветена на миграционната криза. Аврамопулос уточни, че решения на тази среща няма да бъдат приемани. Еврокомисарят коментира, че проблемите около миграцията Аврамопулос съобщи, че съюзът води преговори с държавите от Северна Африка да приемат мигрантите, отправили се с кораби към Стария континент. И дума не може да става за обособяване в Европа на затвор за мигранти като Гуантанамо, заяви Аврамопулос. Той подкрепи продължаването на споразумението с Турция, за което са необходими още три милиарда евро. Австрийският канцлер Себастиан Курц, чиято страна поема от България председателството на Съвета на ЕС, заяви, че на срещата с няколко европейски лидери през уикенда ще настоява да се действа бързо по проблема с миграцията. Той заплаши, че Австрия ще започне сама да създава центрове за кандидати за убежище извън ЕС, ако проточилата се парализа в търсенето на общоевропейско решение по въпроса не бъде преодоляна, предаде Ройтерс. пише по повод европейската минисреща на върха гръцкият в. “Катимерини”. Изданието се спира на намерението на германския канцлер Ангела Меркел чрез двустранни споразумения страната ѝ да връща мигрантите в страните, от които те са влезли в ЕС, като в замяна предлага икономическа подкрепа. Според вестника това ще увеличи натиска преди всичко върху Гърция, Италия и Малта. Италия няма да приема кандидати за убежище, върнати от Германия, контрира обаче италианският министър на вътрешните работи Матео Салвини. Той каза това в отговор на плана на германския си колега Хорст Зеехофер да връща от границите на Германия мигранти, чиито предишни молби за убежище са били отхвърлени или които са регистрирани като кандидати за убежище в друга страна - членка на ЕС. ", "date": "2018.06.21", "title": "Ердоган: Приехме 4 млн. бежанци, ЕС се отметна (Обзор)"}
{"url": "https://www.24chasa.bg/novini/article/6924863", "text": "Словоизлияние на Славея Сиракова във фейсбук, в което бе забъркан и протестът на майките на деца с увреждания, доведе до взрив на омраза срещу дъщерята на Илияна Раева и Наско Сираков. Възмутена от родители, които изоставят децата си, след като разбират, че са с увреждания и че не могат да се справят с проблемите им, Славея публикува жегващ коментар на профила си във фейсбук. Мнозина не схванаха замисъла ѝ думите да са насочени конкретно към родители, изоставили децата си. И настана истинска интернет истерия и словесна война срещу Славея с всякакви епитети. Сиракова публикува втори коментар с уточнение и извинение към тези майки, които се борят за правата и здравето на децата си. Но вече беше късно. Лавината бе тръгнала. Още повече, че майките с увреждания продължаваха своята борба и протестираха с искане за закон за личната помощ на децата с увреждания и проблемите им да бъдат чути. В начин да бъдат чути се превърна и публикацията на Славея Сиракова, разпространена скорострелно и всеобхватно, макар самата авторка да реши да я изтрие от профила си. Ето какво написа Славея: След лавината от коментари, заляла Славея, тя направи втора публикация на профила си: Впоследствие като майка орлица да защити Славея, се хвърли Илияна Раева с пост, озаглавен “Долу ръцете от дъщеря ми”. Илияна се възмути, че никой не е обърнал внимание на уточнението от Славея, че думите ѝ са конкретно за родителите, отказващи се от децата си. Раева изригна срещу сипещите клетви срещу дъщеря ѝ. Ето поста във фейсбук със силни думи от Илияна:", "date": "2018.06.21", "title": "Лавина от омраза срещу дъщерята на Илияна Раева и Наско Сираков след статус за майки, изоставящи децата си"}
{"url": "https://www.24chasa.bg/novini/article/6925045", "text": "Водосборен канал в монтанското село Ерден преля след пороен дъжд в региона. Водата наводни 10-ина къщи. 15-годишно момиче е спасено от пожарникарите. Тийнейджърката била в дома си, когато водата е почнала да нахлува и тя се оказала в капан, информира Нова телевизия. Заради наводнението в селото за кратко е било спряно движението през главния път. Преди дни същият канал преля отново.", "date": "2018.06.21", "title": "Отново порой в Монтанско, прелял канал наводни къщи"}
{"url": "https://www.24chasa.bg/novini/article/6925065", "text": "Турски съд реши днес да остави в затвора местния представител на \"Амнести интернешънъл\", съобщи международната правозащитна организация, цитирана от Ройтерс и БТА. Според съдебното решение Танер Кълъч ще остане зад решетките и следващото заседание по делото ще бъде през ноември. Танер Кълъч бе задържан на 6 юни 2017 г. по обвинения във връзки с движението на ислямския проповедник Фетхуллах Гюлен, който според турските власти е организатор на осуетения опит за преврат през юли 2016 г., припомня Франс прес. Кълъч е съден заедно с още 10 други правозащитници, обвинени в подпомагане на три \"терористични организации\" - движението на Гюлен, Кюрдската работническа партия (ПКК) и лявоекстремистката Революционна партия и фронт за народно освобождение (ДХКП-С).", "date": "2018.06.21", "title": "Председателят на турския клон на \"Амнести интернешънъл\" остава в затвора"}
{"url": "https://www.24chasa.bg/novini/article/6924912", "text": "Руският външен министър Сергей Лавров изрази днес \"скептицизъм\" във връзка с разследването на ООН, което обвини сирийския режим, на който Москва е основен съюзник, в \"престъпления срещу човечеството\" по време на обсадата на Източна Гута, предаде Франс прес. Разпространеният вчера доклад на независимата международна анкетна комисия (COI) за Сирия описва подробно страданията на цивилни в този бунтовнически анклав, разположен в покрайнините на Дамаск. \"По принцип сме много скептични към този тип методи на работа, независимо дали става дума за военни престъпления, или за използване на химически оръжия\", каза Лавров на съвместна пресконференция в Москва с генералния секретар на ООН Антониу Гутериш, цитиран от БТА. Лавров каза, че не се е запознал още с доклада, но допълни, че разследващата комисия не е ходила на място в Източна Гута и изтъкна, че разследването се основава на данни, получени през социалните мрежи, чрез видеоклипове, заснети от очевидци. Според доклада на COI, чийто следователи не са били допуснати да разследват в Сирия, сирийският режим е прибягнал до \"незаконни\" тактики с цел да \"накаже жителите и да принуди населението да се предаде или да умре от глад\". Някои от тези действия \"съставляват престъпления срещу човечеството\", смята комисията, която обвинява сирийския режим, че води \"средновековна форма на война\". Комисията обвинява също бунтовнически и ислямистки групи като Джаиш ал Ислам, Ахрар ал Шам и Хаят Тахрир ал Шам в извършване на \"военни престъпления\". На пресконференцията Лавров каза, че двамата с Гутериш са обсъдили бъдещето на иранската ядрена сделка и напредъка на Корейския полуостров. Първият руски дипломат заяви, че руската страна не приема изявлението на посланичката на САЩ в ООН Ники Хейли, че структури на организацията са враждебни към Израел, предаде ТАСС. Тази седмица Съединените щати напуснаха Съвета на ООН за правата на човека с аргумента, че той е предубеден по отношение на Израел. Гутериш призова САЩ да преосмислят това свое решение. Лавров също прикани Съединените щати да се върнат в съвета, предаде Асошиейтед прес. Русия подкрепя усилията на Гутериш за реформа на ООН и повишаване на ефективността на организацията при решаването на международните проблеми, заяви руският външен министър, цитиран от ТАСС.", "date": "2018.06.21", "title": "Русия прие скептично доклада на ООН за престъпления срещу човечеството в Сирия"}
{"url": "https://www.24chasa.bg/novini/article/6924927", "text": "Осмокласник от спорното училище \"Васил Левски\" в Пловдив е настанен в Клиниката по анестезиология и интензивно лечение на УМБАЛ \"Св. Георги\" след като паднал от шестия етаж на общежитието. \"Няма фрактури, в момента е под наблюдение\", казаха от болницата. Според marica.com, пострадалото момче се казва Христомир Т. Той е купонясвал с приятели на тераса на общежитието. Внезапно е загубил равновесие и е паднал. Спасила го е ламаринената козирка над входа на общежитието.", "date": "2018.06.21", "title": "Осмокласник оцеля като по чудо след полет от 6-я етаж в Пловдив"}
{"url": "https://www.24chasa.bg/novini/article/6924918", "text": "Страните от Вишеградската четворка, които имат твърд подход към проблема с имиграцията, обявиха днес, че изключват варианта да участват в европейската минисреща на върха в неделя в Брюксел, предаде Франс прес. Премиерите на Унгария, Полша, Чехия и Словакия, които разговаряха в Будапеща с австрийския канцлер Себастиан Курц, оспориха законността на минифорума на върха. В него по покана на председателя на Европейската комисия Жан-Клод Юнкер участват 10 страни членки на ЕС - Франция, Германия, Италия, Гърция, България, Малта, Испания, Австрия, Белгия и Холандия, отбелязва Франс прес. Според унгарския премиер Виктор Орбан председателят на Европейския съвет Доналд Туск е този, който отговаря за организирането на срещи на върха в съюза, а не Европейската комисия. \"Ние разбрахме, че ще има минисреща на върха, но ние няма да участваме, защото това противоречи на обичайните практики на ЕС\", каза Орбан. \"Минисрещата на върха в неделя е неприемлива и ние няма да участваме. Те искат да претоплят едно минало предложение, което вече отхвърлихме\", допълни полският премиер Матеуш Моравецки, имайки предвид, че ще се обсъжда темата за преразпределянето на мигранти в съюза. Полският премиер припомни, че Вишеградската група не поддържа програмата за релокация на мигранти в ЕС, предаде ТАСС. Той каза, че Полша и останалите от групата не са в клуба на страните, поддържащи подобна програма и нямат намерение да се присъединяват към него, предаде БТА. Срещата в Брюксел е свикана в момент, в който в Германия канцлерът Ангела Меркел е притискана от баварските си съюзници от Християнсоциалния съюз да постигне в ЕС втвърдяване на европейските правила и практики по миграционните въпроси, отбелязва Франс прес. За организиране на срещата в неделя е настояла именно Меркeл, предаде Ройтерс. Разбираме, че някои страни имат вътрешнополитически трудности, но това не бива да води до взимане на прибързани решения за цяла Европа, каза Орбан. Той заяви, че страните от Вишеградската четворка и Австрия са се договорили да работят за укрепване на защитата на външните граници на ЕС. Постигнато е и съгласие, че разграничаването на мигрантите на икономически мигранти и бежанци трябва да става извън пределите на съюза. Премиерът на Чехия Андрей Бабиш каза, че европейската гранична агенция Фронтекс трябва да бъде значително укрепена и подсилена, предаде Ройтерс. Бабиш каза, че е съгласен с мнението на Меркел по този въпрос и че служителите на Фронтекс трябва да бъдат увеличени до 10 000 души. ЕС трябва да гарантира безопасността на своите външни граници, така че Европа да може да продължи да съществува без вътрешни бариери, заяви Курц, предаде ТАСС. Австрийският премиер каза, че преди страната му да стане ротационен председател на ЕС от 1 юли той води преговори с всички страни членки, за да разбере по-добре техните позиции. \"По време на председателството ние ще отделяме внимание на темата за безопасността и искаме да работим за създаването на един ЕС, който е способен да се защитава. Тоест, ние се фокусираме върху политиката на безопасността и отбраната, на борбата с незаконната миграция. Мисля, че не е нужно повече да продължаваме спора за разпределянето на бежанците, а да помислим за това да защитим заедно нашите външни граници. Ако можем да гарантираме надеждни външни граници, тогава нашата цел - Европа без вътрешни граници - може да остане реалност\", каза Курц. Той също призова за увеличаване на персонала на Фронтекс, но и за нови правомощия на тази европейска служба. Според него Фронтекс трябва да не позволява на лодките с мигранти да тръгват към Европа, трябва да се бори с трафикантите в трети страни и едновременно с това да развива дейността по оказването на помощ на място, защото само така ще бъдат подкрепени онези, мъже, жени и деца, които най-много се нуждаят от това.", "date": "2018.06.21", "title": "Страните от Вишеградската четворка бойкотират минисрещата на ЕС за миграцията"}
{"url": "https://www.24chasa.bg/novini/article/6924943", "text": "Турция получи днес първите два американски изтребителя от пето поколение Ф-35, съобщи в. \"Сабах\", цитиран от ТАСС. Компанията Локхийд Мартин организира днес церемония по предаването на двата самолета в град Форт Уърд в щата Тексас. След церемонията изтребителите ще бъдат изпратени във военновъздушната база Люк в Аризона, където ще започне обучение на турски пилоти и технически персонал, предаде БТА. Сенатът на САЩ одобри тази седмица версия на бюджета за отбраната, включваща поправка, която възпрепятства продажбата на изтребителите Ф-35 на Турция. Въпреки това турският външен министър Мевлют Чавушоглу заяви днес, че първите самолети Ф-35 ще бъдат доставени в Турция през 2020 г. след приключването на обучението на пилотите и техническия персонал.", "date": "2018.06.21", "title": "Турция получи първите американски \nизтребители Ф-35"}
{"url": "https://www.24chasa.bg/novini/article/6924948", "text": "България изпълни всички свои основни задачи и приоритети, които си бяхме поставили в рамките на Българското председателство в сектор \"Енергетика\". Към днешния момент сме затворили всички досиета - успяхме да постигнем споразумение с Европейския парламент, с Комисията, с държавите членки. Това каза по време на Пловдивския икономически форум министърът на енергетиката Теменужка Петкова, предаде БТА. Тя уточни, че е договорено изключително важното досие, свързано с енергията от възобновяеми енергийни източници /ВЕИ/. Договорихме 32 на сто индикативна обвързваща цел по отношение на ВЕИ с условието, че тази цел ще бъде различна за различните държави членки, съобразно техните възможности и спецификата на икономиката на всяка една от тях, подчерта енергийният министър. България е една от държавите членки на ЕС, която може да бъде давана за пример в това отношение, една от малкото в ЕС, която много по-рано от предвиденото успя да постигне своята национална цел от 16 на сто в крайното брутно потребление от ВЕИ още в края на 2013 година, припомни Петкова. Теменужка Петкова определи Българското председателство като успешно, особено в областта на енергетиката. Днес, като членове на ЕС, като държава, която изповядва европейските ценности, предизвикателствата са свързани основно със сигурността на доставките, с конкурентоспособността, с това да осигурим енергия на достъпни цени за нашите потребители и българския бизнес, коментира Петкова. В рамките на Българското председателство бяхме заложили няколко основни приоритета, които са пряко свързани с реализацията на основните цели на Европейския енергиен съюз /ЕЕС/, каза тя и допълни, че те са свързани с това да станат факт няколко изключително важни, основополагащи правни досиета по отношение на изграждането му. Всичките те сами по себе си са предпоставки и път за постигане на целите на ЕЕС, каза министърът на енергетиката. Теменужка Петкова участва в панел за енергетиката в двудневния икономически форум, който се провежда в Пловдив и се организира от Делфийския икономически форум, Атина, и от Центъра за либерални стратегии в София. По време на форума се коментират предизвикателствата пред България, региона и Европа.", "date": "2018.06.21", "title": "Петкова: България изпълни всички свои  задачи в сектор \"Енергетика\" в рамките на европредседателство"}
{"url": "https://www.24chasa.bg/novini/article/6924843", "text": "Бургаският окръжен съд постанови 5 г. затвор за бившия съдебен изпълнител Тодор Мавродиев. Той бе подсъдим за длъжностно присвояване в особено големи размери, представляващо особено тежък случай. Съдът лиши подсъдимия от правото да заема длъжността държавен съдебен изпълнител, както и от правото да упражнява професията частен съдебен изпълнител за седем години. Тодор Мавродиев е признат за виновен в това, че за периода от 4 ноември, 2008 г. до 22 октомври 2009 г., в Бургас, в условията на продължавано престъпление, в качеството на длъжностно лице - частен съдебен изпълнител, присвоил чужди пари - общо 192 748 лв. 184 118 лв. от тях били собственост на взискателя \"Хераинженеринг - Чивпилов и Сие\" СД в ликвидация, а 8 630 лв. били надвнесени парични средства, собственост на длъжник по същото изпълнително дело. Присъдата на Окръжен съд Бургас може да се обжалва или протестира в 15-дневен срок пред Апелативния съд.", "date": "2018.06.21", "title": "Осъдиха съдебен изпълнител на 5 г. затвор за финансови измами"}
{"url": "https://www.24chasa.bg/novini/article/6924839", "text": "Лек автомобил е паднал в пропаст край несебърското село Баня, съобщи  . Катастрофата е тежка, колата е излетяла от пътя с висока скорост, пътниците в нея са затиснати. Към мястото на инцидента летят линейки, полиция и пожарна.                                                                                                                                                                                                                                                                                                                       ", "date": "2018.06.21", "title": "Тежка катастрофа край Несебър - кола падна в пропаст, има пострадали"}
{"url": "https://www.24chasa.bg/novini/article/6924867", "text": "48-тонен кран, който изчезна безследно през март в Щутгарт, е бил открит днес. В Александрия, Египет. Кранът е на стойност 200 000 евро и изчезна толкова мистериозно от територията на автомобилна фирма в Щутгарт, че за тази криминална загадка се говореше месеци наред в цяла Германия. Преди няколко дни германци са видели крана на пристанището в Александрия и са подали сигнал на немската полиция. Най-вероятно кранът е стигнал до там по море. Засега не се съобщават подробности около кражбата и заподозрените за нея, тъй като се води разследване.", "date": "2018.06.21", "title": "Намериха изчезнал от Щутгарт кран в Египет"}
{"url": "https://www.24chasa.bg/novini/article/6924836", "text": "Френският президент Еманюел Макрон каза днес, че популизмът се разпространява като болест из Европа и че европейците трябва да й се противопоставят по-енергично, вместо да критикуват проевропейските правителства като неговото, предаде Ройтерс. Макрон, който бе под натиск у дома заради отказа му да приеме кораба с мигранти \"Акуариус\", който крайнодесният вътрешен министър на Италия Матео Салвини не допусна в италианските пристанища. Последва размяна на остри думи между Рим и Париж, изявление на папа Франциск за миграцията и напрежение в крехката коалиция в Германия, предаде БТА. Пребивавайки днес в североизточния френски регион Бретан, който е силно проевропейски, Макрон прикани анализаторите да не нападат него, а онези, които \"мразят Европа\". \"Можете да ги видите как се разрастват като зараза из цяла Европа; в страни, в които си мислехме, че е невъзможно да ги видим отново; в съседни страни\", каза президентът на Франция. По думите му тези хора говорят \"най-лошите неща и ние свикваме с това; те правят провокации и никой не се ужасява от това\". \"Обвиняваме европейците, че не са точно такива, каквито бихме желали да бъдат, и забравяме за заклеймим онези, които вече не са като нас. Онези, които мразят Европа и прокарват своите планове\", заяви Макрон. \"Привикнахме към крайностите в страни, които от години са били проевропейски като нас, и огромната отговорност по този въпрос се носи от нашите бизнес, журналистически и политически елити\", добави президентът на Франция.", "date": "2018.06.21", "title": "Макрон: Популизмът се разпространява като болест из Европа, трябва да се борим с него"}
{"url": "https://www.24chasa.bg/novini/article/6924865", "text": "Нискотарифната авиокомпания \"Wizz Air\" предупреди, че уебсайт и Facebook страница със съмнителен домейн и външен вид, подобен на оригиналния, заблуждава клиентите. Те съдържат лъжливи твърдения, че потребителите могат да купят два билета за 1 евро, ако споделят поста и коментират във Facebook, предаде NOVA. От превозвача съветват всички потребители „да не посещават и да не кликат върху линкове към други страници, различни от официалните комуникационни платформи на авиокомпанията“. Оказа се, че в измамната схема са въвлечени и други авиокомпании. Те също призовават потребителите да не се доверяват на подобни оферти.", "date": "2018.06.21", "title": "Фалшив сайт мами клиенти, че могат да си купят два самолетни билета за 1 евро"}
{"url": "https://www.24chasa.bg/novini/article/6924874", "text": "Здравни работници шокираха жителите на врачанското с. Добролево, като изхвърлили като парцал 34-годишна психично болна жена на стълбите на селското кметство. Жената, която се казва Цецка, била изписана след лечение във врачанския психодиспансер в безпомощно състояние. Случаят се е разиграл в сряда. Тогава в центъра на селото спрял микробусът на врачанския психодиспансер. От него двама души изнесли безпомощната Цецка, която след поредното лечение била в изключително лошо състояние, видимо отслабнала, неспособна да говори и да ходи, забелязали очевидци. Болната жена поискала храна, но се оказало, че не може да преглъща. Служителите от здравното заведение се опитали да сложат в джоба на пациентката личната ѝ карта и рецепта и да си тръгнат, но присъстващите потресени хора от Добролево се противопоставили и се обадили на тел 112. Оказало се обаче, че изписаната жена няма къде да отиде. а вторият ѝ баща е сляп и не иска да живее с нея. Цецка трябвало да обитава къща в окаяно състояние, без врати и прозорци и без да може да разчита на помощ. След намесата на кмета на Добролево Илиян Буковски тъй като се грижи за болен син. В четвъртък шефката на дирекция “Социални дейности” във Враца Мария Търнавска и кметицата на община Борован Десислава Тодорова отидоха на място в село Добролево, за да се запознаят със случая и да предприемат необходимото. Търнавска съобщи, че вече е уредено болната жена да бъде настанена от началото на следващата седмица в център за настаняване на умствено изостанали, който се намирал извън Врачанска област. От врачанския психодиспансер отказаха коментар защо са постъпили по този начин с безпомощната Цецка. Директорката на болницата в момента не била на работа, а само тя можела да коментира.", "date": "2018.06.21", "title": "Служители на болница захвърлиха болна жена на стълбите на селско кметство"}
{"url": "https://www.24chasa.bg/novini/article/6924866", "text": "Младеж на 22 години беше арестуван във Флорида за смъртта на рапъра Екс Екс Екс Тентасион, съобщи Асошиейтед прес, цитирана от БТА. Заподозреният Дедрик Девъншей Уилямс беше арестуван в гр. Помпано бийч. Той е обвинен в непредумишлено убийство. Уилямс е арестуван и преди за кражба на автомобил, домашно насилие, притежание на кокаин и оръжие. Досега не е излежавал присъда в затвор. Рапърът Екс Екс Екс Тентасион беше застрелян в понеделник следобяд на излизане от автомобила си, като към него са се приближили двама души. Мотив за стрелбата не беше съобщен. От полицията допускат, че става въпрос за опит за грабеж. Истинското име на Екс Екс Екс Тентасион е Джасей Дуейн Онфрой. Той издаде дебютния си албум през август 2017 г. С втория си албум \"?\" рапърът оглави престижната класация Топ 200 на \"Билборд\" в края на март тази година.", "date": "2018.06.21", "title": "Арестуваха 22-годишен за смъртта на рапъра Екс Екс Екс Тентасион"}
{"url": "https://www.24chasa.bg/novini/article/6924894", "text": "Три екипа огнеборци се борят в момента с голям пожар между селата Чоба и Тюркмен, община Брезово. Пламъците са тръгнали от нива с ечемик, която е малко засегната, но след това са се прехвърлили в огромен житен масив.  \"Над сто декара са изпепелени. В момента пожарът е ограничен, но все още не е загасен. Няма опасност да бъдат засегнати жилищни сгради\", заяви говорителят на Пловдивската пожарна Цвятко Дешев. Все още няма яснота за причините за огненото бедствие.", "date": "2018.06.21", "title": "Три пожарни гасят пламнал житен блок край Тюркмен"}
{"url": "https://www.24chasa.bg/novini/article/6924946", "text": "\"24 часа\" пита читателите - кои са най-острите проблеми,  с които се сблъсквате в здравеопазването. Резултатите от това допитване ще представим на финала на тазгодишната кампания \"Лекарите, на които вярваме\". Отличените от читателите лекари ще получат своите отличия. Там ще представим резултатите от това допитване и ще търсим решенията с лекарите, на които хората се доверяват. Участвайте в допитаването, като гласувате ", "date": "2018.06.21", "title": "Към читателите: Кажете проблемите на здравеопазването"}
{"url": "https://www.24chasa.bg/novini/article/6924933", "text": "Върховният касационен съд на Румъния осъди днес лидера на Социалдемократическата партия и председател на Камарата на депутатите Ливиу Драгня на 3,5 години затвор по обвинения в подстрекаване към злоупотреба със служебно положение, предаде ТАСС, позовавайки се на агенция Аджерпрес. Присъдата подлежи на обжалване. Обвиненията се отнасят до времето, когато Драгня бе председател на Окръжния съвет на окръг Телеорман (от 2000 до 2012 г.). Прокурорите твърдят, че Ливиу Драгня се е намесил при наемането на работа на две служителки в Главната дирекция за социална помощ и закрила на детето в Телеорман, които реално никога не са работили там, макар да са получавали заплати, а всъщност са работели в окръжната организация на Социалдемократическата партия. По този начин държавният бюджет е бил ощетен със сумата от 108 612 леи. Обвинението поиска присъда от над седем години затвор ефективно, както и анулиране на условната присъда от две години затвор по делото за референдума от 2012 г. за отстраняване на тогавашния президент на страната Траян Бъсеску. Ливиу Драгня отхвърля обвиненията и твърди, че е \"мишена\" на Националната дирекция за борба с корупцията, както и че делото е изградено въз основа на \"клюки\". Условната присъда по делото за изборни измами попречи на Драгня да стане премиер.", "date": "2018.06.21", "title": "Лидерът на румънската управляваща партия бе осъден на 3,5 г. затвор"}
{"url": "https://www.24chasa.bg/novini/article/6924966", "text": "Американският президентски съветник по националната сигурност Джон Болтън ще посети следващата седмица Москва, съобщи днес Белият дом. По-рано днес новината съобщи и говорителят на Кремъл Дмитрий Песков, предаде Франс прес. Визитата на Болтън ще е посветена на подготовката на евентуална среща между президента на САЩ Доналд Тръмп и руския държавен глава Владимир Путин, отбелязва Ройтерс. Миналата събота в. \"Вашингтон пост\" съобщи, като се позова \"на високопоставен член на американското правителство и на двама дипломати\", че президентът на САЩ Доналд Тръмп се очаква да се срещне с руския си колега Владимир Путин през юли в Европа. Тогава американският лидер ще участва в Брюксел в срещата на високо равнище на НАТО, която е на 11 и 12 юли. На 13 юли той ще посети Великобритания и ще има срещи с британския премиер Тереза Мей и с кралица Елизабет Втора, предаде БТА. На 10 юни Путин потвърди, че е готов да се срещне с Тръмп, щом САЩ бъдат готови. Тогава Путин каза, че много страни са готови да бъдат домакини на срещата на върха и спомена Австрия. Засега Кремъл не коментира кога и къде може да се състои срещата, посочва Асошиейтед прес. Последната среща между Путин и Тръмп бе през ноември 2017 г., във Виетнам, припомня Франс прес. Въпреки европейските санкции срещу Русия Австрия остава близка до Москва и за разлика от други европейски страни не експулсира руски дипломати след отравянето през март във Великобритания на бившия руски таен агент Сергей Скрипал и дъщеря му Юлия, отбелязва агенцията. Освен заради аферата Скрипал отношенията между Вашингтон и Москва са усложнени от подозренията за съглашателство между предизборния екип на Тръмп и Кремъл. Решението на Тръмп да изтегли САЩ от иранската ядрена сделка също породи разногласия между двете страни. Москва потвърди привързаността си към договора.", "date": "2018.06.21", "title": "Съветник на Тръмп отива в Москва, за да подготви срещата му с Путин"}
{"url": "https://www.24chasa.bg/novini/article/6924978", "text": "Вътрешният министър на Италия Матео Салвини обвини днес германска благотворителна организация, че неин кораб е пренебрегнал заповедите на италианската брегова охрана, предаде Ройтерс. Кораб на базираната в Дрезден хуманитарна организация \"Мишън лайфлайн\", плаващ под холандски флаг, е качил днес в Средиземно море в международни води 226 мигранти от две гумени лодки. Екипажът на кораба е направил това, въпреки че е бил уведомен от бреговата охрана на Италия, че служители на либийската брегова охрана плават към мястото, за да приберат мигрантите. Говорител на дрезденската организация обясни, че мигрантите няма да са в безопасност, ако бъдат върнати в Либия, предаде БТА. Салвини, който е и лидер на антиимигрантската Лига, каза днес, че щом като спасителният кораб е под холандски флаг, мигрантите трябва да бъдат пратени в Холандия. Говорител на правителството в Хага обаче заяви, че въпросният кораб не е регистриран в Холандия и затова държавата не носи отговорност за действията му. Италианският транспортен министър Данило Тонинели каза, че е поискал от бреговата охрана да провери въпроса с флага.", "date": "2018.06.21", "title": "Италия и Холандия в лют спор заради флагa на спасителен кораб с мигранти"}
{"url": "https://www.24chasa.bg/novini/article/6924859", "text": "Гръцки прокурор повдигна обвинения за убийство срещу неизвестни извършители заради смъртта на служител от ръководството на телекомуникационен оператор, приета първоначално за самоубийство, в разгара на голям скандал с подслушвания през 2005 г., предаде Асошиейтед прес, цитирана от БТА. Обвиненията, официално повдигнати днес, означават, че гръцките съдебни власти сега ще се опитат да установят кой е отговорен за смъртта на Костас Цаликидис. Служителят на Водафон Цаликидис беше намерен обесен в дома си в Атина на 9 март 2005 г., ден преди гръцкият филиал на Водафон да предупреди тогавашния министър-председател Костас Караманлис за незаконно подслушване на мобилните телефони на премиера, членове на кабинета и други високопоставени фигури. То е било извършвано посредством шпионски софтуер, инсталиран в мрежата на мобилния оператор. През ноември м.г. Европейският съд за правата на човека (ЕСПЧ) постанови, че предишното разследване на смъртта на Цаликидис е било непълно и нареди на Гърция да плати 50 хиляди евро като обезщетение плюс разходите за съда на роднините му. Никой не бе посочен като отговорен за подслушването при последвалите разследвания.", "date": "2018.06.21", "title": "Обвинения в Гърция за смъртта през 2005 г. на ръководен служител на телеком"}
{"url": "https://www.24chasa.bg/novini/article/6924827", "text": "Труп на мъж е намерен в язовира край село Друмево, съобщиха от пресцентъра на ОД на МВР в Шумен. Сигнал за намереното във водоема тяло е подаден до полицията в областния град днес, в 11.38 часа, информира БТА. Към язовира веднага са изпратени спасители, които са извадили трупа, както и екипи на полицията и на \"Спешна помощ\". По първоначална информация трупът е на 37-годишния пазач на язовира. Предстои да се установи причината за смъртта му.", "date": "2018.06.21", "title": "Намериха труп на млад мъж в язовир край село Друмево"}
{"url": "https://www.24chasa.bg/novini/article/6924752", "text": "Министърът на туризма Николина Ангелкова ще е сред гостите на фестивала \"Франкофоли\" в Благоевград, който започва утре. На сцената в парк \"Македония\" в петък и събота вечерта концерти ще изнесат Ройшин Мърфи, Айо, Метр Гимс, Инна и др.  Концертите започват в 18,30 ч, а час по-рано в зала \"Орфей\" в парка ще бъде даден прием с \"Welcome drink\", на който ще присъства и министър Ангелкова. ", "date": "2018.06.21", "title": "Министър Ангелкова гост на \"Франкофоли\" в Благоевград"}
{"url": "https://www.24chasa.bg/novini/article/6924754", "text": "Проектът за декларация на минисрещата на върха за миграцията, в която в неделя в Брюксел ще участват няколко страни от ЕС, сред които и България, ще бъде оттеглен. Това заяви италианският премиер Джузепе Конте след телефонен разговор с германския канцлер Ангела Меркел, предадоха Ройтерс и Франс прес. Във Фейсбук Конте потвърди, че ще участва в срещата в неделя, предаде БТА. Италианският премиер бе заплашил да не участва във минифорума в знак на протест срещу проекта за изявление, откъси от който вчера бяха цитирани в медиите. В него се призоваваше кандидатите за убежище да бъдат незабавно връщани в страната членка на ЕС, в която първо са влезли. Много често тази страна е Италия. Проектодокументът предизвика раздразнение у италианското правителство, което каза, че не иска да участва в среща на върха, за да подпише един вече изготвен документ, коментира днес италианският в. \"Република\", като се позова на италиански правителствени източници. Вицепремиерът Матео Салвини каза, че на минисрещата на върха трябва да бъде направено полезно предложение за защита на границите, сигурността и правата на истинските бежанци. Ако обаче получим \"едно домашно\", написано предварително от французите и германците, по-добре да си спестим парите за пътуването, каза той и даде да се разбере, че Италия може и да не участва във форума. След тези изявления на Салвини германският канцлер Ангела Меркел се е обадила по телефона на италианския премиер Конте, за да изясни създалото се недоразумение. След разговора с нея Конте разказа във Фейсбук, че е заявил на Меркел, че ще бъде неприемливо за него да участва в среща на върха, на която ще се приеме предварително подготвен документ. \"Канцлерът внесе яснота в нещата, като каза, че е станало недоразумение и че проектът на текста, разпространен вчера сутринта, ще бъде оттеглен\", добави Конте. \"Срещата ще приключи не с писмен документ, а само с резюме на засегнатите теми, които ние ще продължим да обсъждаме и на европейската среща на върха идната седмица, на 28 и 29 юни\", каза Конте. Вчера италианският премиер разговаря по въпроса за миграцията с председателя на Европейския съвет Доналд Туск и му каза, че Италия няма да дискутира темата за разпределяне на мигрантите в страните членки на ЕС, без преди това да е бъде засегнат въпросът за пристигането на мигранти на италианска територия, с който сега Италия се оправя сама. Италия упреква европейските си партньори, че не я подкрепят достатъчно в момент, в който от 2013 г. на нейна територия са пристигнали около 700 000 мигранти. В минисрещата на върха в неделя ще участват лидерите на Франция, Германия, Италия, Гърция, България, Малта, Испания, Австрия, Белгия и Холандия. Те бяха поканени от председателя на Европейската комисия Жан-Клод Юнкер.", "date": "2018.06.21", "title": "Италианският премиер: Ще участвам в минисрещата на върха за миграцията"}
{"url": "https://www.24chasa.bg/novini/article/6924758", "text": "Гъркът Артемис Сорас, който призовавал гражданите да не си плащат данъците, като заявявал, че има достъп до достатъчно пари, за да плати огромния държавен дълг, ще остане в ареста в очакване на съдебен процес по обвинения за измама, предаде Асошиейтед прес, цитирана от БТА. Стотици поддръжници на Сорас, развяващи гръцки знамена, се събраха пред съда в Атина, където той бе изслушан днес. Срещу Сорас са повдигнати обвинения за измама и ощетяване на държавата чрез призиви да не се плащат данъци, създаване на престъпна организация, пране на пари, разпространение на лъжливи слухове и подстрекателство. Обвиняемият беше арестуван през уикенда в Атина, след като се укриваше повече от година. Сорас основал сдружение, наречено \"Събрание на гърците\", което призовавало данъкоплатците да не плащат задълженията си към правителството и твърдяло, че има възможност да събере достатъчно пари, за да покрие както техните дългове, така и огромния държавен дълг от 320 милиарда евро с фонд, създаден чрез различни спекулативни операции с помощта на акции. Мнозина са му повярвали. Гръцките власти обявиха \"Събрание на гърците\" за престъпна организация.", "date": "2018.06.21", "title": "Оставиха в ареста гръцки активист, призовавал да не се плащат данъци"}
{"url": "https://www.24chasa.bg/novini/article/6924659", "text": ", беше умъртвена, съобщи Асошиейтед прес. След два неуспешни опита лъвицата да бъде упоена, тя е била умъртвена. Посетителите и служителите в зоопарка не са били в опасност, предаде БТА. Животното се е измъкнало от клетката си малко след отварянето на зоологическата градина, когато в нея е имало малко посетители.", "date": "2018.06.21", "title": "Умъртвиха лъвицата, която избяга от зоопарк в Брюксел"}
{"url": "https://www.24chasa.bg/novini/article/6924661", "text": "Служители на Обединените арабски емирства подлагат на сексуални издевателства и тормоз стотици мъже от Йемен, държани в тайни затвори в Йемен, които са под контрола на американския съюзник ОАЕ, предаде Асошиейтед прес. От един от тези затвори задържани изнесли тайно писма и рисунки, предадени след това на Асошиейтед прес. В тях се изброяват подробно масови сексуални издевателства и унижения, извършвани от длъжностни лица на ОАЕ. ОАЕ са важен американски съюзник, чиито тайни затвори и изтезания, бяха разкрити в разследване на Асошиейтед през юни миналата година. Оттогава АП установи, че има поне пет такива затвора, където силите за сигурност използват сексуални мъчения срещу затворници, предава БТА.  ОАЕ е част от коалицията начело със Саудитска Арабия, която от март 2015 г. води война с подкрепяните от Иран йеменски бунтовници хуси. ОАЕ са вкарали стотици йеменски мъже в мрежа от поне 18 тайни затвора по подозрение, че са бойци на Ал Каида или \"Ислямска държава\". Затворниците са държани без обвинения и съдебни процеси. Асошиейтед прес за пръв път потърси за коментар Пентагона по въпроса за нарушаването на човешки права от ОАЕ преди година. Но въпреки документираните от Асошиейтед прес, от правозащитни организации и дори от ООН съобщения за изтезания, говорител на Пентагона заяви, че САЩ не разполагат с доказателства за тормоз над затворници в Йемен. Говорителят все пак допълни, че намира тези твърдения за \"обезпокоителни\" и добави: \"САЩ приемат сериозно всички твърдения за тормоз, макар че към момента нямаме достатъчно информация\". Американски представители признаха, че силите на САЩ получават разузнавателни сведения от партньорите си от ОАЕ и са участвали в разпити в Йемен. Но говорител на Пентагона заяви, че не може да коментира обмена на разузнавателна информация с партньори. Държавният департамент определи изнесените твърдения като \"обезпокоителни\" и призова ОАЕ да разследва. \"Призоваваме всички страни в конфликта, включително ОАЕ, да се държат хуманно със затворниците и пленниците и да направят така, че твърденията за тормоз да бъдат бързо и щателно разследвани\", заяви департаментът. Представители на ОАЕ не бяха намерени за коментар, но след публикуването на материала постоянното представителство на емирствата в Женева разпространи изявление, в което се казва, че йеменските власти имат пълен контрол над своите затвори. \"ОАЕ никога не са ръководили или участвали в ръководенето на затвори или тайни центрове за задържане в Йемен\", заяви мисията.", "date": "2018.06.21", "title": "Йеменски затворници подлагани на секс мъчения в затвори под контрола на ОАЕ"}
{"url": "https://www.24chasa.bg/novini/article/6924692", "text": "Страните основателки на Европейския съюз, включително Франция и Германия, трябва да дадат отговор на въпроса докъде са границите на сигурността на Европа и се надявам скоро да имаме този отговор. Това каза в Пловдив по време на Пловдивския икономически форум вицепремиерът и министър на външните работи Екатерина Захариева. По думите й Европа трябва да има обща миграционна политика и обща политика по въпросите на убежището, а също и да работи превантивно по отношение на Африка и Близкия Изток и добави, че друг важен въпрос е опазването на границите, предаде БТА. Европа не може да приеме всички млади африканци, които не виждат перспектива, каза външният ни министър. Според нея следващото десетилетие населението на Африка ще се удвои и мигрантският натиск върху Европа няма да изчезне след умиротворяването на Сирия. Тя коментира, че преди Гърция и Македония да се разберат за името, е имало много голяма подкрепа за евроинтеграцията на Скопие, която е отслабнала, след като споразумението е било постигнато. Сякаш Европа не вярваше, че балканците ще се разберат, каза Захариева и посочи, че след приключването на гръцко-македонския спор на Балканите остава само една конфликтна точка - отношенията между Сърбия и Косово. Между България и Македония все още има нерешени въпроси, но те ще се решават позитивно и по пътя на диалога, смята Екатерина Захариева. Повече от осемдесет изтъкнати личности от България и Европа ще говорят на форума, което ще даде възможност да бъдат идентифицирани и оценени ключови предизвикателства пред икономическия растеж. В рамките на събитието ще се включат и вицепремиерът Томислав Дончев, министърът на българското председателство на Съвета на Европейския съюз Лиляна Павлова, министърът на енергетиката Теменужка Петкова, министърът на икономиката Емил Караниколов, министърът на туризма Николина Ангелкова, министърът на регионалното развитие и благоустройството Николай Нанков.", "date": "2018.06.21", "title": "Захариева: Европа трябва да има обща миграционна политика"}
{"url": "https://www.24chasa.bg/novini/article/6924691", "text": "Съпругата на израелския премиер Бенямин Нетаняху, Сара, е била обвинена днес в измама заради предполагаема злоупотреба с държавни средства при поръчки на кетъринг за официалната им резиденция, заяви министерството на правосъдието на Израел, цитирано от Ройтерс и БТА. Според обвинителния акт Сара Нетаняху и един държавен служител по неправомерен начин са използвали над 100 000 долара за стотици ястия, доставяни от ресторанти, заобикаляйки забраната за подобна практика, когато резиденцията разполага с щатен готвач. В обвинителния акт, разпространен за медиите от министерството на правосъдието, се посочва, че обвинението срещу съпругата на премиера и в измама при утежняващи вината обстоятелства и в злоупотреба с доверие. Премиерът, самият той забъркан в поредица от корупционни разследвания, определи обвиненията срещу жена си като нелепи и безпочвени. В миналото 59-годишната Сара Нетаняху многократно влизаше в новините заради репутацията й на властен и деспотичен човек. Говорител на семейството каза, че това мнение за Сара е абсолютно незаслужено. Поредният скандал около Сара е малко вероятно да навреди политически на съпруга й, който управлява Израел четвърти мандат и според социологическите проучвания се радва на висока подкрепа, въпреки че е обвиняван в нарушения, отбелязва Ройтерс.", "date": "2018.06.21", "title": "Обвиниха в измама с държавни средства съпругата на Нетаняху"}
{"url": "https://www.24chasa.bg/novini/article/6924694", "text": "Млади български заварчици спечелиха златен и сребърен медал на шестия Международен конкурс по заваряне в гр. Чжу Чжоу в китайската провинция Хунан от 5 до 10 юни, а българският отбор се класира на трето място, съобщиха от Българският съюз по заваряване. В конкурса участваха над 30 отбора от Германия, Австрия, Швейцария, Чехия, Русия, Украйна, РЮА, Корея, Китай. Българският отбор включваше Ненко Иванов, Петьо Опров и Лилян Тодоров, излъчени от Български съюз по заваряване след конкурс. Българските заварчици бяха оценени като едни от най-бързите и техничните в света от авторитетно международно жури. То присъди златен медал на Петьо Опров по метод аргонодъгово заваряване, процес 141/GTAW. Лилиян Тодоров спечели сребърен медали по метод МИГ МАГ, процес 135/GMAW. Ненко Иванов, участващ с метод ръчно електродъгово заваряване, процес 111, също се класира в челни позиции. Международното състезание по заваряване е едно от най-престижните професионални състезание в областта на заваряването. В него участват заварчици от 18 до 35 години. Участващите отбори са около 30, а участниците около 500. Целта на конкурса е младите заварчици да демонстрират придобитите си професионални умения и да обменят полезен опит.", "date": "2018.06.21", "title": "Българи спечелиха златен и сребърен медал от международно състезание по заваряване в Китай"}
{"url": "https://www.24chasa.bg/novini/article/6924699", "text": "Дунав мост навършва 64 години. На днешния ден през 1954 г., наричаният тогава Мост на Дружбата, е пуснат в експлоатация. Днес граничният пункт е един от най-натоварените, предаде  Сред членовете на българската делегация, присъствали на тържественото откриване преди 64 години е бил Вълко Червенков - председател на Министерския съвет. Събитието е било филмирано от българската кинематография и се е предавало по радиостанции. Ако тогава преминаващите автомобили са били десетки, то днес са хиляди. За денонощие от тук минават близо 1500 камиона и около 1600 коли. През летния сезон трафикът става още по-интензивен. В момента пред Дунав мост се извършва ремонт за полагане на нови комуникации, затова обслужващите гишета на Гранична полиция са общо 4 - две за тежки и две за леки автомобили. След ремонта ще заработят общо 12 ленти за всички превозни средства. През летните месеци, екипи ще дежурят от двете страни на моста - на територията на Гюргево, както и на Русе. Тази съвместна дейност е 8-годишна традиция, която доказва доброто сътрудничество и отличните резултати, които регистрират тук. Днешният трафик е спокоен. Опашките, които виждаме наброяват около 10 максимум 15 превозни средства, както за леките автомобили, автобусите, така и за тежкотоварните камиони, но работа продължава.", "date": "2018.06.21", "title": "Дунав мост навършва 64 години днес"}
{"url": "https://www.24chasa.bg/novini/article/6924698", "text": "Президентите на Русия и Украйна Владимир Путин и Петро Порошенко обсъдиха в телефонен разговор въпроси, свързани с уреждането на кризата в Югоизточна Украйна с оглед на състоялите се в средата на юни срещи на министрите на външните работи и консултациите на помощниците на лидерите на държавите от нормандския формат, съобщи пресслужбата на Кремъл, цитирана от ТАСС и Ройтерс. От руска страна е било подчертано, че няма алтернатива на комплекса от мерки, предвиден в Минските споразумения от 2015 г. като основа за политическото уреждане на вътрешноукраинския конфликт, предава БТА. Била е отбелязана също така важността да се повиши ефективността на преговорните усилия в рамките на минската Контактна група и на \"нормандската четворка\". ТАСС добавя, че разговорът се е състоял по инициатива на украинската страна. По-късно Путин е обсъдил с постоянните членове на руския Съвет за сигурност уреждането на конфликта в Югоизточна Украйна. Президентът е информирал участниците в съвещанието за телефонния си разговор с Порошенко. \"В този контекст се състоя обмен на мнения за текущото състояние на руско-украинските отношения и процеса на уреждането на конфликта в Югоизточна Украйна\", каза прессекретарят на руския държавен глава Дмитрий Песков. На заседанието на съвета са били обсъдени и текущи въпроси на социално-икономическото развитие на Русия, добави той.", "date": "2018.06.21", "title": "Путин и Порошенко обсъдиха уреждането на \nконфликта в Югоизточна Украйна"}
{"url": "https://www.24chasa.bg/novini/article/6924702", "text": "Министерството на туризма започва процедура по прекратяване на регистрацията и заличаване от Националния туристически регистър на 21 туроператора, съобщиха от ведомството. Причината е, че компаниите не са представили задължителна застраховка \"Отговорност на туроператора\", което е изрично условие за извършване на туроператорска дейност. Заличаването се предприема съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. Дружествата, чиято регистрация ще бъде прекратена, са със седалище и адрес на управление в София, Варна, Пловдив, Несебър, Поморие и с. Горна Малина. Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра, ще получават информация дали туроператорът е коректен и извършва дейност, спазвайки закона. Задължително условие е регистрираният туроператор всяка година да сключва договор за застраховка \"Отговорност на туроператора\" с дружество по смисъла на Кодекса за застраховането и да я представи на министъра на туризма, напомнят от министерството. След това тя се вписва и в Националния туристически регистър. Според действащите разпоредби на Закона за туризма не съществува възможност регистриран туроператор временно да спира дейността си и/или да няма валидна застраховка. Общо регистрираните туроператори и туристически агенти в Националния туристически регистър към момента са 3304.", "date": "2018.06.21", "title": "Започва процедура по заличаване на 21 туроператора от регистъра"}
{"url": "https://www.24chasa.bg/novini/article/6924704", "text": "Постоянният представител на Австрия в ЕС посланик Николаус Маршик изрази днес надежда по време на председателството на Съвета на ЕС до края на годината да започнат преговори за присъединяване с Македония и Албания. Австрия поема председателството от 1 юли, предава БТА. Той добави, че очаква след насрочената за края на септември среща по сигурността в Залцбург постигането на решения, свързани с миграцията, да бъде улеснено. Посланикът добави, че Западните Балкани би трябвало да бъдат първостепенен партньор на ЕС. Австрия цели до октомври да бъде постигнато споразумение в преговорите за оттеглянето на Великобритания. Страната ще постави на допълнително обсъждане възможностите, залегнали в Бялата книга на ЕК за бъдещето на ЕС. Австрия подкрепя предложението ЕС да присъства по-малко, но по-ефективно в европейското всекидневие.", "date": "2018.06.21", "title": "Австрия се надява да започне преговори с Македония и Албания за влизане в ЕС"}
{"url": "https://www.24chasa.bg/novini/article/6924715", "text": "Лидерът на албанската опозиционна Демократическа партия Лулзим Баша обвини премиера Еди Рама, че се е съгласил \"да приеме 600 хиляди сирийски бежанци\" в Албания, за да накара Европа да забрави наркотиците и корупцията в неговото правителство, предаде агенция МИА, цитирана от БТА.  \"Албания не изпълни изискванията на ЕС и няма какво да очаква от срещата на върха на ЕС на 28 юни. Германия, която се смяташе за наш голям поддръжник, вече ни обърна гръб\", заяви Баша в парламента. Изявление на албанския заместник-министър на вътрешните работи Юлиан Ходай, дадено за германска телевизия, във връзка с възможностите на Албания за приемане на мигранти стана главна тема в медиите и предизвика остри дебати в парламентарната комисия за национална сигурност, при които опозицията обвини правителството, че \"вкарва в страната 600 хиляди сирийски бежанци\". \"Преди всичко, Албания ще се превърне в място, където ще се съберат терористи. Това, което подготвя Еди Рама, е търговия с хора. Ще копнеете да виждате албанско мнозинство. Повечето ще бъдат сирийци, пакистанци, иракчани, иранци. Албанците ще станат малцинство. Вече няма да има има място за албанците\", заяви депутатът от Демократическата партия Фламур Нока, бивш министър на вътрешните работи. Депутатката от управляващата Социалистическа партия Елона Гебрея призова да не се създава паника за ситуация, която не съществува, след като правителството ясно е заявило, че няма да приеме 600 хиляди бежанци. Министерството на вътрешните работи от своя страна посочи, че изявлението на заместник-министър Ходай е извадено от контекста и той не казал, че ще бъдат приети бежанци, а че Албания има капацитет и веднъж вече е показала хуманността си \"с приемането на стотици хиляди косовски бежанци\".", "date": "2018.06.21", "title": "Опозицията обвини Еди Рама, че приема сирийци, за да забрави Европа за корупцията"}
{"url": "https://www.24chasa.bg/novini/article/6924726", "text": "Министър-председателят на Ирландия Лио Варадкар предупреди днес Великобритания, че не й остава много време, за да си осигури плавно излизане от ЕС, предадоха Ройтерс и ДПА. \"Нека бъда откровен. Няма много оставащо време, ако трябва да сключим споразумение и то да бъде задействано до момента, когато Великобритания напусне Европейския съюз\", каза той след среща с председателя на Европейската комисия (ЕК) Жан-Клод Юнкер и главния преговарящ на ЕС по Брекзита Мишел Барние, предава БТА. По думите на Варадкар на срещата е имало \"пълно съгласие\", че трябва да се положат допълнителни усилия за успеха на преговорите. Ирландският вицепремиер и министър на външните работи и търговията Саймън Ковини каза преди това в интервю, че британският премиер Тереза Мей трябва да удържи обещанието си за бъдещата граница между Великобритания и Ирландия. Пред националната електронна медиа Ар Ти И Ковини подчерта, че неговата страна е искала и очаквала \"значителен напредък в преговорния процес през юни\", но британското правителство не е било в състояние да го осигури. Тази позиция на Дъблин беше подкрепена от Юнкер, който каза, че това е и позицията на останалите членове на ЕС. Той се съгласи, че британската страна трябва да предприеме значими стъпки в преговорите. \"Искам отново и отново да го кажа ясно, че Ирландия не е сама, Ирландия е подкрепена от 26 държави членки и от Комисията и това няма да се промени\", каза председателят на ЕК, преди да произнесе реч пред двете камара ни ирландския парламент. \"Твърдо съм против изкушението да бъде изолирана Ирландия. Ирландия трябва да бъде част от сделката\", подчерта той. След преговорите си с Тереза Мей вчера в Лондон Мери Лу Макдоналд, лидер на ирландската републиканска партия \"Шин Фейн\", каза, че британският премиер \"е омаловажила ангажимента на своето правителство\" към претенциите на Дъблин. Ирландското правителство и 27-те от ЕС трябва да бъдат нащрек и да не допуснат Великобритания да наложи свой дневен ред, каза опозиционният лидер, като призова за защита на ирландските граждани, икономика и политически процес.", "date": "2018.06.21", "title": "Ирландия: Лондон няма много време, за да осигури плавно излизане от ЕС"}
{"url": "https://www.24chasa.bg/novini/article/6924731", "text": "Турските военновъздушни сили са неутрализирали 35 високопоставени членове на Кюрдската работническа партия (ПКК) при удари в района Кандил, Северен Ирак. Това заяви днес турският президент Реджеп Тайип Ердоган на митинг в град Кахраманмараш (Южна Турция), предаде ТАСС, цитирана от БТА. Двадесет наши самолети нанесоха удари по десет важни цели в планината Кандил. Удари бяха нанесени по лидери на ПКК, които имаха съвещание. Справихме се с 35 важни членове на групировката, посочи президентът, цитиран от турската телевизия НТВ. Той добави, че в борбата срещу тероризма Турция ще действа без да съгласува стъпките си с други страни. Ердоган припомни, че Анкара е приключила операции в сирийските райони Африн и Джараблус и сега \"освобождава от терористи Манбидж\".", "date": "2018.06.21", "title": "Ердоган: В борбата с тероризма ще действаме без да се съгласуваме с други страни"}
{"url": "https://www.24chasa.bg/novini/article/6924732", "text": "Европейската комисия изрази днес безпокойство от  , предаде ДПА. Комисията ще провери дали новото унгарско законодателство е съвместимо с правилата на Европейския съюз и в зависимост от това ще предприеме действия, заяви говорителят й Кристиан Виганд, предаде БТА. Унгарският закон, който предвижда до една година затвор за служители и активисти, които \"подпомагат незаконната миграция\", бе приет вчера от парламента. Той е част от пакета законодателни промени, наречени \"Спрете Сорос\". Унгарският премиер Виктор Орбан се превърна във водещата фигура на антимигрантската политика в Европа след 2015-2016 година, когато в Европа влязоха повече от един милион мигранти. Оттогава Унгария засили граничния контрол и прие редица закони срещу мигрантите и организациите, които им помагат.", "date": "2018.06.21", "title": "Европейският съюз изрази безпокойство от новия антимигрантски закон на Унгария"}
{"url": "https://www.24chasa.bg/novini/article/6924740", "text": "„Българското председателство бе възможност да погледнем на ЕС от различен ъгъл, защото когато трябва да говориш от името на целия ЕС, предизвикателство е голямо - трябва да бъдеш и равноотдалечен, и равноприближен към проблемите на държавите членки“. Това заяви днес министър Лиляна Павлова по време първото издание на Пловдивския икономически форум, чийто почетен гост и говорител бе премиерът Бойко Борисов, съобщиха от пресцентъра на Министерство за Българското председателство на Съвета на ЕС 2018. „2018-а несъмнено е година на преосмисляне, в която въпросът за това в каква Европа искаме да живеем търси своя отговор. Преодоляхме едни кризи, а с последствията от други все още се справяме“, започна изказването си министър Павлова в панела, посветен на бъдещето на ЕС и модериран от политолога Иван Кръстев. „Имайки възможността през последните шест месеца да се срещна с различни, интересни, креативни хора и участвайки в редица дебати и дискусии по ключовите теми за Българското председателство, мога да кажа, че няколко послания бяха водещи: За бъдещето на Европа - трябва да имаме визия, защото никой попътен вятър няма да ни помогне, ако нямаме такава. На следващо място е ,,единството‘‘. Може би в Европа приемахме единството за даденост, но след решението на Великобритания да напусне ЕС, със сигурност преосмислихме това единство и оценихме в нова светлина значимостта му“, заяви министър Павлова. На трето място тя постави думата синергия. „Буквално тя означава ,,работим заедно‘‘. Тогава уравнението 1 плюс 1 е равно на 3, не само на 2, защото обединените усилия на държавите членки в една посока биха били по-ефективни“, посочи министърът за Българското председателство. Говорейки за бъдещето на Европа, министър Павлова очерта 5 основни теми и добави, че този важен разговор минава през дебата за бъдещето на младите хора и как да ги подкрепим. В тази връзка фокус се поставя върху бъдещето на европейските финанси. „По време на Българското председателство на експертно и политическо ниво многократно обсъдихме тази тема. Предложената рамка от ЕК съдържа формулата, която да гарантира уравнението, че бъдещето на ЕС ще бъде решено с положителен знак“, заяви министър Павлова. Тя очерта темите сигурност и миграция като най-голямата тревога на европейските граждани. „Достатъчно сигурна ли е Европа?! Всички ние сме призовани, всеки във своите компетенции, да намерим решение на този проблем. Решение, което изисква единство и мъдрост, непозволяващо вратата на популизма да бъде отворена, защото ако можем да сложим знак на равенство между две думи, това са популизъм и егоизъм, а егоистичните решения нямат място в уравнението за бъдещето на Европа“, добави министър Павлова. Българското председателство предложи един модел за превенция за решаването на проблема с миграцията, който да бъде добра основа за преговорите тази неделя и на предстоящата Лидерска среща в края на месеца. „Търговските отношения – още една тема за бъдещето на ЕС. В условията на възраждане на протекционистични политики, Европа трябва да има подходящите механизми да защити бизнеса си, но цената на това не бива да бъде търговска война“, заяви министър Павлова пред експертната аутория в Пловдив. „Новата реалност – дигитализацията. Революция 4.0 е факт и Европа трябва да се адаптира, за да бъде по-конкурентна. Трябва да бъдат взети спешни мерки в тази сфера. Българското председателство направи много по отношение завършването на Единия цифров пазар като необходимо условие за стабилен икономически растеж“, посочи министър Павлова. Според нея, когато говорим за обществена трансформация и за прехода към Общество 5.0, необходимо е да бъдем адекватни, поставяйки фокус върху новите модели на труд и професии, както и ефективно да решаваме социалните проблеми. „Българският принос по време на нашето председателство е не само поставянето на темата за Западните Балканите високо в дневния ред на ЕС, но и създаването на разбирането, че регионът е една неизменна част от живота на Съюза“, каза още министър Павлова. В заключение пред участниците във форума тя заяви, че през последните месеци променихме имиджа на България. „Показахме, че можем да сме двигател, затова трябва да бъдем по-уверени“, завърши министър Павлова.", "date": "2018.06.21", "title": "Павлова: Показахме, че можем да сме двигател, затова трябва да бъдем по-уверени"}
{"url": "https://www.24chasa.bg/novini/article/6924779", "text": "Всеки вот на недоверие към правителството на Бойко Борисов е закъснял и от това страда всеки един български гражданин. Това каза в предаването  депутатът от БСП Елена Йончева. По думите ѝ вотът на недоверие е ясен сигнал и начин да се поставят проблемите, за да може българският избирател да бъде информиран какво се случва в държавата. Тя е категорична, че МВР определено не се справя със своята работа. „Става дума за агресия навсякъде, неразкрити убийства, набези по селата”, изреди депутатът от БСП. Тя изтъкна, че само през последните 2 г. са направени 20 поправки на Закона за МВР. Според нея вътрешното министерство има раздут административен орган, а полицаите, които трябва да разкриват престъпленията и да охраняват, не са достатъчно. „Те получават мизерни заплати. Не може да очаквате от човек, който получава 700-800 лв., да ви охранява, след като един охранител на мутра или някой бизнесмен получава 2500 лв.”, каза още Елена Йончева. Хората не виждат в тази професия перспектива, допълни тя. За последната една година са се уволнили над 2000 души. Под 10% са за пенсия, останалите просто напускат, каза още Йончева.", "date": "2018.06.21", "title": "Йончева: Вотът на недоверие е ясен сигнал и начин да се поставят проблемите"}
{"url": "https://www.24chasa.bg/novini/article/6924781", "text": "Специалисти от ракетно-космическата корпорация \"Енергия\" разработват нов ракетен двигател, който функционира с йод и ще бъде тестван в края на юни, предаде ТАСС. През 2022 г. е планирано двигателят да бъде тестван на борда на Международната космическа станция МКС и на товарния кораб \"Прогрес\", оповести пресслужбата на корпорацията, предаде БТА. \"Наземните изпитания на двигателя ще се състоят в края на юни\", заяви един от ръководителите на проекта, инженер-конструкторът Павел Щербин. Специалисти от РКК \"Енергия\" са патентовали система за съхраняване и подаване на йод за бъдещия електроракетен двигател, поясниха от пресслужбата.", "date": "2018.06.21", "title": "Ракетни специалисти ще тестват нов двигател, който функционира с йод"}
{"url": "https://www.24chasa.bg/novini/article/6924472", "text": "Министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще участват утре, 22 юни, в тържествената церемония по изпращане на 36-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе в град Плевен от 15:00 часа на площад „Възраждане“, съобщават от Министерство на отбраната.  Контингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир е полковник Веселин Василев от Съвместното командване на силите. Командир на ротата за охрана е майор Велин Кехайов от военно формирование 42800 - Плевен. Помощник-национален командир на контингента е подполковник Недялко Киров от военно формирование 52340. На ритуала по изпращането в Плевен ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов. Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.", "date": "2018.06.21", "title": "Изпращаме контингент на международната мисия на НАТО в Афганистан „Решителна подкрепа”"}
{"url": "https://www.24chasa.bg/novini/article/6924479", "text": "САЩ възнамеряват да засилят мерките за защита на Земята от астероиди, които при евентуален сблъсък с планетата могат да заличат цели региони и дори континенти, предаде Асошиейтед прес. Националният съвет за наука и технология е разпространил доклад с призив да се подобрят мерките за откриване, проследяване и отклоняване на астероиди. В изготвянето на план за действие са участвали представители на НАСА, Федералната агенция за управление на извънредни ситуации (FEMA), военните, Белия дом и други институции, предаде БТА. Въпреки че засега не съществува непосредствена заплаха от сблъсък с астероид или комета, няма гаранция, че подобен обект няма да се \"прокрадне\" ненадейно. Поради тази причина правителството на САЩ иска по-добър план за действие. Линдли Джонсън, експерт по планетарна защита от НАСА, казва, че досега учените са открили 95 процента от близкоземните обекти с диаметър километър или повече. Търсенето на останалите пет процента и на по-малки обекти, които също могат да причинят сериозни щети, продължава. Джонсън не крие, че няма бързо решение, ако космическа скала е на път след дни, седмици или дори месеци да удари Земята. Подобен кратък срок все пак може да осигури достатъчно време на света да евакуира потенциално застрашен регион. Наземните телескопи са в състояние да засекат астероиди, движещи се към вътрешността на Слънчевата система и приближаващи от нощната страна на Земята. Трудни за откриване обаче са обектите, които вече са преминали край Слънцето и са на път да напуснат Слънчевата система, приближавайки от дневната страна. Такъв е случаят с метеорита, който се взриви над Челябинск, Русия, през 2013 г., и причини сериозни щети и наранявания на хиляди хора. Тунгуският метеорит през 1908 г. \"изравни със земята\" 2000 квадратни километра гори. Много учени смятат, че изчезването на динозаврите преди 65 милиона години е свързано с падането на огромна космическа скала на полуостров Юкатан в Мексико. Линдли Джонсън отбелязва, че отклоняването на астероид с потенциал да причини катастрофални щети ще отнеме години, в идеалния случай 10 - няколко за конструирането на космически апарат и още няколко, за да достигне той до целта. Мисия за защита на Земята може да включва удрянето на астероид или комета с голям, бързодвижещ се роботизиран космически апарат, който да промени пътя им, или в по-лошия случай - използването на ядрено устройство, което няма да ги взриви, а по-скоро ще предизвиква свръхзагряване на повърхността им. По този начин от обекта ще бъде отнет достатъчно материал, за да бъде отклонен от пътя му. Всичко това включва използването на налични към момента технологии, отбелязва Джонсън. \"Отчасти планът за действие е насочен към необходимостта да се търсят други технологии както за отклоняване, така и за разрушаване на астероид. Разполагаме със средства за подобна допълнителна дейност, но е важно да пресметнем как да използваме наличните ресурси по най-разумния начин. В крайна сметка правителството иска да бъде подготвено, за да може при нужда да реши кой е най-добрият начин за действие\", казва експертът. Специалистите се надяват да научат повече за астероидите от мисиите \"Озирис-Рекс\" на НАСА и японската \"Хаябуса 2\". Целта на двете мисии е да върнат проби от астероидите Бену и Рюгу съответно през 2023 г. и 2020 г. \"Забравете за изпращането на астронавти в стил Холивуд. Подобен сюжет може да е добър за филм, но за нас не е опция\", каза Линдли Джонсън.", "date": "2018.06.21", "title": "САЩ засилват мерките за защита на Земята от астероиди"}
{"url": "https://www.24chasa.bg/novini/article/6924478", "text": "Генералният секретар на НАТО Йенс Столтенберг изрази днес увереност, че връзката между САЩ и Европа ще се запази въпреки разногласията по търговията, климатичните промени и ядрената сделка с Иран, предадоха Ройтерс и Асошиейтед прес. В реч в Лондон той посочи, че \"някои се съмняват в здравината на тази връзка. \"Не е твърдо и неизменно правило, че трансатлантическите връзки ще траят вечно, но аз вярвам, че те ще се запазят\", предава БТА. Столтенберг припомни, че светът е изправен пред предизвикателства като тероризъм, разпространение на оръжия за масово унищожение, кибератаки и агресивната Русия. Генералният секретар добави, че пактът се нуждае от отбранителния потенциал на Великобритания. Той изрази това становище по повод публикация, че британският премиер Тереза Мей е казала на своя министър на отбраната да преосмисли равнището на този потенциал. По думите на Столтенберг една евентуална среща между президентите на САЩ и Русия не би противоречала на политиката на алианса.", "date": "2018.06.21", "title": "Столтенберг: САЩ и Европа ще запазят връзката си въпреки разногласията"}
{"url": "https://www.24chasa.bg/novini/article/6924488", "text": ", 29-годишен варненски рецидивист бе осъден за 22-и път. И в това съдебно заседание Димитър С. се възползва от така наречената съкратена процедура и след като съдът намали присъдата му с една трета, му остават 5 години в затвора при строг режим. Обвиненията, по които беше признат за виновен този път са кражба на 6 мобилни телефона от варненско училище и грабеж на чужди движими вещи на негов познат от затвора. И двете престъпления са извършени в срока на условно предсрочното му освобождаване. Подсъдимият има зад гърба си 22 отделни присъди, по които е бил осъждан ефективно за различни срокове. На 11 ноември 2017 г. Димитър се видял с негов познат от затвора. Качил се в автомобила му и когато мъжът паркирал колата си в района на жп гарата във Варна, препречил пътя му, ударил го няколко пъти и издърпал чантичката му. След това избягал. В чантичката имало пари, мобилен телефон, автомобилен ключ и флаш-памет, на стойност 345 лева. Два дни след това успял да влезе в класна стая на варненско училище. Качил се на третия етаж, възползвал се от отсъствието на децата, които имали час във физкултурния салон, претърсил раниците им и си тръгнал спокойно с 6 мобилни телефона, като сумата им е 722 лева. На 14 ноември 2017 г. бил установен от служител на полицията и задържан, тъй като бил обявен на издирване. От тогава е в ареста с постоянна мярка за неотклонение задържане под стража.", "date": "2018.06.21", "title": "Ден след 21-вата си присъда, рецидивист бе осъден отново"}
{"url": "https://www.24chasa.bg/novini/article/6924485", "text": "Гражданите на ЕС, които са живели във Великобритания в продължение на пет години, ще получат статут, с който могат да запазят същите права на работа, образование и достъп до социални помощи и услуги, каквито имат и сега. От същите права ще се ползват съпрузите, децата, родителите и внуците им. Това гласят правилата, по които Великобритания ще третира европейците след Брекзит, предава  Те бяха обявени от Лондон преди минути. Въпросът какво ще се случи с трите милиона граждани на ЕС живеещи във Великобритания бе един от най-важните в преговорите. Хората, които живеят в страната към 31 декември 2020 г., но още нямат право на постоянно пребиваване, ще получат \"предварителен статут\", докато изтекат необходимите пет години. Министърът на вътрешните работи Саджид Джавид обясни, че позицията на правителството е да дава статут \"по подразбиране\", като ще е необходима \"много сериозна причина\" той да бъде отказан. Кабинетът планира процесът да започне през есента и да бъде напълно готов за работа в началото на 2019 г., за да се избегне рязък скок на молбите в края на март, след като Великобритания напусне ЕС. Тя ще бъде в действие по време на двегодишния преходен период, който трябва да продължи до юни 2021 г. Заяващите трябва само да докажат идентичността си, пребиваването си във Великобритания и да не са извършвали сериозни престъпления, като ще бъде съдействано за положително решение. Близо 1500 служители ще работят по този проект. Работата ще се върши онлайн или чрез приложение за смартфон, макар то още да не е достъпно за потребителите на Apple, уточняват от вътрешното минситерство. Компанията обаче работи по въпроса. Хората, които нямат достъп до компютри или не знаят как да ги използват, ще получат помощ и може да бъдат посетени в домовете си от служители по имиграцията. 3.8 европейци живеят във Великобритания, а около 900 000 британци - в ЕС, показват данните на националното статистическо бюро. Министърът обвини европейските държави, особено Франция и Испания, че не действат толкова бързо по въпроса за британските експати, макар че той трябва да бъде решен до \"Деня Брекзит\" - 29 март 2019 г. Но докато британското правителство решава само, държавите от ЕС трябва да постигнат консенсус, който да бъде одобрен и от Европейския парламент. Ако няма споразумение до 29 март, статутът на британците на континента ще остане несигурен, макар Лондон да очаква те да имат същите права, каквито и европейците на острова.", "date": "2018.06.21", "title": "Обявиха правилата за европейците, живеещи във Великобритания след Брекзит"}
{"url": "https://www.24chasa.bg/novini/article/6924507", "text": "По съвместна заповед на министъра на регионалното развитие и благоустройството Николай Нанков и на министъра на туризма Николина Ангелкова експерти от Дирекцията за национален строителен контрол и Министерството на туризма ще направят поредна съвместна проверка на плажа \"Слънчев бряг - юг\", съобщиха от Министерството на туризма. За участие ще бъдат поканени и представители на община Несебър.  На място експертите ще проверят съответствието на преместваемите обекти, разположени на концесионната територия на морския плаж, с одобрената схема от министъра на туризма и действащата нормативна уредба. Доклад за резултатите от проверката ще бъде представен на министрите на регионалното развитие и на туризма до 29 юни 2018 г.", "date": "2018.06.21", "title": "Министерството на туризма проверява преместваемите обекти на плажа \"Слънчев бряг - юг\""}
{"url": "https://www.24chasa.bg/novini/article/6924503", "text": "Турският външен министър Мевлют Чавушоглу заяви днес, че първите самолети Ф-35 ще бъдат доставени в Турция през 2020 г. след приключването на обучението на пилотите и техническия персонал, предаде ТАСС, цитирана от БТА. На церемонията по предаването на първите изтребители Ф-35 (днес в САЩ) ще присъстват ръководителят на Секретариата по отбранителна промишленост на Турция и посланикът ни. След предаването на самолетите до 2020 г. ще бъдат обучавани пилотите и техническият персонал, каза Чавушоглу пред турската телевизия СиЕнЕн-Тюрк. Сенатът на САЩ одобри тази седмица бюджет за отбраната, включващ поправка, която възпрепятства продажбата на изтребителите Ф-35 на Турция. Въпреки това се очаква американските военни да предадат на Анкара самолетите. Церемонията по предаването ще се състои днес във Форт Уърт (Тексас), след което два самолета ще заминат за военновъздушната база Люк в Аризона, където ще започне обучението на турски пилоти и технически персонал.", "date": "2018.06.21", "title": "Чавушоглу: Първите самолети Ф-35 ще бъдат доставени в Турция през 2020 г."}
{"url": "https://www.24chasa.bg/novini/article/6924497", "text": "Зоологическата градина в Брюксел бе евакуирана, след като лъв избяга от клетката си, предаде NOVA. По време на инцидента е имало само няколко посетители, твърдят в съобщението си от управата на зоологическата градина. Никой не е пострадал, но след евакуацията на градината тя е затворена, съобщават още от там. Около 40 души посетители били помолени да влязат в магазина за подаръци, докато екип на зоопарка се опитвал да се справи с избягалото животно, съобщава Sky News. Два автобуса с ученици, пристигнали за посещение по това време, са били помолени да изчакат на паркинга, като децата останали вътре. Не е известно как лъвът е избягал.", "date": "2018.06.21", "title": "Лъв избяга от зоопарка в Брюксел"}
{"url": "https://www.24chasa.bg/novini/article/6924512", "text": "Хиляди хора се събраха в Стоунхендж, за да гледат как изгрява слънцето над неолитния паметник в най-дългия ден от годината, съобщиха Ройтерс и Асошиейтед прес, цитирани от БТА.  Хора на всякаква възраст, някои от които облечени като друиди или езичници, изпълняваха ритуали, пляскаха с ръце и напяваха, когато слънцето започна да изгрява в 3,52 ч. по Гринуич. Някои биеха на барабани, други играеха йога. Мнозина снимаха с телефоните си как слънчевите лъчи преминават между мегалитите. Тази година денят на лятното слънцестоене в Стоунхендж отпразнуваха около 9500 души, уточниха от полицията. Каменният кръг в Южна Англия е вписан в Списъка на световното културно и природно наследство. Паметникът е на около 4500 години. Той е известен с това, че мегалитите са подредени според движението на Слънцето. Всяка година хиляди хора го посещават в дните на лятното и зимно слънцестоене.", "date": "2018.06.21", "title": "Хиляди се събраха в Стоунхендж за лятното слънцестоене"}
{"url": "https://www.24chasa.bg/novini/article/6924518", "text": "Европейските страни споделят опасенията от ракетната програма на Иран, присъствието му в Сирия и ролята му във войната в Йемен, каза днес германската канцлерка Ангела Меркел след срещата си в Аман с йорданския крал Абдула Втори, предаде Ройтерс, цитирана от БТА. \"Агресивните тенденции в политиката на Иран трябва не само да бъдат дискутирани, те се нуждаят и от спешни решения\", добави тя. Германия остана в ядреното споразумение с Иран, според което се отменят санкциите срещу Техеран в замяна на строги ограничения върху неговата ядрена програма, след като президентът Доналд Тръмп обяви изтегляне на САЩ от сделката, посочва Ройтерс. Меркел обеща заем от 100 млн. долара за Йордания, която преживява сериозни икономически трудности, предаде Асошиейтед прес. Масовите протести срещу строгите мерки за икономии в началото на този месец предизвикаха смяната на нейния премиер. Заемът е в допълнение към двустранната помощ от 384 млн. евро за тази година. Меркел изрази надежда, че допълнителните средства ще помогнат на Йордания да извърши икономическите реформи, за които настоява Международният валутен фонд. Тя обаче добави, че реформите трябва да бъдат балансирани и \"да не удрят по погрешните хора\". Йорданският крал Абдула, говорейки за задънената улица в израелско-палестинския конфликт, каза, че не може да има мир в Близкия изток без палестинска държава със столица Ерусалим. По-рано днес Меркел посети Германския университет в Йордания. В разговор със студентите тя засегна и болезнената тема за бежанците и мигрантите, като призна, че тя е предизвикала \"дебат по фундаментални въпроси\" в Германия, съобщи Асошиейтед прес. \"Аз съм на страната на онези, и за щастие те са мнозинство в Германия, които виждат необходимостта тя да е отворена страна\", но добави, че мигрантският процес трябва да се регулира.", "date": "2018.06.21", "title": "Меркел: Агресивните тенденции в политиката на Иран се нуждаят от спешни мерки"}
{"url": "https://www.24chasa.bg/novini/article/6923187", "text": "Мерене на период на торзионно махало, завъртане на равнината по поляризация при преминаване през наноматериали, изследване на коефициента на еластичност на пружина, откриване на неизвестно съпротивление и изчисляване на капацитета на кондензатор. Тези опити и експерименти са част от подготовката за международни състезания по физика на петте момчета, които завоюваха медали от Европейската олимпиада по физика (EuPhO) в Москва. На нея участваха състезатели от 23 държави, като всяка изпраща по 5-имата ученици. Концепцията на EuPhO е подобна на реалните изследователски ситуации, с кратко описание на проблемите и много пространство за творчески решения. Със злато от европейското си тръгна Георги Александров от 11-и клас в СМГ. Най-трудна за него е била задачата по електричество, а най-добре се е справил с механиката. В 7-и клас е първата му олимпиада по физика, а от 2-и клас ходи на състезания по математика. Според него с физиката се стига до истината. “Аз лично съм малко мързелив и задачи решавам почти изцяло на школите, на които ходя веднъж в седмицата”, каза Георги. Той харесва и астрономията и прекарва доста време на компютъра. Обича стратегическите игри и играе до късно вечер. Бъдещето си Георги вижда в математиката или физиката. “Решил съм да остана в България. Около 2/3 от учениците избират да учат в чужбина, но аз още отсега съм избрал да уча в Софийския университет, колкото и някои учители да се опитват да ме разубеждават, няма да успеят. Има голяма вероятност да стана учител, защото знанието трябва да е достъпно за всеки”, разказа Георги. Таквор Баронян учи в Darbi College и е 12-и клас. От състезанието си тръгва със сребърен медал, трудна му е била теоретичната задача, защото се е занимавал малко с магнетизъм. Миналата година също е бил на европейското и е успял да спечели бронзов медал. “Тогава бях по-доволен от представянето си, защото имах по-малко опит и очаквах по-малко тт себе си”, казва скромно Таквор. От малък е запален по астрономията, а в 9-и клас решава да се занимава с физика. Печели го с точността, защото за да са успешни. Кандидатства за естествени науки в Кеймбридж. Разпуска с научна фантастика.  Руско Русков печели бронзов медал, затруднява го експериментът. Той е от ПГПАЕ в Бургас и е 12-и клас. Пали се по физиката в 9-и клас, когато учителката му Марияна Анастасова вижда в него потенциал. “Когато започна да ме подготвя за състезанието, видях, че задачите са доста интересни и не е сухият материал, който изучаваме в училище”, каза Руско. Интересна му е връзката между математиката и физиката. Той ще продължи да учи физика в Оксфорд. Обича да спортува, но не му остава много време. Разпуска, като “Виждам доста стойности в хуманитарните науки и те са ми много интересни”, казва Руско. Стефан Иванов също печели сребро, а най-трудна му е експерименталната част. “Авторите се стремят да правят задачите нестандартни и с малко инструкции. Ако човек не е достатъчно съобразителен, не може да разбере какво се иска точно от него. На експеримента се оказа, че само 3-ма души от над 100 имат над половината точки”, разказа Стефан. Той е в 11-и клас в ППМГ “Никола Обрешков” в Бургас. От 2014 до 2017 г. е участвал на международни състезания по астрономия и печелил различни медали. Последно си е тръгнал със злато от международна олимпиада по астрофизика в Тайланд. Абсолютно първо място печели и на международната олимпиада по астрономия в Русия през 2015 г. Преди състезания отделя часове наред за физиката. С физика се занимава от 7-и клас, а най-интересни са му задачите. Освен това момчето участва на състезания по философия, лингвистика, география. Той още не е решил какво ще учи, защото има много интереси. Иво Петров е от СМГ и е в 10-и клас и печели бронзов медал. “За съжаление, не се представих, както очаквах и се надявах. Задачите бяха много сложни, защото са ни дадени условия и ние трябва сами да се сетим как работи физичното явление”, смята Иво. Това е неговото второ международно състезание по физика. По нея се пали изненадващо в 7-и клас, когато започва да решава сам задачи. Най-интересно във физиката му е да се опита да разбере света чрез нея, защо нещо се случва. Обича да се разхожда с приятели, да гледа филми, да плува. Обмисля да се занимава с компютърно инженерство, но не е взел категорично решение.  “Тази година задачите бяха трудни. Основната идея на европейската олимпиада е задачите да не са толкова трудоемки, а участниците да съобразят участието на един-два ключови елемента. Миналата година отново са завоювани 5 медала, но имаше един сребърен и 4 бронзови”, каза техният учител Виктор Иванов.", "date": "2018.06.21", "title": "Суперотличникът Георги остава в България, за да стане учител по физика"}
{"url": "https://www.24chasa.bg/novini/article/6924526", "text": "След сигнал на път Е-79, при разклона за с. Сумер, служители на сектор \"Противодействие на икономическата престъпност\" и сектор \"Противодействие на криминалната престъпност\" при ОДМВР Монтана спират за проверка лек автомобил \"Волво V 40\" с монтанска регистрация, управляван от 53- годишният Б.Д. от гр. Монтана. При извършената проверка е установено, че транспортира 1 500 кутии /30 000 къса/ цигари от марката \"Президент Слимс Супер Лайт\", без български акцизен бандерол. Местопроизшествието е посетено от дежурна оперативна група, извършено е претърсване и изземване. По случая е образувано досъдебно производство. Водачът е задържан за срок до 24 ч. в РУ Монтана. Работата по случая продължава ОДМВР Монтана.", "date": "2018.06.21", "title": "Ченгета засякоха монтанска кола с 30 000 контрабандни цигари"}
{"url": "https://www.24chasa.bg/novini/article/6924529", "text": "За какво привличане на чуждестранни инвеститори говорят постоянно премиерът и министърът на икономиката, след като не могат да осигурят нормални условия да функционира една индустриална зона? Този въпрос зададе народният представител от групата на \"БСП за България\" Димитър Данчев, който заедно с Иван Ченчев, също народен представител от БСП, подкрепи протеста на граждани от \"Толева махала\" и Божурище днес. Хората се бяха събрали на кръстовището на Международен път Е-80 при магазин \"Метро-2\" с искане незабавно да бъде изградено продължението на бул. \"Царица Йоанна\" от ж.к. \"Люлин\" до Индустриална зона \"Божурище\", съобщиха от пресцентъра на БСП - София. \"Протестът на гражданите е напълно справедлив, коментира Димитър Данчев. - В момента входът за най-голямата индустриална зона в София минава през \"Толева махала\" и \"Божурище\". Това предизвиква огромен хаос, тъй като десетки камиони преминават на ден, дори в събота и неделя. Хората настояват поне през почивните дни да бъде забранено преминаването, докато бъде разрешен проблемът с пътя. Гражданите имат обещание от министъра на икономиката, който е принципал на Национална компания \"Индустриални зони\", да бъде изграден нов път между бул. \"Царица Йоанна\" и зоната в Божурище. Но въпреки това, нещата не се получават. Затова хората протестират\". Димитър Данчев обясни, че този проблем не е от скоро и народният представител от БСП Румен Гечев вече е задавал официален въпрос на министъра на икономиката по него. \"С колегата Иван Ченчев, с когото бяхме на протеста днес, ще подготвим ново питане до министъра, за да научим какво става с обещаното от Национална компания \"Индустриални зони\" финансиране от 14 милиона лева за изграждане на пътя и кога най-накрая ще започне работа по него, за да се разтовари трафикът през \"Толева махала\" и \"Божурище\", заяви той. Народният представител от БСП обясни, че съвсем скоро проблемът ще стане още по-тежък, тъй като ще заработи най-големият логистичен център в Европа на известна чуждестранна компания. \"Тогава липсата на довеждаща и извеждаща инфраструктура в района ще предизвика огромен бунт и от страна на инвеститорите, и от тази на гражданите, предупреди Димитър Данчев. - Премиерът и министърът на икономиката под път и над път говорят за привличане на нови чуждестранни инвеститори чрез развитието на индустриалните зони в България, а в същото време не могат да осигурят нормални условия за функционирането им. Така създават проблеми и на бизнеса, и на гражданите и нещата няма как да проработят\".", "date": "2018.06.21", "title": "Данчев: За какви чужди инвеститори говорят управляващите, като не осигуряват нормални условия да функционира една индустриална зона?"}
{"url": "https://www.24chasa.bg/novini/article/6924537", "text": "Сръбският президент Александър Вучич заяви днес пред журналисти, че опитите да му се въздейства по някакъв начин преди новия етап от преговорите с Косово в Брюксел са обречени на провал, предаде ТАСС, цитирана от БТА. \"Мислеха да ме сломят преди Брюксел с измислици и глупости, със страшни изявления за отравяне на водата в Белград, за блокиране на пътища. Няма да ме сломите, само ще ме направите по-силен\", заяви Вучич. Президентът каза също, че макар заетостта да му пречи да бъде \"най-добрият баща и брат\", той няма да позволи на \"никакви хулигани, нито сръбски, нито албански\" да нападат семейството му. На 22 юни след тримесечно прекъсване ще бъдат подновени преговорите между Белград и Прищина. В неделя, 24 юни, Вучич ще се срещне с косовския президент Хашим Тачи в Брюксел. Преди възобновяването на преговорите в. \"Сръбски телеграф\", позовавайки се на дипломатически източници и на източници от разузнаването, писа, че Западът се опитва да въздейства на Вучич да признае Косово чрез неговото семейство. Изданието предупреди, че може да бъде разпространена лъжлива информация за афери с участието на брата на Вучич и обвинения по адрес на президента в ключови моменти на международната полититка, например преди негови важни срещи. Целта е да се принуди Вучич да се защитава от нападки, вместо да се бори за сръбските интереси. В сряда прозападни издания разпространиха снимки на по-големия син на Вучич в компанията на сръбски запалянковци на Световното първенство по футбол, за някои от които се твърди, че имат криминално минало. През последните десетина дни в социалните мрежи бяха разпространени слухове за отравяне на водата в Белград, а на 15 юни бе съобщено за отвлечен журналист, при което някои обвиниха властите за случая, посочва ТАСС", "date": "2018.06.21", "title": "Вучич: Опонентите ми няма да могат да ме сломят преди диалога с Косово"}
{"url": "https://www.24chasa.bg/novini/article/6924496", "text": "\"Много съжалявам, не го видях. Изобщо не го възприех на пътя\", каза през сълзи шофьорът Кирил Георгиев, който през ноември, м.г., уби 16-годишния Костадин Джардов на пешеходната пътека на кръстовището за село Атия и военоморската база. Той обясни, че досега не е търсел родителите на загиналото дете, защото се опасявал, че така ще засили мъката им. Георгиев призна вината си и делото в Бургаския окръжен съд премина по реда на съкратеното съдебно следствие. Това автоматично ще намали присъдата му с една трета.  Прокуратурата поиска 7 г. затвор, а представителят на бащата на загиналото момче - 9 г. за шофьора, отнел човешки живот.  В съдебната зала стана ясно, че подсъдимият Георгиев е имал четири предишни наказания за шофиране с превишена скорост. \"Искам справедлива присъда\", каза едва едва в кулоарите на съда бащата на убития ученик  Апостол. Мъжът не можеше да сдържи сълзите си от огромната загуба.  Тежкият пътен инцидент стана рано сутринта на 20 ноември, 2017 г., когато Костадин Джардов вървял към автобусната спирка, за да отиде на училище в бургаската гимназия по туризъм. Според авто-техническата експертиза подсъдимият е шофирал джипа си с 95 км/ч. при разрешени до 60 км/ч.  След удара тялото на момчето лети над 50 метра. Кървавата катастрофа става пред неколцина свидетели, между които и две малки деца, които в този момент чакат на автобусната спирка. Съдът ще се произнесе с присъда в 16 ч.", "date": "2018.06.21", "title": "Шофьорът, убил 16-годишния Костадин, през сълзи: Не го видях, съжалявам"}
{"url": "https://www.24chasa.bg/novini/article/6924550", "text": "Папа Франциск, който е на посещение в Швейцария, призова днес световните християнски църкви въпреки различията си да работят заедно за преодоляване на разделенията в света, предаде ДПА, цитирана от БТА.  \"Скъпи братя и сестри, пожелах да дойда тук като поклонник в търсене на единство и мир\", каза той пред Световния съвет на църквите в Женева, който тази година отбелязва 70 години от създаването си. ССЦ включва 350 християнски църкви, включително православни, англикански и протестантски, но не и самата Римокатолическа църква, на която папата е глава. Католиците обаче споделят дългосрочната цел на ССЦ за единство на християнските църкви - концепция, известна като екуменизъм. \"Нашите различия не трябва да служат за извинение - каза Франциск в проповедта си. - Нашият свят, раздиран от твърде много различия, които засягат най-уязвимите, ни зове към единство.\" Генералният секретар на ССЦ Олаф Фиксе Твайт приветства папата, като каза, че \"това е ден, за който мнозина по цял свят са копнели и са се молили\". По време на еднодневното си посещение тук папата ще отслужи меса в женевския конгресен център Палекспо пред около 40 000 души.", "date": "2018.06.21", "title": "Папата призова християнските църкви по света към единение"}
{"url": "https://www.24chasa.bg/novini/article/6924159", "text": "Президентът на КНСБ Пламен Димитров прогнозира, че до четири години заплатите в България ще станат 60 процента от средноевропейските. Това ще се случи, ако възнагражденията продължат да растат със сегашните темпове. Димитров коментира това пред журналисти след доклад на генералния директор на Европейския синдикален институт към Европейската конфедерация на профсъюзите Филип Пуше на тема \"Контурите на трудова Европа- 2018\", в който беше засегнато и заплащането в ЕС. По думите на Пламен Димитров тези 60 процента и малко отгоре са психологическата граница, която кара един европеец да се чувства част от общността, а не в положение, в което му се иска да избяга от страната, в която живее, предаде БТА. Според Пуше десетилетие е нужно минималните работни заплати в Източна Европа да стигнат тези в старите страни -членки. Той коментира, че минималните възнаграждения в Източна Европа растат през последните години с високи темпове, но все още парите са близки до тези, необходими само за оцеляване. Докладът отчита нарастване на заетостта в ЕС, но с огромни разлики. Клопката на заетостта е това, че вече в Европа все по-разпространена става частичната заетост от по час -два на ден, нещо, от което засега България е пощадена, коментира синдикалистът Пуше. В Холандия 70 процента от жените и 30 процента от мъжете работят на намалено време, се посочва в изследването. Затова по думите на Пуше, когато ЕК обявява, че заетостта е по-голяма отпреди кризата, трябва да уточни, че броят на часове заетост не е достигнал нивата преди нея. Безработицата също не е стигнала нивото преди кризата общо за целия ЕС. Различията в безработицата в Европа са относително големи, като добре се справят Германия, Малта, Унгария, които имат много различни системи за контрол и достъп до права на пазара на труда. В Полша и Испания над 25 на сто от заетостта е временна заетост - хората нямат постоянен трудов договор, а в Испания почти никой под 30 годишна възраст няма постоянен трудов договор и това е така вече 25 години, коментира Филип Пуше. Той допълни, че в бедни страни като България дори и да работиш на пълна заетост пак не ти стигат парите. Синдикалистът определи като тревожен факт и все по-малкото покритие с колективни трудови договори в Европа. В Унгария, Словакия и Румъния покритието с КТД е под 20 процента от работниците, а в Литва дори под 10 процента. Най-добре се справя в това отношение Франция, където покритието е 90 на сто. Притеснителен факт в изследването е, че синдикалната плътност намалява, а в Белгия са загубени 100 000 синдикални членове, отчете още Пуше. Директорът на Института за социални и синдикални изследвания към КНСБ Любен Томев обобщи резултатите от изследването - растежът в ЕС се завръща 2,4 процента за миналата година и очакван 2,3 за тази година. Пазарът на труда обаче има дълбоки белези от рани, които трябва да бъдат лекувани, а системите за социална защита се задъхват. Ниско е повишението на разходите за социални политики на глава от населението в ЕС от 2010 г. насам, а в същото време нуждите растат. Неравенствата остават високи и затова Европейският стълб за социални права е навременна инициатива и стъпка в правилната посока, каза още Томев.", "date": "2018.06.21", "title": "КНСБ: До 4 години заплатите в България ще станат 60% от средноевропейските"}
{"url": "https://www.24chasa.bg/novini/article/6924209", "text": "Историкът проф. Иван Еленков проследява раждането на професионални съюзи и обществени организации в уредбата на новото всекидневие след 1945 г. в България, отнемането на собственост, назначаването на определени хора и техни близки на ръководни постове, корупцията и създаването на институции за придаване на ежедневна нагледност на комунизма в изследването си  , пише в предговора на ценния си труд Еленков. Сред разгледаните в книгата теми са още Отечественият фронт, изначалният и постоянен въпрос за безстопанствеността, нехайното отношение, злоупотребите с общонародното достояние, техните причинители и последиците от всичко това, дефицитът, качеството, „Системата за самозадоволяване“, „Направи си сам“ и др. На 13 февруари 1954 г. Държавно индустриално обединение „Вълнена индустрия“ се обръща с писмо до Съюза на художниците в България относно разработката на проекти за жакардови одеяла „...с фигури от сегашния бит на народа...“. За корицата на книгата, оформена от Веселин Праматаров, е използвано изображение на този продукт.  (с подзаглавие  ) е петнадесетата книга в съвместната историческа поредица на издателство   и Института за изследване на близкото минало –  . Наскоро излезе и друго ценно изследване, което е част от тази поредица –   от доц. д.и.н. Даниел Вачков. е преподавател по история на българската култура в СУ „Св. Климент Охридски”, професор, доктор на науките за културата. Автор е на множество изследвания, сред които (1998) (2008) (2013).", "date": "2018.06.21", "title": "За отнемането на собствеността и корупцията в Народна република България – изследване на историка Иван Еленков"}
{"url": "https://www.24chasa.bg/novini/article/6924214", "text": "„Темата за Западните Балкани вече е съществена част от приоритетите на ЕС и то за дълго. Българското председателство на Съвета на ЕС спомогна да бъдат поети конкретни ангажименти в тази посока чрез проекти за транспортна инфраструктура, възобновяема енергия, дигитализация, разширяване на програма Еразъм+ и за региона. Истинският капитал за региона остава в потенциала на младите хора. Ето защо инвестицията в техните умения ще е съществен елемент за подобряване на бизнес климата и бъдещето на западнобалканските страни.“ Това заяви българският евродепутат Ева Майдел (ГЕРБ/ЕНП) при участието си в международна конференция на тема „Управление на таланта и младежки перспективи за Западните Балкани“, съобщиха от пресцентъра на ГЕРБ. Събитието се проведе в Брюксел на 19 юни 2018г., а организатори бяха две водещи фондации – Вилфрид Мартенс център, официалната политическа фондация на ЕНП, и унгарският Център за знания „Йозеф Антал“. Освен Ева Майдел в конференцията участваха и двама еврокомисари – Комисар Тибор Наврачич, отговорен за образование, култура, младеж и спорт и Комисар Йоханес Хан, отговорен за политиката на съседство и разширяване. Форматът на събитието включи интерактивни сесии с млади лидери от целия регион на Балканите, както и лектори от бизнеса и изследователските институти. Основните теми на дискусия засегнаха свързаността на малките и средни предприятия в региона и възможностите за старт-ъп компаниите, обмяна на ноу-хау за бизнеса и отговорността на бизнеса за професионалното израстване на младите.", "date": "2018.06.21", "title": "Ева Майдел: България постави Западните Балкани трайно в европейския дневен ред"}
{"url": "https://www.24chasa.bg/novini/article/6924155", "text": "По искане на Окръжна прокуратура – Ловеч, подържано от Апелативна прокуратура – Велико Търново, задържано длъжностно лице остава в ареста. Апелативен съд – Велико Търново потвърди взетата мярка за неотклонение „задържане под стража“, като правилна и законосъобразни и не уважи жалбата на задържаната, съобщиха от държавното обвинение. Йовка Тодорова, която е общинска съветничка от ГЕРБ в Ловеч, е привлечена в качеството на обвиняема за длъжностно престъпление. Разследването е за това, че за период от юни 2017 г. до март 2018 г. като служителка в Дирекция „Бюро по труда“-Ловеч не е изпълнила служебните си задължения във връзка с дейност по предоставяне на безвъзмездна финансова помощ от Агенцията по заетостта. С цел да набави за другиго имотна облага  тя е причинила вреди в размер на 117 300 лв. за Агенцията по заетостта. Неизпълнението на служебните задължения се изразява в извършване на рекламна дейност, чрез насочване на кандидати за обучение към конкретна фирма, в неотразяване на констатации за извършени проверки, некоректно попълване с необходимите реквизити на констативни протоколи за присъствие на обучаеми лица при извършване проверки на място, неизвършване на контролни проверки, съгласно план-график. В резултат на тази дейност, е получена облага за фирмата, която е извършвала обучението, под формата на ваучери на значителна стойност, съобщиха от Апелативната прокуратура във Велико Търново. Съдът прие доводите на прокуратурата, че от събраните по делото доказателства може да се направи обосновано предположение за авторството на деянието. С оглед началният етап на разследването съществува реална възможност обвиняемата да извърши друго престъпление, свързано с влияние върху хода на разследването, поради което съдът потвърди взетата мярка за неотклонение „задържане под стража“. Определението на апелативната съдебна инстанция не подлежи на обжалване. Под ръководството на Окръжна прокуратура – Ловеч действията по разследването продължават.", "date": "2018.06.21", "title": "Окончателно: Задържаната общинска съветничка остава в ареста"}
{"url": "https://www.24chasa.bg/novini/article/6924200", "text": "Разпоредителното заседание по делото за смъртта на 16-годишния Костадин Джардов, премазан на пешеходна пътека край Атия, започна днес в Бургаския окръжен съд. Подсъдим е бургазлията  Кирил Георгиев, който на 20 ноември, м.г. прегази Джардов, докато момчето пресичало, за да стигне до автобусната спирка, на път за училище. Георгиев  е привлечен като обвиняем за това, че при управление на моторно превозно средство  на Главен път II - 9 в посока от  Черноморец към  Бургас, в района на кръстовището с пътя за село Атия  нарушил правилата за движение по пътищата и на пешеходна пътека по непредпазливост причинил смъртта на Джардов. След нелепата смърт на ученика от професионалната гимназия по туризъм в Бургас жители на Атия се дигнаха на бунт, а от АПИ поставиха шумяща маркировка. Преди около десетина дни на мястото започна изграждане на пасарелка, по която да преминават пешеходците в района, за да стигнат до автобусната спирка за Бургас.", "date": "2018.06.21", "title": "Тръгна делото за премазания на зебра край Атия ученик"}
{"url": "https://www.24chasa.bg/novini/article/6924246", "text": "Франция продължава да се противопоставя твърдо на пакета за разширяване, който ще бъде представен на Съвета на ЕС, пише атинският \"Катимерини\", като се позовава на добре информирани източници. Френската съпротива остава, въпреки усилията на Европейската комисия да отдели кандидатурите на Албания и на Македония от останалите, предаде БТА.  Франция не е единствената страна, която има възражения (такива имат също така Холандия, Дания и др.), но е ясно, че евентуална промяна в позицията на Париж ще има решаващо значение. Съществени усилия за преодоляване на различията между държавите членки полага не само ЕК, но и Германия. Във всеки случай преди Срещата на върха на 28 юни въпросът трябва да бъде обсъден от Съвета на министрите на външните работи, който ще заседава в Брюксел на 25 и 26 този месец.", "date": "2018.06.21", "title": "Гръцки вестник: Франция пречи на Скопие за присъединяването към ЕС"}
{"url": "https://www.24chasa.bg/novini/article/6924245", "text": "Маршрутка и товарен автомобил са се блъснали в района 5-ти километър в района на град Добрич днес около 12,00 часа. Пострадали са петима от пътниците. Сред тях има и дете със съчетана травма. Шофьорът е с фрактура на долен крайник, едната от пътничките е получила травма на гърдите и главата, друг пътник е с разкъсана контузна рана. Няма опасност за живота на ранените - каза директорът на МБАЛ –Добрич, Светозар Иванов. Минибусът \"Пежо, е пътувал с пътниците за Варна и се е ударил в движещия се пред него товарен автомобил. Управителят на фирма \"Минибус Експрес\" Атанас Йорданов съобщи, че по пътя е имало строителна машина и пътуващият пред буса камион е спрял внезапно, което е станало причина за пътното произшествие. Шофьорът е опитен и със стаж, твърди управителят. Всеки ден колите на фирмата минават технически преглед. Лекари контролират състоянието на водачите. Пострадалите пътници ще бъдат обезщетени. Застрахователите вече изготвят нужната за това информация.", "date": "2018.06.21", "title": "Петима, сред които и дете, пострадаха при катастрофа на пътя Добрич - Варна (Обновена)"}
{"url": "https://www.24chasa.bg/novini/article/6923986", "text": "\"Ще ти отвлека детето\", \"Ще те закарам на червените фенери да работиш за мен\", тези неща ми каза мъж на български, като до него се чуваше жена, която също му говореше. За заплахите съм пуснала жалба в полицията”. Това разказа пред „24 часа” жена, пострадала от сестрите Тереза и Силвия Мюлер, които имат мрежа от български, белгийски и холандски фирми, чрез които  Жената е получавала заплахите късно вечерта от белгийски телефон през 2016 година, когато си потърсила правата за 20 дни платен отпуск. За заплахите пострадалата е подала сигнал до полицията. Много други жени, изпратени чрез фирми на Тереза и Силвия в Белгия и Холандия, са били измамени, като някои от тях вече успяха да осъдят сестрите Мюлер за неизплатени заплати. Над 10 други подготвят колективен иск, научи „24 часа” от тях. Част от жените, с които разговаряхме, помолиха да запазим анонимността им, защото се страхуват много от сестрите Мюлер и обкръжението им. В редакцията се пазят имената на жертвите, както и записи на разговорите с тях. Звъннахме на двата мобилни телефонни номера, посочени към имената на Силвия и Тереза М. , които са на сайта http://careforyou.bg. На първия номер се включи телефонен секретар. На втория номер отговори жена, която не се представи, но настоятелно попита кой търси Силвия и Тереза. Жената внимателно записа имената на журналиста от \"24 часа\" и молбата му да говори със Силвия и Тереза. Тя обеща да им предаде, но категорично отказа да даде каквато и да е информация - включително дали са в страната, дали това е изобщо фирма CareForYou или „ГРИЖА ЗА ТЕБ“ ЕООД - и двете имена присъстват на сайта  careforyou.bg, където се предлагат услугите за социални асистенти. \"24 часа\" е готов да публикува позицията на сестрите Мюлер, веднага щом решат да ни я предоставят. Международно разследване на журналисти от Белгия, Холандия и „24 часа” в България  . Изплащани са им смешни суми на фона на договорите, които са подписвали с фирми на сестрите Силвия и Тереза Мюлер от Велико Търново.  и веднага предизвика скандал и дебат по темата в белгийския парламент, след като депутати повдигнаха въпроса към социалния министър.  В същия ден вечерта бе излъчен    в предаването Telefacts на белгийската телевизия VTM (филмът може да се гледа след безплатна регистрация в сайта на телевизията).  На 13 юни разследване по темата   от журналистките Анук Хофкенс и Ясмин Пост.  в периода 2013-2018 г. Главна инспекция по труда в България е проверявала 24 пъти седем свързани фирми на сестрите Мюлер. „Констатирани са нарушения, свързани с нерегламентираното командироване на работници и служители в рамките на предоставяне на услуги, като заплащане на възнаграждения под минималното за приемащата държава, нерегламентирани удръжки, незаплащане с увеличение на положен труд на официални празници, работен ден, по-дълъг от законоустановения за Белгия, хората са изпращани без предварително да бъдат информирани за минималните условия на труд и др. За всяко установено нарушение са предприемани принудителни административни мерки, а за някои е търсена и административнонаказателна отговорност”, съобщават от инспекцията.  „Веднага след публикациите в белгийската преса от края на май, според които през различни български фирми, управлявани от едни и същи лица, в Белгия се командироват в разрез със закона работници за осигуряване на грижа на възрастни хора в домовете им, е започнала   в споменатите дружества.  Международното ни разследване установи множество свидетелства на пострадали, от които става ясно, че години наред са извършвани не само административни нарушения, но и насилие, заплахи за живота и здравето на жертвите, както и заплахи да бъдат отвлечени децата им. Затова очакваме в близко време реакция и от МВР и прокуратурата, които  Междувременно на 13 юни, преди малко повече от седмица, Силвия Мюлер е регистрирала нова фирма в град Златарица, област Велико Търново – „Томмакс” ЕООД. Предметът и на дейност започва с „посредническа дейност по наемане на персонал”, показват данни от Търговския регистър чрез Ciela. Това означава, че е много вероятно схемата около основната фирма Care4You, създадена от сестрите Силвия и Тереза, да продължи практиките си. Още на 14 ноември 2016 г. в Белгия Тереза М., управителка на \"Care4You\", е осъдена на 15 месеца лишаване от свобода. Подсъдимата дори не се е явила в съда по време на процеса. Тереза е трябвало и да плати глоба от близо 5 милиона евро. Това става ясно от съдебните регистри. До момента и двете наказания не са изпълнени и Тереза е на свобода.  „С човек като Тереза не може да се разговаря, аз съм безкрайно обидена, никой не ме е ругал така. Тя ни има за роби и ни го е казвала в прав текст. Посягала е физически на хора в офиса, това е система на поведение.” „Ако видя Тереза, бих й казала всички \"кирливи ризи\" право в очите, защото не съм роб и никой няма право да се подиграва с мен.” „Ако видя Тереза, бих й казала да помни, че има Господ. 6 месеца съм работила без почивен ден!”. \"Ако видя Тереза, бих й казала, че ми е жал за нея.\" Това заявиха емоционално пред „24 часа” четири българки, пострадали от престъпната мрежа, които се свързаха с нас след публикацията. Заедно с други жертви те подготвят колективен иск заради неизплатените си заплати и преживения тормоз и унижения. Вижте по-долу какво още ни разказаха те, „24 часа” ще продължи да следи темата. Работила съм във фирма „Муленбург”. Имах приятелство във фейсбук с жена от Банско, която ми каза, че работи там и всичко е окей. Даде ми телефони на фирмата и се свързах с тях. Аз знам италиански. При жената, за която се грижех, е имало инцидент с българката преди мен – доколкото знам, тя не е искала да работи, парите, които е искала, не са били тези, които е получавала. Това са нещата, които съм чувала, но нямам нейни контакти, не знам името й. Жената, за която се грижех е германка в Белгия, знае италиански, немски, английски, затова ме изпратиха там по най-бързия начин, иначе трябваше да уча холандски. За 3 дни ме изпратиха там, казаха ми : „Тръгваш”. Като заминах там, не ме чакаха – аз съм непознат човек в чужда държава. Те ме посрещнаха един час по-късно, беше тъмно - след 21,30-22 часа вечерта, беше си страшно, доста поплаках. Посрещна ме една координаторка, настаниха ме в квартира, там също имаше друга жена, но те не допускат да контактуваме помежду си. 3059 лева трябваше да получавам по договор, а ми превеждаха 700 евро заплата. Спираха ми пари за храна и за квартира,като за храната взимаха пари от мен, а и жената също купуваше. В същото време аз гладувах. Попаднах на много лош адрес, жената броеше хляба, абсолютно всичко, което се купува, и колко съм изяла. След като се прибрах тук през 2016 година, в момента, в който си потърсих правата за 20 дни платен отпуск, навръх Великден започнаха да ми звънят от белгийски номер след 11 часа вечерта. „Ще ти отвлека детето”, „Ще те закарам на червените фенери да работиш за мен”, тези неща ми каза мъж на български, като до него се чуваше жена, която също му говореше. За заплахите съм пуснала жалба в полицията. Имам намерения да си потърся правата, но бих предпочела да е групово. На служителите на държавната агенция, които контролират такива фирми, бих казала, че корупцията е огромна. И корумпирани хора разрешават на хора като сестрите жени в България, които са в затруднено положение и в безизходица, да бъдат манипулирани с човешки живот. Ако видя Тереза, бих й казала, че има Господ. 6 месеца съм работила без почивен ден, те не ни даваха контакти да се свържем с никоя българка. Разбрах за работата във фирмата от една жена в Карнобат и от местен вестник, че се набират лични асистенти в Белгия. Посетихме офиса, където ни дадоха документи. Това бяха много листове, искахме да ги вземем да ги четем в хотела, но ни казаха, че документите не могат да се изнасят от офиса. Направи ми впечатление, че подписах договор за 3100 лева заплата, казаха ми, че ще бъда осигурявана на 2600 лева. Попитах каква заплата ще взимам, но никой не ми каза. Около 10 дни след подписването на договора заминах. Първата заплата, която взех, беше 1340 лева – от тях ми удържаха застраховка. Казаха ми, че семейството е длъжно да ме храни, а те ми спираха пари за храна, за спане и за интернет. Последните 6 месеца взимах 1528 лева. Накараха ме да подпиша празни бланки, повече от 10 броя. Нямахме право да контактуваме с колежките. Единият път, когато пристигнах, ме посрещна Силвия, другият път – Тереза. Когато пристигаме, те са много мили, но след като отидем на адреса и ако имаме проблеми и им звъним, никой от тях не си вдига телефона. Силвия ме нарече „роб”, написа ми, че се изправям като роб, че тя ме е хранила и ми е давала работа, а аз започвам да роптая. От Тереза също съм обиждана страшно много. Страхувах се, когато тръгвах, да не ме оставят по средата на пътя. Не съм ги съдила, но смятам да подам жалба. Те ми превеждаха пари на базата на минималната българска заплата. На 28-ми пътувах за България и на 29 паднах и си разрязах крака, исках да си пусна болничен, а те ми приключиха договора на 28-и. На служителите, които проверяват фирмите, искам да им кажа да не се подиграват с човешкия труд. Аз не съм отишла от хубаво там, но не съм отишла и да се подиграват с мен. Ако видя Тереза, бих й казала всичките й „кирливи ризи” в очите, защото не съм роб и никой няма право да се подиграва с мен. Семейството плаща 2650 евро, а аз получавам 1528 лева последните месеци. Това е подигравка. Работех денонощно, нямала съм изобщо почивни дни в последните 6 месеца. Разрешаваха ми да се разхождам от 9 до 10, жената, за която се грижех ставаше през 2 часа всяка вечер – денонощно работех. През 2016 година пристигнах на адрес в Зеле, гледах възрастна жена. За първи път в живота си подписах празни документи в офиса във Велико Търново. Стоях 2 часа и половина, за да прочета всички документи. От 3026 лева, които трябваше да получавам, аз получавах 700 евро. Никога не съм подписвала молба за напускане при назначаването, молба за платен годишен отпуск без дати, те попълват всичко както им е удобно. Първият месец не се получава почти нищо, защото започва с платен годишен отпуск. Имах страшно много проблеми, няколко месеца не можех да се съвзема от това, което получих като отношение. Когато пристигнах, Тереза трябваше да ме вземе мен и да сменя другата жена, която беше там. И двете присъствахме на скандала, на блъскането и дърпането. Влизайки в къщата, аз й отворих вратата и я поздравих с „Добре дошла, Тереза Мюлер!”. От вратата тя започна да крещи неистово, че тя ми била работодател и е госпожа Мюлер, каза, че ние сме били „мърши”, че не сме й били на нивото. Това беше тирада, която продължи половин час, аз онемях. Тя дойде с нагласа да не ни закара до летището и се опитваше да ни предизвика по всякакъв начин. Имах чувството, че тази жена е дрогирана, за мен това не беше нормално човешко поведение. Тереза ми сложи куфара в багажника, хвана ме за рамото, тя ме блъсна – имах скъсана дреха – извади ми куфара и го хвърли върху ръката на другата жена. После тя беше с посинена ръка, на следващия ден не можеше да работи.  След това Тереза се заключи в колата, стоя десетина минути, момичето се опита да ме защити, а Тереза се нахвърли срещу нея. Тереза намеси децата ми, като каза, че когато те стигнат нейното ниво, можем да говорим на някакъв нормален език. Имам псувни, които ми изпращаше по вайбър, и това продължи цяла нощ. 6 месеца не съм имала нито един почивен ден. Имах намерение да заведа дело, но все още не съм. Не желая да влизам месеци наред в пререкания. Поисках да ми възстановят парите за полета, тъй като тя ми подхвърли билета 20 минути преди полета. Бях захвърлена на улицата без заплата, без билет и без транспорт. В момента се организираме поне 10 жени за колективен иск. Ще съм удовлетворена, ако тези хора си получат заслуженото. Инспекцията може спокойно да провери първо за реално получените суми, тъй като минималната заплата за Белгия е 1546 евро, а ние получавахме наполовина. С човек като Тереза не може да се разговаря, аз съм безкрайно обидена, никой не ме е ругал така. Тя ни има за роби и го е казвала в прав текст. Това беше първото нещо, което ми написа, че съм злобна. Посягала е физически на хора в офиса, това е система на поведение. Работила съм една година за фирми на сестрите. При подписването на първия договор ме вкараха в една стая, като Силвия предварително ми проведе интервю по телефона, по време на което беше много словоохотлива. Каза ми, че трябва да се грижа за някакви деца, след което изчезна за 3 седмици и каза, че семейството с децата се е отказало и ми предложи да опитаме с възрастни хора, като ми каза, че там работата е по-лека и ще се чувствам по-свободна. При подписването имах празни бланки, секретарката ми обясни, че това са документи, които трябва да се дооформят и тъй като аз съм от София, за да не се разхождам отново до Велико Търново, ги подписвам сега. Първият договор беше написан на много ниско ниво, аз имам финансово образование и ми направи впечатление. Имаше клауза за 10 хиляди евро неустойка, ако направя нещо против интересите на фирмата. Кореспондирахме с фирмата по скайп, който вече не е активен, явно те са го закрили. Когато някоя от сестрите отговаря, си личи по тона – императивен е. Фирмата ме е ощетила с повече от 15 000 лева. Всички вноски в НОИ са били за моя сметка. Подадох жалба, след като се прибрах, и получих 900 лева, което е много малка сума. С Тереза съм говорила да ми плаща извънредния труд, тя беше много груба и каза да се обърна към семейството, за което се грижа. Ако я видя, бих й казала, че ми е жал за нея. Бащата на Тереза и Силвия също има фирма, която оперира в Люксембург. Той е скрит собственик, а управител на фирмата е любовницата му – Даниела Симеонова. В Люксембург минималната заплата е 2000 евро. Аз говорих с нея, казах й, че съм кандидат за работа и тя ми отговори, че заплатата, която ми предлага е 1 100 евро. Работят по абсолютно същата схема. ", "date": "2018.06.21", "title": "\"Ще ти отвлека детето!\", \"Ще те закарам на червените фенери да работиш за мен!\""}
{"url": "https://www.24chasa.bg/novini/article/6924263", "text": "Председателят на ПГ на Обединените патриоти Волен Сидеров заяви пред журналисти в парламента, че би подкрепил предложението на БСП депутатите да не почиват през август. Все пак трябва да имаме предвид, че парламентът не е цех, в който се произвеждат части, уточни Сидеров. По думите му работата на депутатите е по-специфична, многостранна, не е само гласуване на закони или поправка, има работа с хора, срещи. Тази дейност остава скрита от камерите и затова се създава впечатление у обществото за бездействие на парламента, смята той, предаде БТА.  \"Знам, че хората недоволстват от това, че през лятото депутатите почиват цял месец. Ако ще отговорим на обществените виждания, да го обсъдим, да го приемем да не почиваме\", каза Сидеров. Все пак според него трябва да има някакъв период за почивка, но ваканцията да не е толкова дълга. Волен Сидеров заяви, че през лятото могат да се обсъждат важни законопроекти, а не само ратификации. Той посочи, че подготвят сериозен закон за възрастните хора, в който не става въпрос за пенсии, а за статута на възрастните хора.", "date": "2018.06.21", "title": "Волен Сидеров: Ако ще отговорим на обществените виждания, да не почиваме"}
{"url": "https://www.24chasa.bg/novini/article/6924259", "text": "Смесени екипи от пътни полицаи от България и Румъния ще осъществяват от утре съвместни контролни проверки по безопасността на движението, които ще продължат през летните месеци на тази година. Това съобщиха от областната дирекция на МВР в Русе. По време на работна среща между началниците на двете пътни полицейски служби от Русе и Гюргево - главен инспектор Михаил Манов и комисар Марин Попеску, са били обсъдени и уточнени предстоящите съвместни дейности, организацията за работа на екипите, графици, маршрути. Предвидено е утре на ГКПП \"Дунав мост\" да се осъществи първата размяна на служители от пътните полиции на двете съседни държави. От русенската полиция, припомнят, че съвместната дейност вече е традиция за служителите от двата погранични района през последните осем години. Смесените екипи, състоящи се от двама униформени служители с полицейски автомобил, ще бъдат ангажирани с контрола по спазването на правилата за движение и нормативните изисквания към участниците в движението в съответната държава. Целта е осигуряване на пътната безопасност заради очаквания интензивен трафик през летния туристически сезон - предимно от румънски и български граждани.", "date": "2018.06.21", "title": "Смесени българо-румънски полицейски екипи ще следят за нарушения по пътищата"}
{"url": "https://www.24chasa.bg/novini/article/6924274", "text": "От БСП поискаха министърът на вътрешните работи Валентин Радев и министърът на правосъдието Цецка Цачева да дойдат утре в парламента и да обяснят пред депутатите какви мерки са предприели във връзка с бягствата от затворите, предаде БТА.  \"Преди минути от интернет сайтове разбрахме, че както казва главният секретар, имаме нов случай на отклонило се лице от български затвор, а всъщност е избягал\", заяви Иван Ченчев от БСП. За нас като народни представители какво остава, може би да се надяваме, че отклонилият се ще бъде заловен по-бързо, докато не си е пуснал брада, коментира още той. Председателят на Народното събрание Цвета Караянчева заяви, че ще разговаря с министрите.", "date": "2018.06.21", "title": "От БСП искат Валентин Радев и Цачева да обяснят за мерките срещу бягствата от затвора"}
{"url": "https://www.24chasa.bg/novini/article/6924269", "text": "Турският президент Реджеп Тайип Ердоган заяви, че неговата управляваща Партия на справедливостта и развитието (ПСР) може да опита да формира коалиция, ако не успее да си осигури парламентарно мнозинство на изборите в неделя, предадоха Ройтерс и турската телевизия Хабертюрк. На 24 юни в Турция ще се състоят предсрочни президентски и парламентарни избори, предаде БТА. Според някои проучвания на общественото мнение може да се стигне до втори тур на президентските избори, а на парламентарните избори управляващата ПСР може да загуби мнозинството си в 600-местния парламент. \"Ако имаме под 300 места в парламента, може да се наложи търсене на коалиция\", каза Ердоган снощи в интервю за радио Крал ФМ. Той добави, че вероятността за това е \"много, много слаба\". Изявленията на президента обаче бележат промяна в досегашната му политическа линия. На 4 май той заяви, че в новата система на управление няма място за коалиции, напомня \"Хюриет дейли нюз\". \"Новата система няма да позволява да бъдат създавани коалиции\", каза тогава президентът, който говори на церемония в Истанбул. \"Президентът и неговият екип ще ръководят страната пет години\" (след изборите), добави той. Според съюзника на ПСР - Партията на националистическото действие (ПНД) - са възможни още едни избори. Лидерът на ПНД Девлет Бахчели заяви на 18 юни, че нов вот може да се състои, ако коалицията на ПСР с ПНД не успее да формира парламентарно мнозинство след изборите в неделя. Думите му противоречат на казаното от премиера Бинали Йълдъръм, който изключи тази възможност. \"Не, няма нужда от нещо такова (нови предсрочни избори). Не може постоянно да занимаваме хората с избори\", каза Йълдъръм в интервю за телевизия Стар.", "date": "2018.06.21", "title": "Ердоган: Може да се наложи търсене на коалиция, ако имаме под 300 места в парламента"}
{"url": "https://www.24chasa.bg/novini/article/6924278", "text": "Хиляди хора са избягали от райони под бунтовнически контрол в Югозападна Сирия, подложени на правителствен обстрел, заяви Сирийският център за наблюдение на човешките права, на фона на засилили се атаки на Дамаск срещу района по границата с Йордания и окупираните от Израел Голански възвишения, предаде Ройтерс, цитирана от БТА.  Според СЦНЧП за последните две денонощия около 12 500 души са избягали от контролираните от опозицията райони в югозападната провинция Дараа. Войната зави на югозапад, откакто сирийското правителство и неговите съюзници разбиха и последните останали гнезда на съпротива на бунтовниците край Дамаск и Хомс. Миналата година боевете на югозапад бяха овладени след споразумението за \"деескалация\" между САЩ и най-могъщия съюзник на президента Башар Асад - Русия. При голяма правителствена офанзива в района ще се създаде риск от разрастване на военния конфликт. Зоната е от стратегическа важност за Израел, който е силно обезпокоен от иранското влияние в Сирия. Вашингтон предупреди, че при нарушаване на споразумението за \"деескалация\" ще предприеме \"твърди и конкретни мерки\". По-рано този месец Асад заяви, че по предложение на Русия правителството иска да сключи споразумение на югозапад, подобно на споразуменията, които вече му върнаха контрола над други райони чрез изтегляния на бунтовническите сили. Но той добави, че засега няма резултат и отдаде това на \"израелска и американска намеса\". Сирийският президент заяви, че ако трябва, тези територии ще бъдат върнати със сила. По-рано през седмицата бунтовниците се зарекоха чрез един от своите командири да не предават \"нито педя\" земя на Асад.", "date": "2018.06.21", "title": "Хиляди цивилни бягат от боеве в Югозападна Сирия"}
{"url": "https://www.24chasa.bg/novini/article/6924293", "text": "Свиканата среща в Европейската комисия за миграцията в неделя е съпътствана от неясноти, след като днес говорител на комисията отказа да посочи кои са поканени за участие, предаде БТА. Председателят на ЕК Жан-Клод Юнкер вчера заяви, че ще присъстват \"заинтересованите\" за намирането на европейско решение. В Туитър той изброи няколко държавни и правителствени ръководители, а по-късно добави, че могат да се присъединят и други. Говорителят днес отказа да потвърди, ограничи или разшири списъка с участниците с обяснението, че \"това е процес в развитие\". Той не можа да потвърди дали на неделната среща ще бъде приет заключителен документ, но не отхвърли съдържанието на разпространявана в медиите чернова. Юнкер вчера предупреди, че след срещата няма да има пресконференция. Според разпространения текст на черновата се предвижда ЕС да заяви, че ще \"организира\" лагери за мигранти извън Общността. Предвижда се държавите по външните европейски граници да бъдат подпомогнати за връщането на незаконните мигранти политически, финансово и с експерти. До 2020 г. се предлага обособяването на европейска гранична полиция с 10 000 служители. Изразено е намерение с идването им в ЕС мигрантите да бъдат въдворявани в центрове, където да изчакват решенията по молбите им за закрила, за да се избегне възможността те да предприемат самоволни пътувания. На мигрантите ще бъде наложено задължението да не напускат страната, в която са пристигнали, а ако те не се подчинят, ще бъдат наказвани. Ако документът бъде утвърден, представители на държавите от ЕС ще се срещат всеки месец за отчитане на изпълнението на решенията. Следваща среща на държавните и правителствените ръководители от ЕС по тези въпроси се предвижда за есента.", "date": "2018.06.21", "title": "Срещата на ЕК за миграцията е съпътствана \nот неясноти"}
{"url": "https://www.24chasa.bg/novini/article/6924289", "text": "Исканията, сигналите и предложенията, жалбите, протестите, молбите, исковете и приложенията към тях могат да се подават до административните органи, органите на съдебната власт, лицата, осъществяващи публични функции и организациите, предоставящи обществени услуги. Това гласуваха окончателно депутатите с промени в Административнопроцесуалния кодекс /АПК/. Това ще може да става също чрез лицензиран пощенски оператор, по факс или по друг начин, оповестен от съответния орган на интернет страницата му, предава БТА.  Когато жалбата или протестът се подават по електронен път чрез органа, издал оспорвания акт, те се подават по реда на Закона за електронното управление, като в тридневен срок от изтичането на времето за оспорване от останалите лица, органът изпраща на съда жалбата или протеста. Ако органът не изпълни задължението си, копие от жалбата или протеста могат да се подадат до съда по електронен път като съдът изисква преписката служебно от органа, издал акта. Заявителят или жалбоподателят, както и всички заинтересовани граждани, които са привлечени или встъпили като страни за призоваване и получаване на документи и съобщения, свързани със започнало производство, могат да предоставят на административния орган или на съда електронен адрес,ако имат, на който да получат съобщение за връчване. На свой ред административните органи, адвокатите, участващи в производството, задължително ще трябва да предоставят електронния си адрес. Изискването влиза в сила от 2019 година, поясни председателят на правната комисия Данаил Кирилов. Съобщаването може да е чрез устно уведомяване по разпореждане на административния орган или съда. Когато съобщаването в производството пред административния орган не може да бъде извършено по постоянен адрес, месторабота, се поставя на таблото за обявления или на интернет страницата на съответния орган за срок, не по-кратък от 7 дни. Споровете относно действителност, изпълнение, изменение или прекратяване на административните договори се решават от компетентния административен съд.Той разглежда делото и се произнася по искането в 6-месечен срок от постъпването му, освен ако в специален закон не е предвидено друго. В предвидените законови случаи непроизнасянето в срок се смята за мълчаливо съгласие да се издаде акт със съдържанието, поискано от заявителя,записа парламентът в АПК. С индивидуалния административен акт, изразен чрез мълчаливо съгласие, не може да се създават задължения и да се засягат права и законни интереси за граждани и организации, различни от заявителя. В случай, че административният орган е дал указания за отстраняване на нередовности в искането на заявителя, срокът за произнасяне започва да тече от датата на отстраняване на нередовностите.", "date": "2018.06.21", "title": "Исканията, сигналите и жалбите ще могат да се подават и по електронен път"}
{"url": "https://www.24chasa.bg/novini/article/6924306", "text": "Рискът 1/3 от София да остане без канализация в следващите 50 години е огромен. Това коментира заместник-председателят на Комисията по финанси и бюджет в СОС Иван Таков. Според него населени места като Кремиковци и Нови Искър от години са пренебрегвани, въпреки че хората, живеещи там си плащат данъците и имат абсолютното право на нормални условия за живот. Това съобщиха от пресцентъра на БСП-София. \"Опасността те да останат без канализация въобще е огромна, категоричен е Иван Таков. - Изграждането на канализация в София е предвидено да става с помощта на европейски средства. А европейската програма затваря през 2020 година. В случай, че до тогава Столична община не се пребори да прокара проект, а подготвеният проект е много проблемен, има огромен риск в следващите 50 години тези части от София изобщо да нямат канализация\". Според Иван Таков е хубаво, че все пак нещо за София е направено. \"Но в случая то не е повод за хвалба. Да, изградили са канализация в \"Симеоново\", но това не решава проблема на София. Това е добро частично решение за един район. Но мисленето трябва да е по-мащабно. Защото няма нищо по-нормално от това в 21-и век хората да разполагат с най-елементарни комунални услуги. И оправданията и кършенето на пръсти, че няма пари, са абсурдни. Защото проблемът с канализацията не е от днес и не се решава за година. А ГЕРБ управляват Столична община вече 11 години\". Заместник-председателят на Комисията по финанси и бюджет в СОС смята, че канализацията в \"Симеоново\" е била използвана за най-обикновен кризисен пиар, предвид неприятната изненада, която обилният дъжд в понеделник вечерта поднесе на управляващите в София. \"За да бъде изградена изцяло канализацията в София, през следващите 8 години са необходими 2 милиарда лева. За тези 8 години, максимумът от средства, които Столична община би могла да осигури по европейски програми, от инвестиционната програма на \"Софийска вода\" и парите, които самата община би могла да задели, са 800 милиона. Това са официални данни от доклад, който беше разглеждан на заседание на СОС само преди няколко месеца, обясни финансистът от БСП. - В крайна сметка всичко е въпрос на приоритети. През годините управляващите в Столична община не отделяха достатъчно внимание на този толкова сериозен проблем и затова сме в такава ситуация в момента - в 21-и век сме, а част от столичани ползват септични ями като в 19-и. Освен всичко друго, това носи и сериозен риск за здравето на хората\".", "date": "2018.06.21", "title": "Иван Таков: Огромен е рискът 1/3 от София да остане без канализация и през следващите 50 години"}
{"url": "https://www.24chasa.bg/novini/article/6924305", "text": "Лидери на група страни от Европейския съюз (вероятно 10) начело с Германия и Франция ще се срещнат в неделя, за да търсят възможни решения на острите спорове относно мигрантите. Германската канцлерка Ангела Меркел, чието правителство преживява криза по въпроса за политиката към пристигащите мигранти, се очаква да се присъедини към лидерите на Австрия, Белгия, България, Франция, Гърция, Италия, Малта, Холандия и Испания за неофициални разговори в централата на Европейската комисия в Брюксел, съобщи вчера нейният председател Жан-Клод Юнкер. По данни на агенцията на ООН за бежанците около 40 000 души са пристигнали в Европа по море от началото на тази година. Това е около половината от влезлите за същия период на 2017 г. Но макар че броят на новопристигащите спада, единството на 28-членния съюз се разкъсва от криза на доверие. Повечето мигранти слизат на суша в Италия и Гърция и тези страни се чувстват изоставени от партньорите си в ЕС. Страни членки като Унгария, Полша, Чехия и Словакия не желаят да споделят бремето и отказват да приемат квоти за бежанци. Според Еврокомисията срещата в неделя, само дни преди редовната среща на върха на ЕС на 28-29 юни, има за цел да \"намери европейски решения\" на предизвикателството на мигрантите\". По-строги мерки по железопътни и автогари са сред мерките, които участващите (в срещата) страни обсъждат като част от усилията да се попречи на кандидатите за убежище да пътуват свободно през отворените европейски граници. Германски медии съобщиха вчера, че това предложение фигурира в проектоспоразумението, разпратено от Брюксел на 10-те поканени страни преди срещата. Според всекидневника \"Зюддойче цайтунг\" проектът предвижда също наказания за кандидати за убежище, които не остават в първата страна от ЕС, в която са регистрирани. Германският делови вестник \"Ханделсблат\" съобщава, че проектът предвижда също значително разширяване на Европейската служба за граничен контрол ФРОНТЕКС и създаване на единна за ЕС агенция за обработване на молбите за убежище. Германската канцлерка Ангела Меркел иска да се постигне общо за ЕС споразумение как да се процедира с мигрантите, за да се избегне хаосът на големия имигрантски наплив през 2015 г. Австрийският канцлер Себастиан Курц, чиято страна поема ротационното председателство на ЕС от 1 юли, каза, че срещата \"не е за германската вътрешна политика, а за отдавна закъсняло решение на миграционния въпрос\". Според него на срещата ще се обсъждат въпроси като \"как защитаваме външните граници на ЕС, как предотвратяваме мигрантските вълни към Централна Европа\". Усилията за реформиране на законодателството на ЕС за убежище от две години тъпчат безплодно на едно място, блокирани главно по въпроса коя страна да поеме отговорност за мигрантите и бежанците и за колко дълго време. Юнкер каза, че ако тези закони бяха актуализирани по-рано, \"нямаше да се сблъскаме с дилемата, пред която сме изправени днес\". Някои страни от ЕС може да са ядосани, че не са получили покана за неделната среща. Белгийският премиер Шарл Мишел например е звънял на Юнкер и е поискал да участва. Юнкер каза, че \"не може да става въпрос, че след неделя ние ще диктуваме на останалите страни членки линията, която трябва да се следва\" за справяне с миграцията. Над 1 милион бежанци нахлуха в Европа през 2015 г., повече от тях бягащи от войните в Сирия и Ирак, като заляха Гърция и Италия, в резултат на което лъснаха слабостите в законодателството за предоставяне на убежище и в приемния капацитет (за бежанци). Турция обаче е поела повече бежанци, отколкото най-големия търговски блок в света (ЕС - б.р.|), а Ливан и Йордания са приели общо около 2 млн. души. \"Нямаме криза с броя (на мигрантите). Продължаваме да имаме криза на политическата воля\", каза в понеделник Софи Маженис - директор за Европа на Върховния комисариат на ООН за бежанците. /БТА/", "date": "2018.06.21", "title": "Няколко страни от ЕС готвят мини среща на върха за миграцията, докато кризата се разраства"}
{"url": "https://www.24chasa.bg/novini/article/6924317", "text": "Да бъде изграден нов ГКПП на сръбско-българската граница ще предложат Румен Радев и Александър Вучич на правителствата в своите страни. Това съобщи на пресконференция българският президент, който е на официално двудневно посещение в Сърбия. \"Предстои да бъде обсъдено кога и къде може да се изгради новият пункт, но трябва да се подчертае неговото значение за двустранното сътрудничество и за това хората от двете страни на границата да могат да общуват по-лесно\", каза в Белград президентът Радев, подчертавайки, че и двамата с колегата му Вучич искат да говорят с конкретика. Радев сърдечно благодари на своя домакин за поканата, за топлото посрещане и гостоприемството при първото му официално посещение в страната. \"Само преди четири месеца с президента Александър Вучич обсъдихме важни теми за нашето сътрудничество и се радвам, че днес можем да продължим да говорим по важни теми за европейската интеграция на нашия регион, важни теми от двустранното сътрудничество за българското национално малцинство и други важни въпроси от взаимен интерес\", каза Радев пред журналистите. \"Със задоволство констатирам, че ръстът на стокообмена между нашите приятелски страни е значителен, като за 2017 г. той надхвърли 1 млрд. евро\", подчерта българският президент. \"Имаме успехи във всякакви области на икономическо съвместно развитие. Със задоволство констатираме и повишения обмен на туризма, а също така и големи свързващи ни инфраструктурни проекти са в развитие. И магистралата София-Ниш, и електрификацията на железниците от Ниш до българската граница, изграждането на газовия интерконектор между двете страни\", добави държавният глава. Радев уточни, че като се говори за свързаност, която е изключително важна за интеграцията в Европа на нашия регион, трябва да се прилага всеобхватния подход. \"Имахме конструктивни разговори за това да бъдем много по-активни и в речния транспорт и туризъм в обхвата на Дунавската стратегия, както и в усъвършенстване на функциите на съществуващите и отваряне на нови гранични контролно-пропускателни пунктове\", каза президентът. На въпрос Радев отбеляза, че очакванията са до 2022 г. нашият участък от магистралата София-Ниш да е готов, а по интерконектора текат предпроектни проучвания. Радев информира, че има официална покана към сръбската държава от България и Румъния като съпредседатели на функционалния блок от въздушното пространство между двете държави и Република Сърбия да се присъедини към този блок. \"Това ще гарантира и безопасност, и много по-голяма ефективност на въздушния транспорт, който се развива с големи темпове, и очаквам Сърбия да се присъедини, а това ще бъде и част от европейската интеграция на нашата съседка\", заяви Радев. Той категорично посочи, че и занапред Сърбия може да разчита на подкрепата на България по европейския си път. \"Това е и нашата цел. Развитието и интеграцията на страните от Балканите е в интерес за целия регион. Считаме, че 2025 г. е амбициозна, но постижима за Сърбия цел по пътя й към ЕС\", каза президентът.", "date": "2018.06.21", "title": "Вучич и Радев предлагат нов ГКПП на границата със Сърбия (Обновена)"}
{"url": "https://www.24chasa.bg/novini/article/6924319", "text": "Поредната крайпътна труженичка на любовта отнесе 1000 лв. глоба за това, \"че като пълнолетно работоспособно лице продължително време не се занимавала с обществено полезен труд, като същевременно е получавала нетрудови доходи по неморален начин – чрез проституция\". 38-годишната жена предлагала сексуални услуги срещу неголеми суми край отбивка по пътя от село Приселци за Варна. В този участък тя и колежките й буквално са на една ръка разстояние. Тя била засичана много пъти от патрулиращи полицаи да предлага ласки срещу пари, като на 22 май тази година край черен път в района тя отново била хваната докато била с клиент. Проверката по-късно установила, че само в периода от месец октомври 2017 г. до 22 май тази година, за извършване на подобни деяния, 38-годишната жена е задържана няколко пъти като са й били съставени общо 4 предупредителни протоколи от полицията. 38-годишната жена е неосъждана досега. Съдът я освободи от наказателна отговорност с налагането на административно наказание – глоба в размер на 1000 лева.", "date": "2018.06.21", "title": "Крайпътна проститутка във Варненско отнесе 1 000 лв. глоба"}
{"url": "https://www.24chasa.bg/novini/article/6924344", "text": "Американският министър на вътрешната сигурност Кирстен Нилсен се оказа на първа линия, за да оправдае крайно оспорваното разделяне на нелегални имигранти на границата, действия, особено критикувани от пет специални майки: първи дами в САЩ. С викове \"Засрамете се!\" във вторник активисти прекъснаха с трясък вечеря на Нилсен в мексикански ресторант във Вашингтон. В десетминутен видеоклип, разпространен в социалните мрежи от социалистическа организация, може да се видят няколко активисти и руса жена, седнала на маса в ресторант, навела глава в сумрак. \"Министър Нилсен, как може да се наслаждавате на мексиканска храна докато депортирате и затваряте десетки хиляди хора, дошли да поискат убежище в САЩ?\", възкликва мъж срещу нея. На пресконференция, организирана припряно в понеделник след обяд в Белия дом, тази елегантна русокоса жена се утвърди като лицето на \"нулевата толерантност\", застъпвана от Доналд Тръмп. Правителството \"ще приложи всички закони, с които разполага\", дори това да означава децата да бъдат отделени от родителите им, отсече Нилсен в отбранителна позиция. 46-годишната държавната служителка обаче е известна с това, че не подкрепя тази мярка, която предизвика национално възмущение и бе осъдена дори от законодатели републиканци, което ще рече от партията на президента. Но адвокатката по професия, която беше неизвестна за обществеността до януари 2017 г., знае как да прояви вярност към Тръмп. Кирстен Нилсен го направи като повтори дума по дума аргумента, според който Конгресът трябва задължително да действа, за да избегне разделянето на деца/родители, макар че законът не го изисква. Тя го направи и през януари, като свидетелства под клетва, че не е чувала президентът да използва израза \"мръсна дупка\" за държави, особено африкански, на среща, на която тя също е присъствала. Отношенията между милиардера и неговия министър, протеже на началника на кабинета в Белия дом Джон Кели, винаги са били белязани от недоверие. Президентът имаше съмнения за способностите на тази жена да оглави департамента за вътрешна сигурност (DHS), суперминистерство с огромен бюджет и около 200 000 служители. Създадено след атентатите на 11 септември 2001 г., министерството на вътрешната сигурност е шапката на различни клонове на федералната изпълнителна власт, от Сикрит сървис до граничната полиция, от бреговата охрана до агенцията за реакция при извънредни ситуации. През последните месеци президентът не криеше раздразнението си, изправен пред растящия брой нелегални имигранти, пристигащи на южната граница на САЩ и от липсата на напредък по проекта му за стена срещу нелегалните мигранти. Нилсен е на горещия стол. Днес министърът е изправена пред задача, която става още по-трудна в много силна емоционална обстановка, изострена от образи на деца, затворени зад оградите на центрове за задържане. Председателката на демократическото малцинство в камарата на представителите Нанси Пелоси поиска оставката на Нилсен в туит, споделен 36 000 пъти. \"Тя позволява на Тръмп безпощадно да държи уязвими деца като заложници, да ги използва като разменна монета. Това е нещо повече от морално осъдително\", посочи Пелоси. Четирите бивши първи дами, които са живи, и сегашната, Мелания Тръмп, заедно обявиха, че са шокирани, че децата са отделени от родителите им. Розалин Картър, съпругата на Джими Картър, нарече \"позорна\" мярката, която е \"срам за Америка\". \"Тази политика на нулева толерантност е жестока. Тя е неморална. Разбива ми сърцето\", написа Лора Буш, съпругата на бившия президент републиканец Джордж Буш син. Мишел Обама, която я наследи като първа дама, й отдаде почит като сподели текста с коментар: \"Понякога истината отива отвъд партиите\". Накрая Хилари Клинтън потвърди, че \"разкъсването на семействата\" е в разрез с ценностите на САЩ. В държава, където политиците много обичат да показват семейството си, Кирстен Нилсен запазва най-голяма дискретност за личния си живот. На неотдавнашна вечеря в Белия дом, дадена в чест на френския президент Еманюел Макрон, родената в Колорадо и израсла във Флорида жена пристигна под ръка с един от подчинените си. Знае се, че тя не е омъжена и че баща й е със скандинавски корени. На изслушването преди утвърждаването й в Сената, Нилсен обаче не показа големи познания за скандинавските страни, когато беше попитана за желанието на Доналд Тръмп да приеме повече норвежки мигранти. \"Норвегия е преобладаващо населена с бели, нали?\", я попита сенаторът демократ Патрик Лийхи. \"Не зная, господине\", отговори Нилсен. \"Но предполагам, че е така\". /От БТА/", "date": "2018.06.21", "title": "Кирстен Нилсен - лице на \"нулевата толерантност\" на Америка"}
{"url": "https://www.24chasa.bg/novini/article/6924354", "text": "Франция трябва да инвестира повече за наблюдение на космическото пространство, за да е сигурна, че то никога няма да стане арена на бъдещи войни, каза днес нейният министър на отбраната, цитиран от Ройтерс. Броени дни след като президентът на САЩ Доналд Тръмп обяви създаването на космически сили като шести вид американските въоръжени сили, Флоранс Парли каза, че Франция, която е ядрена държава, смята, че Космосът може да стане арена на бъдещи конфликти, предаде БТА.  \"Трябва да инвестираме повече в Космоса, отколкото сега, за да можем да го следим и да не допуснем той да стане театър на големи сблъсъци\", каза тя пред телевизия \"Франс 2\". Решението на Тръмп предизвика опасения от нова оръжейна надпревара в Космоса, макар че САЩ са подписали Договора за външното космическо пространство от 1967 г. Той забранява да се разполагат оръжия за масово унищожение в Космоса и ограничава използването на Луната и други космически тела само за мирни цели. Френският парламент в момента обсъжда закона за военното планиране в страната за периода 2019-2015 г., в който се посочва, че \"Космосът е от първостепенен стратегически интерес\". \"Пред лицето на нарастващите рискове и заплахи е необходимо да продължи работата над нови космически съоръжения и технологии и на системи за използването им\", са казва в проектозакона.", "date": "2018.06.21", "title": "Франция се кани да инвестира повече средства за следене в Космоса"}
{"url": "https://www.24chasa.bg/novini/article/6924367", "text": "Министърът на труда и социалната политика Бисер Петков да излезе с позиция как ще се решат проблемите на хората с увреждания и колко пари ще струва това, призова президентът на КНСБ Пламен Димитров. Той коментира общественото напрежение около оставките в министерството и исканията на майките на деца с увреждания. По думите на Димитров социалното министерство и Бисер Петков най-накрая трябва да заемат позиция - не \"за\" или \"против\" решаването на проблемите, защото е ясно, че всички искат да ги решат, а за начините, по които това ще стане и какви средства са нужни за социални, образователни, здравни и други грижи. Лидерът на КНСБ подчерта, че синдикатите подкрепят майките, но не споделят предложеното от омбудсмана Мая Манолова решение. Пламен Димитров смята, че е илюзия, че Закона за личната помощ ще реши проблемите дори на тези 86 хиляди, които имат право на добавка за чужда помощ. Той смята, че е неясно защо след като от повече от година Манолова пише този законопроект, проектопромените не са консултирани с всички хора с увреждания и се е стигнало до ситуацията от онзи ден в Националния съвет за интеграция на хората с увреждания. По данни на МТСП 24 хиляди са ползвали различни асистентски услуги, като от тях 10 хиляди не са хора с увреждания, но с крещяща нужда, такива, които не могат да се грижат сами за себе си, отбеляза Пламен Димитров и попита какво ще правят тези хора, ако се приеме предложението на омбудсмана, което ги изключва от подкрепа. По повод искането на майките на деца с увреждания синдикатите да бъдат проверени за усвояване на различни средства, Димитров коментира, че синдикатите, и в частност КНСБ ,са едни от най-проверяваните от български и от европейски институции организации. За настояването за разпускане на Националния съвет за интеграция на хората с увреждания, Димитров подчерта, че трябва да се помни, че именно организациите там са извоювали чрез много битки сегашните 270 милиона лева за хората с увреждания, които някой сега се опитва да преразпределя.", "date": "2018.06.21", "title": "Пламен Димитров: Социалният министър да излезе с позиция за хората с увреждания"}
{"url": "https://www.24chasa.bg/novini/article/6924357", "text": "Сгушен в зелените хълмове край брега на р. Ганг в северната част на Индия, град Ришикеш, популяризиран преди 50 години от \"Бийтълс\", си остава задължителна дестинация за поклонниците на йога упражненията на Запад, предаде Франс прес. \"Слънцето, Луната, реките са за всички - по същия начин йога упражненията са за всички\", заяви ентусиазирано гуруто Свами Шивананда Сарасвати, докато светът днес чества Международния ден на йогата. Той е одобрен през 2014 г. с резолюция на ООН по инициатива на индийския премиер Нарендра Моди, който вижда в йога упражненията лост за културно влияние на родината си. Инициативата събира десетки хиляди практикуващи йога на планетата, предава БТА.  \"Представете си! Министър-председателят отиде в ООН и се изказа за благотворния ефект от йога упражненията. Днес те са навсякъде\", констатира Сарасвати. В Ришикеш, разположен на 250 км северно от столицата Делхи, легиони туристи от чужбина идват за ашрамите и училищата по йога, които там никнат като гъби. Увлечение, което не бе чуждо на четиримата музиканти от \"Бийтълс\", прекарали два месеца в Индия през 1968 г. \"Йога е начин да водиш спокоен, креативен и щастлив живот - отбеляза премиерът Моди. - Йога упражненията могат да открият пътища за справяне с напрежението и безпокойството.\" ", "date": "2018.06.21", "title": "Индия чества Международния ден на йогата"}
{"url": "https://www.24chasa.bg/novini/article/6924369", "text": "Затворникът, който избяга, докато беше на работа в Ловеч тази сутрин, е бил преместен на по-лек режим в началото на юни. Така отговори на въпрос на \"24 часа\" заместник-правосъдният министър Николай Проданов. Той обясни, че избягалият е рецидивистът Борис Ангелов Иванов, на 48 години. Той бил осъден за кражби и блудства на общо 13 години затвор. Присъдата е влязла в сила през 2011 г. 7 години Иванов е бил на строг режим преди да бъде преместен в затворническо общежитие от открит тип към затвор в Ловеч. Почнал работа като чистач на хале в бившето млекопреработвателно предприятие \"Сердика\". Там работил с още четирима затворници, а обектът не е бил охраняван. Наглеждал ги един служител на фирмата, която ги наела. Именно той подал сигнала около 10.30 тази сутрин, че Иванов го няма.  \"Искам да уточня, че не става дума за бягство, както в случая с Радослав Колев и Владимир Пелов, които избягаха от Централния софийски затвор, а за отклоняване, докато Иванов е бил на работа\", натърти Проданов. Той уточни, че в момента има 802 затворници, които работят на външни неохраняеми обекти. ", "date": "2018.06.21", "title": "Затворникът, избягал от работа в Ловеч, преместен на по-лек режим преди дни"}
{"url": "https://www.24chasa.bg/novini/article/6924417", "text": "Историческото помирение трябва да намери място на Балканите и всички трябва да работим за това езикът на омразата да остане в миналото, а на негово място да дойдат приятелски отношения и сътрудничество. Това заяви българският президент Румен Радев на съвместна пресконференция със сръбския му колега Александър Вучич в Белград. \"Всички държави в нашия крехък регион трябва да осъзнаят, че това е начинът да покажем, че сме си взели поука от миналото и можем да вървим към бъдещето. Това е нашият шанс, а, ако го изпуснем, Обединена Европа няма да приеме нашите балкански драми\", подчерта Румен Радев. Сръбският му колега също подчерта важността на темата за миналото и бъдещето и как конфликтите могат да бъдат превъзмогнати. \"Имали сме неразбирателства в миналото с унгарците, с немците, но е време те да се превъзмогнат, гробовете да бъдат отбелязани, да почитаме загиналите и от двете страни и да се концентрираме върху приятелските отношения в бъдеще\", каза сръбският президент. В петък на двамата лидери предстои първа по рода си среща на толкова високо ниво с българското малцинство в Димитровград. Александър Вучич заяви, че исканията на българите били обсъдени на срещата на четири очи с Румен Радев и те ще бъдат изпълнени. Всички учебници за регионите, където образованието на роден език трябва да се развива, са завършени, подчерта сръбският лидер. Предстоящата среща бе определена като знакова от българския държавен глава. \"Очакваме малцинството да усети силната подкрепа на сръбската държава и законодателните промени, които Белград предприема, да бъдат реално забелязани от българите, живеещи в Сърбия\", каза Румен Радев. Той благодари на Вучич за усилията, които страната му предприема за подобряване на качеството на живот, достъпа до образование и финансирането на медии на роден език. Двамата обсъдили и темата за Косово. България признава независимо Косово, но становищата от страна на Сърбия трябва да бъдат чути, благодарни сме за уважението, което се проявява към нас, коментира Вучич. Румен Радев отбеляза, че диалогът за Косово няма алтернатива, трябва да се намери решение на този казус, така че Сръбия да няма пречки в своята интеграция в европейските структури. Но трябва да бъдем внимателни, аргументите на сръбската страна трябва да бъдат анализирани и оценени много внимателно, защото, ако бъдат пренебрегнати, ще получим моментно решение, но едва ли то ще бъде стабилно, рационално и устойчиво във времето, смята Радев. В Белград президентът Радев проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата \"Приложна носталгия\". Утре президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията \"Св. Св. Кирил и Методий\". Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.21", "title": "Радев в Сърбия: Обединена Европа няма да приеме нашите балкански драми"}
{"url": "https://www.24chasa.bg/novini/article/6924432", "text": "Изложба на българската азбука бе открита в градската библиотека в Берлин. 30 художници от цял свят представиха своите интерпретации и асоциации с 30-те букви от азбуката ни, а изложбата на творбите им бе открита под надслов „Българските букви – една европейска азбука“. Събитието бе част от културната програма, която Българският културен институт в Берлин организира по повод председателството на България на ЕС. Директорът на института Панчо Чернев представи плакатите, а изложбата бе наредена в библиотеката точно до „Потсдамер Плац“ с помощта и на Българо-германския форум. Сред художниците, представени на събитието, са Божидар Икономов, Божидар Йонов и Петър Чучулигов от България, Пол Дейвис от САЩ, Шигео Фукуда от Япония, Джани Бортолити от Италия, Алън Кичинг от Великобритания, Розмари Тиси от Швейцария, Холгер Матис от Германия и други.", "date": "2018.06.21", "title": "Художници от цял свят нарисуваха българските букви"}
{"url": "https://www.24chasa.bg/novini/article/6924423", "text": "Със 100 по-малко са превишенията на фини прахови частици във въздуха на София, отчетени от измервателните станции на Изпълнителната агенция по околна среда през първите три месеца на 2018 г., спрямо първото тримесечие на 2017 г. Това съобщиха от пресцентъра на Столичната община /СО/. Освен количествено, намалението е и качествено, като отчетените средни концентрации за тримесечието варират в диапазона между 30 и 53 хg/m3, докато година по-рано са в диапазона 52-77 хg/m3. \"Намаляването на броя на среднодневните превишения и на самите средни концентрации на фините прахови частици е резултат от комплексните мерки, които общината заедно с гражданите предприема за подобряване качеството на въздуха. Вярвам, че все по-ясно се осъзнава, че всички участваме във формирането на качеството на въздуха и че от всички нас зависи какъв точно въздух ще дишаме\", е заявила заместник-кметът по околна среда Йоана Христова. Тя е припомнила, че през последната година СО изпълнява комплекс от над 100 заложени мерки от Актуализираната програма за подобряване на качеството на въздуха в София до 2020 г. Една от тях е и приетият през януари от Столичният общински съвет Механизъм с действия при превишения на фини прахови частици. За пръв път тази зима е бил въведен \"зелен билет\" за градски транспорт. Еднодневната \"зелена\" карта за цялата мрежа на градския транспорт струва 1 лев и влиза в сила при стойности на фините прахови частици над 200 хg/m3 поне два последователни дни на две градски автоматични станции или на четири градски автоматични станции в един ден. Тези условия бяха на лице на 28 януари, когато гражданите, закупили подобни билети са били 30 000 души. През първите три месеца на тази година общината е възложила измиване на улици и булеварди 33 пъти, а общата площ на измитите пътни платна е 3 177 дка.", "date": "2018.06.21", "title": "По-чист въздух през изминалата зима е отчетен в София"}
{"url": "https://www.24chasa.bg/novini/article/6924419", "text": "Отсрочване с десет години на плащанията по заемите от втората спасителна програма, т.е. 86 милиарда евро от Европейския фонд за финансова стабилност (EFSF), и връщане на Гърция на доходите от гръцките ценни книжа, които държат европейските централни банки, предлага Европейската работна група, която имаше заседание тази сутрин преди срещата на финансовите министри от еврозоната днес в Люксембург, съобщава гръцкото издание \"Вима\", като се позовава на документ на работната група, изтекъл към медиите в Брюксел. Работната група предлага също да се укрепи финансовият буфер за ликвидност и евентуално да бъдат изплатени скъпите кредити от МВФ. Крайното решение за размера на последния транш от спасителната програма обаче е оставено на политическото решение на финансовите министри, предаде БТА. Първата реакция на гръцкото правителство, според \"Вима\", е, че \"получаваме повече, отколкото очаквахме. Не знаем обаче какво ще бъде крайното решение\". Финансовите пазари очакват окончателното решение и неговите детайли, защото не е известно дали наред с разсрочването на заемите ще има и гратисен период за лихвите им. Засега всичко показва, че Гърция ще получи глътка въздух за външния си дълг до 2032 г.", "date": "2018.06.21", "title": "Глътка въздух за гръцкия външен дълг до 2032 г. предлага Европейския съюз"}
{"url": "https://www.24chasa.bg/novini/article/6924553", "text": "Председателят на парламентарната група на ГЕРБ посрещна група пенсионери в парламента.  \"По покана на депутата от ГЕРБ-София Мария Илиева фолклорната група \"Шопкиня\" към читалище \"Бъднина\" в район \"Младост\" и учениците от Националното училище за танцово изкуство посетиха днес Народното събрание. Те изнесоха малък концерт в Клуба на народния представител, с който поздравиха всички в парламента. Аз също имах възможността да ги поздравя и да им благодаря, че популяризират българските традиции\", написа Цветанов в личния си профил във фейсбук.", "date": "2018.06.21", "title": "Цветанов посрещна пенсионери от Добринище в парламента (Видео)"}
{"url": "https://www.24chasa.bg/novini/article/6924560", "text": "Турското правителство е отказало на депутата от Бундестага и наблюдател (за изборите) на Организацията за сигурност и сътрудничество в Европа (ОССЕ) Андрей Хунко да отиде в Турция, предаде ДПА, цитирана от БТА. Анкара е информирала за решението си ОССЕ, посочи депутатът пред ДПА. На 24 юни в Турция ще се състоят предсрочни президентски и парламентарни избори.", "date": "2018.06.21", "title": "Анкара отказа на немски депутат да отиде в Турция"}
{"url": "https://www.24chasa.bg/novini/article/6924558", "text": "Естония заяви днес, че руски правителствен самолет е нарушил въздушното й пространство близо до остров Ваиндло във Финския залив, предаде Асошиейтед прес. Въоръжените сили на балтийската държава съобщиха, че самолетът \"Ту-154\", собственост на руското вътрешно министерство, вчера по обяд за около минута се е намирал в естонското въздушно пространство. Транспондерът му е бил включен, но екипажът на самолета не е бил представил летателен план и не е влязъл в контакт с естонската служба за въздушна навигация, предаде БТА. Външното министерство на Естония съобщи, че е привикало руския посланик и му е предало нота във връзка с инцидента. Това е второто нарушение на естонското въздушно пространство от руски самолет тази година. През 2017 г. имаше две такива нарушения, а през 2016 г. - седем. Последният случай е регистриран близо до въздушен коридор, откъдето преминават руски самолети при полети от и за Санкт Петербург.", "date": "2018.06.21", "title": "Естония: Руски правителствен самолет наруши въздушното ни пространство"}
{"url": "https://www.24chasa.bg/novini/article/6924596", "text": "Преди минути Бургаският окръжен съд определи ефективно наказание от 4 години лишаване от свобода за Кирил Георгиев, премазал с джипа си 16-годишния Костадин Джардов от село Атия. Фаталното произшествие стана на 20 ноември миналата година на кръстовището край Атия, когато момчето пресичало на зебра на път към училище.  Най-вероятно присъдата ще бъде обжалвана от родителите на убитото момче.  \"Много съжалявам, по никакъв начин не съм възприел момчето на пътя, не го видях\", каза в съда Кирил Георгиев. Той сподели още, че не минавало и ден, в който да не мисли за трагедията.", "date": "2018.06.21", "title": "4 години затвор за убития на зебра 16-годишен Костадин Джардов"}
{"url": "https://www.24chasa.bg/novini/article/6924602", "text": "Условно наказание от 1 година „лишаване от свобода“ с 3-годишен изпитателен срок получи 27-годишен младеж от Добрич, използвал данни от чужда банкова карта без съгласието на титуляра. До наказанието се стигна, след като Окръжен съд – Добрич, одобри споразумението, сключено между подсъдимия и прокуратурата. 27-годишният се призна за виновен в това, че на 28 юли 2017г. в Добрич е използвал данни от чужд платежен инструмент и извършил транзакция в размер на 161.56 лв. чрез онлайн платежна система. Към днешна дата той вече е възстановил парите на ощетеното лице. От данните по делото става ясно, че подсъдимият е намерил случайно банковата карта, която била изгубена близо до ПОС терминал. Впоследствие той използвал номера на платежния инструмент, за да направи поръчка от сайт за търговия с козметични продукти. Младежът декларира пред съда, че е подписал доброволно споразумението, съгласен е с неговите параметри и се отказва от по-нататъшното разглеждане на делото по общия ред. Възпитателните грижи за условно осъдения бяха възложени на съответния районен полицейски инспектор по местоживеенето му. Постановеният съдебен акт е окончателен.", "date": "2018.06.21", "title": "1 година условно за ползване на чужда банкова карта"}
{"url": "https://www.24chasa.bg/novini/article/6924628", "text": "Току-що в Бургаския окръжен съд бе докаран 55-годишният Борислав С., който преби до смърт сестра си Десислава на 18 юни в Созопол. Осведомени разкриха пред \"24 часа\", че повод за скандала станало това, че Десислава закъсняла да отвори магазина, който брат й стопанисвал в Созопол. Мъжът е обвинен в причиняване на смърт по непредпазливост. Всеки момент ще започне делото за мярката му за неотклонение, прокуратурата ще поиска постоянна мярка.", "date": "2018.06.21", "title": "Ето го Борислав, пребил до смърт сестра си в Созопол (Видео,снимки)"}
{"url": "https://www.24chasa.bg/novini/article/6924627", "text": "Четири дни след подписването на договора с Гърция за новото име на Македония правителствените органи още не са превели този документ на албански език, въпреки че той е само двайсетина страници, пише албаноезичният македонски портал Порталб, цитиран от Танюг. Според правителствения говорител Миле Бошняковски преводът на договора в момента \"не е приоритет\" за правителството. Порталб посочва, че премиерът Зоран Заев обеща Македония да стане двуезична страна и всички важни документи да бъдат превеждани и на албански, но това \"не се прилага на практика\", предава БТА.  Договорът за новото име на Македония беше подкрепен и от албанските партии в македонския парламент, макар че законът за езиците, който бе приет в началото на годината и който предвижда въвеждането на албанския като втори официален език в страната, още не е влязъл в сила заради ветото, наложено от президента Георге Иванов. Правителството вероятно ще продължи да пренебрегва албанския език в официалните документи с оправданието, че \"не са приоритет\", още повече че за това не са предвидени санкции, констатира Порталб.", "date": "2018.06.21", "title": "Договорът за името на Македония още не е преведен на албански"}
{"url": "https://www.24chasa.bg/novini/article/6924644", "text": "Националният институт по метеорология и хидрология /НИМХ/ при БАН има специфично място в структурата на БАН и той е едно от трите й звена или може би най-важното, което има постоянно възложени функции - за метеорологично обслужване на обществото и на редица сектори в него. Това заяви министърът на образованието и науката Красимир Вълчев след среща с председателя на БАН, с директора на НИМХ-БАН и с представители на метеоролозите, които днес протестираха заради недостиг на средства за дейността им, предава БТА. Министър Вълчев припомни, че през 2018 г. бяха отделени допълнителни 15 милиона за БАН, като те вече са разпределени между институтите от Общото събрание на Академията. Затова през тази година ще търсим варианти за покриване на недостига в бюджета на НИМХ-БАН, а за 2019 г. имаме споразумение още от началото на 2018 г. бюджетната субсидия за БАН да бъде утвърдена от бюджета по дейности. Една от тези тези дейности ще е за метеорологичното и хидрометеорологичното обслужване на държавата и обществото, обясни министър Вълчев. За тази година ще търсим възможности заедно с БАН, за да подпомогнем конкретни разходи на НИМХ-БАН от бюджетите на МОН и на БАН, добави той. Работата на НИМХ-БАН е най-видима и обществото и държавата ни всеки ден са зависими от нея, и затова тази специфика на института трябва да бъде отчетена и от Общото събрание на БАН, коментира образователният министър. Създалата се ситуация в НИМХ е в резултат на дългогодишното, системно недофинансиране на БАН, заяви председателят на Академията акад. Юлиан Ревалски. Той отбеляза, че проблеми с финансирането имат и други институти на БАН, но най-видима е дейността на НИМХ-БАН, защото тя е непрекъсната и 24-часова. НИМХ е уникален институт, в който са съчетани науката и приложната дейност, но при съставянето на бюджета от Общото събрание на БАН няма оперативна дейност, каквато съществува в НИМХ, обясни акад. Ревалски. Той каза, че \"тази оперативна дейност на НИМХ трябва да бъде изведена на отделен ред\", за да няма проблеми с финансирането на метеоролозите. За недостига на средства в НИМХ ще търсим решения на стъпки и на първо време сме обещали над 160 000 лева, като 43 000 лева преведохме и чакаме обосновка от директора на института за другите 120 000 лева, каза акад. Ревалски. Той добави, че ръководството на НИМХ е взело решение за осигуряване на средствата за допълнителен труд, за да знаят работещите в института, че за цялата година - основните им заплати и средствата за допълнителен труд, са осигурени. Заедно с МОН и с НИМХ ще търсим средства за издръжка на дейността на института, отбеляза председателят на БАН. До този момент не се очертава намирането на всички необходими средства до края на годината и те ще бъдат търсени и осигурявани на траншове, за да не се прекрати дейността на НИМХ, каза неговият директор проф. Христомир Брънзов. Той отбеляза, че от ръководството на института се безпокоят за осигуряването на дейността на всички системи за ранно предупреждение за бедствия от хидрометеорологичен характер, които са важни за много държавни структури. От тази дейност се определя взимането на важни решения, включително и от Националния щаб при бедствия, както и за превенция от тях, каза директорът на НИМХ. Той отбеляза, че протест като днешния вероятно няма да има, но има сформиран щаб, който отговаря дали да има бъдещи протести. Необходима е и промяна в Закона за БАН, за да се утвърждава субсидията на институтите по дейности, каза министър Вълчев. Ще предложим заедно със Закона за държавния бюджет такава промяна в Закона за БАН, добави той.", "date": "2018.06.21", "title": "Вълчев: Търсим варианти да покрием\nнедостига в бюджета на метеоролозите"}
{"url": "https://www.24chasa.bg/novini/article/6924652", "text": "На 28 юни в Дома на Европа в София ще се състои публично представяне на законодателните предложения на Европейската комисия за Политиката на сближаване за периода 2021-2027 година, съобщиха от Представителство на ЕК в България. Събитието ще бъде открито от Огнян Златев, ръководител на Представителството на Европейската комисия в България и Иван Иванов, директор на Дирекция \"Централното координационно звено\" на Министерския съвет. Детайлното представяне на предложенията на Комисията ще бъде направено от Андриана Сукова, заместник-генерален директор в генерална дирекция \"Заетост, социални въпроси и приобщаване\" и Витория Алиата ди Вилафранка, директор в генерална дирекция \"Регионална и селищна политика\" на Европейската комисия.", "date": "2018.06.21", "title": "Представят законодателните предложения на ЕК за Политиката на сближаване за периода 2021-2027 г."}
{"url": "https://www.24chasa.bg/novini/article/6924653", "text": "Девет държави членки на Европейския съюз ще създадат сили за бързо реагиране при кибератаки в рамките на новия пакт за отбрана на ЕС, предаде Франс прес, позовавайки се на изявление на литовския министър на отбраната Раймундас Кароблис, чиято страна ръководи проекта. \"Девет държави приеха да участват. Целта е създаване на европейски сили за бързо реагиране, които да функционират на ротационен принцип\", заяви Кароблис пред Франс прес. Колегите му от Хърватия, Естония, Холандия и Румъния ще подпишат заедно с него споразумението в понеделник в Люксембург, а Финландия, Полша и Испания ще сторят това по-късно през годината. Според естонски медии деветата държава е Франция, която ще подпише документа до края на 2018 г., предава БТА.  Екипите от експерти, които ще действат на ротационен принцип, ще помагат на националните власти в случай на кибернападение. Ротацията ще се осъществя в рамките на график, който ще бъде съставен догодина, добави Кароблис. Той предвижда средствата за закупуване на компютри и оборудване да бъдат предоставени от Европейския съюз. Остава да се уточнят с европейските институции редица юридически и технически въпроси. Кибербезопасността е един от приоритетите на подписания миналата година европейски пакт за отбрана, създаден в атмосферата на съмнения за ролята на НАТО, провокирани от американския президент Доналд Тръмп, и излизането на Великобритания от ЕС.", "date": "2018.06.21", "title": "В ЕС се създават сили за бързо реагиране при кибератаки"}
{"url": "https://www.24chasa.bg/novini/article/6924654", "text": "Министърът на отбраната Красимир Каракачанов е запознал правителството с разчет за средствата, които са необходими, за ремонтиране на вертолетите, които са на земята, предаде БТА. Каракачанов, който отговори днес на актуални въпроси в ресорната парламентарна комисия, е запознал и с предложения за промени в Закона за обществените поръчки, с които да се елиминира възможността фирми с дейности, нямащи нищо общо с отбраната, да обжалват обществени поръчки по ремонт на бойна техника. Военният министър обясни пред журналисти, че вчера след заседанието на Министерския съвет е участвал в работна среща с вицепремиера Томислав Дончев и с финансовия министър Владислав Горанов, с които е обсъдил двата въпроса. По думите му за възстановяване на летателната годност на част от наличната вертолетна техника на бойната ни авиация са необходими малко над 50 млн. лева. Каракачанов посочи, че предложенията за промени в ЗОП трябва да се съгласуват с Агенцията по обществените поръчки. Той уточни, че става въпрос единствено за поръчките, свързани с ремонт и поддръжка на бойната техника. Министърът отбеляза и възможността да има предварително сключвани договори за ремонти, които да се изпълняват при наличие на средства, за да няма забавяния, причинени от обжалване на процедури със заводите, които трябва да доставят резервните части. В отговор на въпрос Каракачанов потвърди, че в момента няма нито един изправен Ми-17, защото по думите му не може да се разчитат средства само за планов ремонт на една машина годишно. Трябва да се отделят средства за повече вертолети, никой не е предполагал, че ще се случи подобна катастрофа, посочи министърът. По думите му в случаи на пожари могат да бъдат използвани и вертолети \"Кугър\", но много по-неефективно, защото могат да носят само малко над 1 тон вода, за разлика от 3 тона при Ми-17. Можем да се обърнем към някои частни фирми в България, които имат подобни вертолети, както и към наши съседи и партньори, посочи министърът. Каракачанов посочи, че не е коректно да коментира възможните причини за инцидента с вертолета Ми-17, при който загинаха двама пилоти, преди да са се произнесли компетентните органи. Все пак той добави, че не е съвсем убеден дали причината е в опашния винт на машината.", "date": "2018.06.21", "title": "Каракачанов: В момента няма нито един изправен Ми-17"}
{"url": "https://www.24chasa.bg/novini/article/6924662", "text": "Затворник с 12-годишна присъда избяга по-рано през деня от полигон от открит тип край Ловеч. Борис Иванов се е отклонил от изтърпяване на наказанието си. Мъжът е на 48-години, той е среден на ръст, с кафяви очи и къса, черна коса. Борис Иванов е с нормално телосложение, продълговато, леко мургаво лице, правилен нос, високо чело. На врата си има татус – червена целувка. Това съобщиха от пресцентъра на МВР.  От полицията призовават хората, които имат допълнителна информация за издирвания, или го забележат, да сигнализират на тел. 112 или във всяко поделение на МВР. Анонимността им е гарантирана.", "date": "2018.06.21", "title": "Вижте избягалия затворник от Ловеч (Снимки)"}
{"url": "https://www.24chasa.bg/novini/article/6924792", "text": "\"От 2010 г. насам Европа е изправена пред неочаквана криза на национализма и екстремизма и нейните държави членки се борят да намерят конкретен отговор на това явление. Докато самият ЕС е успешен проект за преодоляване на конфликтите между държавите, съществуват успешни модели за съвместно съществуване с мултиетническите общества. В този контекст, изглежда оправдано да се преразгледат основните модели на мултикултурализъм и интеграция в Европа, за да се прецени дали някои от тях са по-добре приспособени да се справят с посочените по-горе предизвикателства\". Това заяви Илхан Кючюк, член на Европейския парламент от АЛДЕ/ДПС, по време на форума „Борба с ксенофобията: реализиране на успешни мултикултурни и мултиезични модели“. \"За жалост, в днешно време Европа не говори за интеграция, а говори за гетоизация. Неслучайно лидерите на ЕС казаха, че мултиетническия и мултикултурният модел са провалени. Важно е какво предлагаме насреща\", каза Кючюк. \"Много е тъжно, че всички данни показват, че борбата с ксенофобията заема много малка част от обществения и политическия живот на България. В контекста на Българското председателство на Съвета на ЕС говорихме много за Западните Балкани, но не предложихме интеграционен модел. Това са повече от сериозни, недопустими пропуски\", коментира още Илхан Кючюк. Събитието, организирано в партньорство с фондация \"Либерална интеграция\", се проведе в Информационното бюро на Европейския парламент в България. Участие в конференцията, която анализира кризата на национализма и екстремизма в Европа, взе и Мустафа Карадайъ, председател на Движението за права и свободи.   По думите му е необходимо поставянето на точна диагноза и адекватни мерки за справянето с проблема. \"Виждаме поетапно настаняване на ксенофобията в България. Езикът на омразата премина в полето на ксенофобията. Нещо повече - налице са явни симптоми на фашизъм. У нас проблемът с фашизирането на управлението става все по-актуален. Ние имаме общ дълг - да не допускаме завръщането на фашизма. Толерантността е залогът за запазването на мира и бъдещето на цялото човечество\", каза Карадайъ. Конференцията бе организирана съвместно с Фондация за свободата „Фридрих Науман“, Алианса на либералите и демократите за Европа (АЛДЕ) и Либерален институт за политически анализи“. В нея участваха още Роджър Кьолбенер, президент на международното крило на ФДП, Швейцария, Красимир Кънев, учредител и дългогодишен председател на Българския хелзинкски комитет, Ерол Мехмед, заместник-председател на Комисията по образованието и науката в НС.", "date": "2018.06.21", "title": "Илхан Кючюк: Европа трябва да преразгледа моделите си на мултикултуразлизъм и интеграция"}
{"url": "https://www.24chasa.bg/novini/article/6924787", "text": "Един човек загина и 24 бяха ранени при катастрофа на автобус в северозападния турски окръг Бурса, съобщи турската телевизия НТВ. Автобусът се е преобърнал в канавка, информира БТА. Пътниците в превозното средство са пътували за погребение. На мястото на инцидента са пристигнали много линейки и пожарни коли. Трима от ранените са в тежко състояние. Всички пострадали при катастрофата са приети в болници в района.", "date": "2018.06.21", "title": "Катастрофа с автобус в Бурса, един човек е загинал, а други 24 са ранени"}
{"url": "https://www.24chasa.bg/novini/article/6924796", "text": "Националната агенция по приходите отчете ръст в събраните задължения през 2017 година, заяви директорът на НАП Розалия Димитрова, предаде  . Димитрова отчете, че годишният план е преизпълнен с 887 милиона лева. От агенцията обявиха, че за последните 3 години НАП отчита ръст на събраните вземания в размер на 5 милиарда лева. Общите събрани приходи през 2017 година са 19 млрд. лева или с 1,5 млрд. повече от 2018 година. Като успешна практика директорът на НАП отчита въвеждането на т.нар. меки мерки към длъжниците – телефонни разговори, изпращане на електронни съобщения. През 2017 г. са изпратени съобщения на над 410 000 лица, в резултат на което техният дълг е драстично намалял. От НАП отчитат още, че са проверени 64 лица, които са търгували с трети страни. Направени са проверки на 400 лица за данъчни измами, посетени са 170 адреса. 882 големи дружества са проверени. Като предстоящи мерки НАП смята да започне електронни ревизии, да оптимизира фискалния контрол.", "date": "2018.06.21", "title": "НАП отчете 19 млрд. лв приходи за 2017 г."}
{"url": "https://www.24chasa.bg/novini/article/6924793", "text": "Горилата Коко, известна с уменията си да общува с хората с жестове, почина на 46 години, съобщиха световните информационни агенции. Животното издъхна в съня си в резерват в планинската верига Санта Крус, Калифорния, информираха от фондация \"Горила\". Коко се роди през 1971 г. в зоологическа градина в Сан Франциско. На езика на жестовете тя се научи благодарение на д-р Франсин Патерсън, която я включи в проект на Станфордския университет, съобщава БТА. Приматът можеше да общува с хората, използвайки 1000 думи от жестомимичния език. Освен това разбираше 2000 думи от говоримия английски. Горилата се появи в много документални филми и два пъти в сп. \"Нешънъл джиографик\", като през 1978 г. сама се снима за корицата на списанието. Сред приятелите на Коко бяха покойният актьор Роби Уилямс и басистът на \"Ред хот чили пепърс\" Флий. Рок музикантът дори даде на любопитния примат китарата си. Коко веднага започна да дърпа една от струните и даже успя да изсвири един или два рифа. От фондация \"Горила\" заявиха ще запазят \"завета\" на животното с жестомимично приложение с Коко, приходите от което ще се използват в полза на горилите и децата, а също и с други проекти.", "date": "2018.06.21", "title": "Почина горилата Коко, която владееше жестомимичния език"}
{"url": "https://www.24chasa.bg/novini/article/6924814", "text": "Цигарите ще поскъпнат минимално след като от май следващата година всяка кутия на практика ще бъде със свое собствено ЕГН, обясни пред Дарик радио Георги Костов, директор на агенция \"Митници\". Новата промяна се въвежда заради европейски регламент, който цели да намали контрабандата с тази акцизна стока. Чрез т.нар. собствен уникален код ще може да бъде проследен пътят на движение на всяка кутия цигари от производствения цех до магазините за продажба. Ще бъдат въведени и нови бандероли за цигарите, които ще бъдат поставени на различно място от това, на което сега се поставят. \"Това ще оскъпи цената с 20 стотинки на 500 кутии, което е пренебрежимо малък разход\", посочи Георги Костов. Неотдавна пpoyчвaнe нa пeттe гoлeми тютюнeви тъpгoвци в cтpaнaтa показа, че нeзa?oннaтa тъpгoвия c цигapи пpeз пocлeднитe тpи мeceцa нa 2017 г. e oтбeлязaлa pъcт. ", "date": "2018.06.21", "title": "Лек скок в цената на цигарите от май следващата година"}
{"url": "https://www.24chasa.bg/novini/article/6924811", "text": "\"Не съм бил сестра си, не смятам, че аз съм я убил. Напротив, три пъти виках лекар. Не веднъж съм я спасявал от тежкия й алкохолизъм. Двамата сме близки от деца, но тя от 16-годишна пиеше, от тогава е алкохоличка. Може би родителите ни имат някаква вина, че не предприеха принудителни действия. Много я обичам, Бог да я прости. Не знам дали е погребана дори, за което ми е много мъчно\". Това е само една малка част от всичко, което каза в Бургаския окръжен съд преди минути 55-годишният Борислав Стоянов, обвинен за смъртта на сестра си Десислава. В съдебна зала той се отрече от част от показанията пред полицията, в които признава, че е ударил сестра си. \"Беше обикновена караница, след това тя излезе от стаята сама и спокойна. После ми се обади майка, че на сестра ми й е зле\", разказа Борислав.  49-годишната Десислава Стоянова издъхна в УМБАЛ Бургас на 19 юни, а аутопсията показала, че тя е с разкъсани черен дроб и жлъчка. Прокуратурата повдигна обвинение на брат й Борислав за причиняване на смърт по непредпазливост. Според разследващи на 17 юни двамата се скарали в къщата, в която живели в Созопол и Борислав я ударил с юмруци и ритници в областта на корема. В съда днес стана ясно, че Десислава е страдала от тежка цироза на черния дроб , но въпреки това продължавала редовно да пие. Не веднъж за нея е викана Бърза помощ, тъй като изпадала в кризи. Според прокуратурата обаче след като я ударил няколко пъти в корема, знаейки за сериозното й заболяване, Борислав не казал на лекарите за побоя, опитвайки се по този начин да прикрие деянието си. Окръжният прокурор Андрей Червеняков поиска постоянна мярка за неотклонение \"задържане под стража\". Защитата на обвиняемия - адвокат Стефан Първанов от САК настоя за по-лека мярка, твърдейки, че клиентът му не е нанасял побой над сестра си. Освен това юристът заяви в съдебната зала, че Борислав Стоянов има онкологично заболяване и страда от високо кръвно. Той обаче не успял да се сдобие с медицински документи за днешното съдебно заседание. \"Искам да не бъда задържан, за да се грижа за 3-годишната си дъщеря. Отглеждаме я сами с майка й, с която живея в Созопол. Не се смятам за криминално проявен\", каза 55-годишният Стоянов. Въпреки молбите му окръжната съдийка Петя Георгиева го остави в ареста.", "date": "2018.06.21", "title": "Задържаният за смъртта на сестра си Борислав: Не я убих аз"}
{"url": "https://www.24chasa.bg/novini/article/6924815", "text": "Сливенският окръжен съд наложи ефективно наказание от 13 години и 4 месеца \"лишаване от свобода\" на мъж, извършил убийство на 18-годишно момиче. Това съобщиха от Окръжната прокуратура в Сливен, внесла обвинителния акт. Милан Й. е подсъдим за това, че на 13 януари т.г., в Твърдица, умишлено умъртвил 18-годишно момиче, като деянието е извършено по особено мъчителен начин. Към определеното от Окръжния съд наказание ще бъде присъединено и наказание \"лишаване от свобода\" за срок от шест месеца, наложено на осъдения по предходна присъда. Последната присъда е постановена по реда на съкратеното производство. Наказанието трябва да бъде изтърпяно при първоначален строг режим. Присъдата на Окръжния съд в Сливен може да бъде обжалвана пред Апелативния съд в Бургас.", "date": "2018.06.21", "title": "13 години затвор за мъжа, убил 18-годишна в Твърдица"}
{"url": "https://www.24chasa.bg/novini/article/6924826", "text": "Председателят на ПГ на ГЕРБ и заместник-председател на партията Цветан Цветанов се срещна днес в София с представители на Християндемократическия съюз от местната власт в Щутгарт. В срещата участва и кметът на Велико Търново и председател на НСОРБ Даниел Панов, съобщиха от пресцентъра на ГЕРБ. По време на срещата Цветан Цветанов подчерта, че между българския и германския народ съществуват дълбоки връзки, като изтъкна, че това ясно проличава в доброто сътрудничество между ГЕРБ и фондациите „Конрад Аденауер“ и „Ханс Зайдел“. Председателят на ПГ на ГЕРБ отбеляза, че вследствие на кризата в Близкия изток и увеличения мигрантски поток към Европа, на България се е наложило да изгради възспиращо съоръжение по границата с Турция. „Справихме се отлично с тази задача, като днес можем да кажем, че мигрантският натиск е равен на нула“, изтъкна Цветан Цветанов. По думите му за България европейската солидарност, изразяваща се в кохезионната политика, е изключително важна за развитието на регионите и осигуряването на просперитет на гражданите. Пред членовете на регионалната група на Християндемократическия съюз в Щутгарт Цветанов бе категоричен, че едно държавно управление е силно, когато има добре работеща местна власт. „Днес кметовете на ГЕРБ представляват над 5 млн. български граждани. Отговорността ни е голяма, затова всички депутати и представители на изпълнителната власт сме в непрекъснат диалог с кметовете“, обясни зам.-председателят на ГЕРБ, като подчерта, че именно в това се крие силата на ГЕРБ. „Ние сме постоянно сред хората в желанието си да чуем и съответно решим проблемите им“, посочи Цветанов. Председателят на ПГ на ГЕРБ уточни, че от 2009 г. насам приоритет на правителството е поддържането и качественото изграждане на пътищата от републиканската пътна мрежа. „Малко след като обявихме кога окончателно ще бъде построена АМ „Хемус“, веднага бе проявен инвеститорски интерес към районите, през които тя ще минава“, съобщи Цветанов. На свой ред председателят на НСОРБ и кмет на Велико Търново Даниел Панов разказа на гостите от Германия какви са функциите на сдружението. Той изтъкна, че кметовете в цялата страна усещат подкрепата на държавата и благодарение на това нещата се случват. „Все повече градове в България придобиват истински европейски облик“, заяви Панов. По думите му НСОРБ днес помага със своите препоръки в изработването на законите, които пряко касаят работата на общините. В рамките на събитието се проведе и дискусия, по време на която представителите на ХДС споделиха своите впечатления от работата на местната власт у нас. „Като членове на Европейската народна партия, за нас е изключително приятно да видим колко активно работи местната власт“, казаха гостите.", "date": "2018.06.21", "title": "Цветанов се срещна с представители на Християндемократическия съюз от Щутгарт"}
