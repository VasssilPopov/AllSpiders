{"url": "https://www.24chasa.bg/novini/article/7606740", "text": "Скоро ще заработят 2 системи за измерване на средна скорост, с които ще се засичат шофьорите джигити, съобщи главният секретар на МВР Ивайло Иванов по време на семинар по пътна безопасност в Пловдив. Чака се лиценз за системите на АМ “Люлин” и на пътя Пловдив - Карлово. Освен това камери за измерване на средна скорост ще има и на пътя убиец Русе-Бяла, както и в района на село Микре, където стават много катастрофи със загинали и ранени. “Водачите не спазват ограниченията за скоростта, обикновено намаляват преди стационарните камери, защото знаят къде са. По-добър ще бъде ефектът при отсечка “средна скорост”, защото контролът ще бъде много по-голям, отколкото с камерата”, каза Иванов на форума, който събра ръководството на няколко институции. Чака се техниката да получи лиценз от института по метрология. Така всички заснети от тях нарушения ще бъдат доказателство в съда, ако някой реши да обжалва. 438 000 случая на превишаване на скоростта са заснели камерите на Пътна полиция за 7-те месеца на 2019 г. става ясно на събитието. От началото на януари до края на юли са засечени 2 млн. нарушения на пътя. За същия период на м.г. са били 1 380 000. Това съобщи в шефът на отдел Пътна полиция комисар Росен Рапчев. Статистиката сочи, че за 7-те месеца катастрофите са със 185 по-малко в сравнение с този период през 2018-а. През 2019-а са загинали 173 водачи, 75 пътници и 70 пешеходци. Най-много пътни инциденти са станали в столицата, Пловдив и Варна, а най-малко - в Габрово, Кюстендил, Видин, Кърджали и Смолян. 1437 от катастрофите тази година са при сблъсквания на автомобили. Над 800 са самокатастрофиралите. “Вътрешна сигурност” в МВР вече търси във фейсбук информация за корупция сред служителите на Пътна полиция, съобщи шефът на отдела старши комисар Румен Ганев. От началото на годината ловците на корумпирани в системата работят по 10 подобни случая. Така се стигнало и до полицай, който искал пари от шофьор на турското посолство. Над 40% от сигналите са срещу полицаи, които са си свършили съвестно работата, показва анализът на “Вътрешна сигурност”. Репликата “Какво правим сега?” остана в миналото, каза още комисар Ганев. ", "date": "2019.08.14", "title": "Системи за средна скорост на пътя Русе - Бяла и край Микре"}
{"url": "https://www.24chasa.bg/novini/article/7606661", "text": "Младеж изпуснал газов пистолет, който е законно притежаван, на метростанция \"Сердика\", съобщиха от МВР за \"24 часа\". Пистолетът е гръмнал веднъж. Изтрелът се е чул. Служителите на реда са дошли на място. Младежът ги е изчакал и е разказал какво е станал - докато тичал да хване влакчето, 19–годишният служител на охранителна фирма, изпуснал законно притежавания си газов пистолет, който произвел изстрел. Няма пострадали, уточниха от полицията. При огледа пистолетът е открит паднал на линията на мотрисата. На мъжа ще бъдат наложени санкции, свързани с неправилното съхранение на оръжие.", "date": "2019.08.14", "title": "Младеж изпуснал газовия си пистолет на метростанция \"Сердика\", изплаши пътниците (Обновена)"}
{"url": "https://www.24chasa.bg/novini/article/7606660", "text": "Милиони години след като нашите праисторически предци еволюираха така, че да загубят опашките си, японски учени конструираха техен роботизиран вариант, който да помага на старите хора, пише агенция Ройтерс, цитирана от БТА.  Новият изкуствен орган, кръстен \"Arque\" /Арка/, е с дължина един метър. Той имитира опашките на гепардите и други животни, които им помагат да запазят равновесие и при катерене. Учени от университета \"Кейо\" демонстрираха роботизираната опашка, която действа по принципа на махалото. Когато човешкото тяло се наклони на една страна, придатъкът, привързан със специален колан, балансира в противоположна посока. Колкото повече Япония се състарява, толкова по-настоятелни стават опитите на учените да запазят населението работоспособно и когато достигне третата възраст. Докато други нации разчитат на внос на работна ръка, Страната на изгряващото слънце предпочита да заложи на технологиите за решаването на проблема. Роботизираната опашка използва 4 изкуствени мускула и сгъстен въздух, за да може да се движи в осем посоки. Засега тя е все още лабораторна разработка, но когато стане по-гъвкава, тя ще може да бъде използвана във всекидневния живот. От една страна тя ще помага на възрастните хора да пазят равновесие, но също така ще може да бъде използвана в работна обстановка. Тогава тя ще помага на складовите работници, носещи големи товари, да не залитат в една или друга посока.", "date": "2019.08.14", "title": "Учени конструираха роботизирана опашка, която да държи изправени старите хора"}
{"url": "https://www.24chasa.bg/novini/article/7606671", "text": "От МВР потвърдиха пред  , че става въпрос за трудова злополука, поради което не дадоха повече подробности за инцидента. Единият ранен е 26-годишен. Той е откаран в най-близката болница – УМБАЛ „Царица Йоанна – ИСУЛ” и е в стабилно състояние, без опасност за живота. Причините за инцидента се изясняват. Очаквайте подробности!", "date": "2019.08.14", "title": "Двама ранени след инцидент на строителна площадка в София"}
{"url": "https://www.24chasa.bg/novini/article/7606684", "text": "Възрастна жена пропадна в шахта на столичен подлез на бул. България\", около площад \"Ручей\". Тя е прекарала около половин час със заклещен крак между ръждивите процепи на капака на канализацията, докато дойдат от аварийния отряд към Столичната община, за да й помогнат. За инцидента потвърдиха и от пресцентъра на общината пред Dir.bg и поясниха, че капакът е нарязан и ще бъде подменен. Също така уточниха, че по тяхна информация жената е прегледана от лекар. Снимката на инцидента публикува очевидецът Виктор Волокин, който сподели кадъра в \"Забелязано в София\", предаде    Публикацията му в социалните мрежи събра стотици коментари и споделяния.", "date": "2019.08.14", "title": "Жена пропадна в шахта в София, авариен отряд я спаси"}
{"url": "https://www.24chasa.bg/novini/article/7606697", "text": "Служители на ГД „Гранична полиция“ извършват претърсване и изземване на три адреса във връзка с откритите днес близо 800 литра нелегален алкохол, съобщиха от там. Граничните полицаи провели специализирана операция за противодействие на контрабандата и нерегламентираното разпространение на акцизни стоки в зоната за отговорност на ГПУ-Варна.  граничен полицейски наряд спрял на главен път Е-87 в местността Харамията микробус, брандиран с логото на винен завод. При извършване на проверка на превозваната стока са установени картонени опаковки с надписи “SHARDONNAY“ и „ROSE“ - 154 кутии по 5 литра и 5 кутии по 3 литра. При проверка на съдържанието в опаковките се установява наличие на високоалкохолни напитки - ракия, водка, уиски и мента с общо количество около 800 литра. Граничните полицаи установили, че в документите, придружаващи проверената стока е посочено, че в опаковките се сдържа вино. В ГПУ са задържани водачът на микробуса и двама пътници. Уведомен е дежурен прокурор от Районна прокуратура Варна. По случая е образувано досъдебно производство. Работата по случая продължава.", "date": "2019.08.14", "title": "Три адреса тарашат за близо 800 литра нелегален алкохол (Снимки)"}
{"url": "https://www.24chasa.bg/novini/article/7606733", "text": "Президентът на САЩ Доналд Тръмп заяви, че след като е станал държавен глава, е загубил близо 5 милиарда долара, предаде ТАСС. На тази стойност Тръмп оценява загубите, които е претърпял, тъй като се е отказал от кариерата си на бизнесмен, като включва в нея и разходите за адвокати във връзка с подадени срещу него жалби. \"Това да съм президент на САЩ вероятно ми струва между три и пет милиарда долара\", каза Тръмп, цитиран от телевизия Ен Би Си. \"Все ми е едно обаче, това не ме интересува\", допълни той. В изказването си президентът на САЩ пак обяви, че ще се кандидатира догодина за втори мандат на поста. \"Това, че съм президент, ми струва цяло състояние\", подчерта Тръмп. Телевизия Ен Би Си направи уговорката, че твърдението на американския президент няма как да бъде проверено. Сегашният стопанин на Белия дом многократно е заявявал, че състоянието му надхвърля 10 милиарда долара. Според публикуваната през март класация на списание \"Форбс\" обаче общата стойност на неговите активи е около 3,1 милиарда долара. По време на предизборната кампания през 2016 г. Тръмп заяви, че смята да публикува данъчните си декларации, но така и не го направи. Обяснението му бе, че това е заради проверките, които се правят на неговия бизнес. Тръмп каза, че адвокатите му го съветват да не разкрива тези данни. През май 2017 г. той заяви в интервю, че може да публикува данъчните си декларации само след като напусне президентския пост. Още преди да встъпи в длъжност, Тръмп обяви, че е напуснал всичките си постове в своята бизнес империя и ги е прехвърлил на синовете си Доналд и Ерик. Президентът на САЩ освен това консолидирал всичките си компании, така че да имат общо счетоводство и отчетност. Вместо да продаде своите активи, Тръмп ги превел на тръстов фонд, управляван от синовете му.", "date": "2019.08.14", "title": "Тръмп: Да съм президент ми струва към пет милиарда долара"}
{"url": "https://www.24chasa.bg/novini/article/7606751", "text": "Сформиране на Национален координационен съвет, увеличаване броя на координаторите по донорство, обучения, обновяване на нужната апаратура, лично участие на директорите на болници за откриване и поддържане на донори, включване на теми за трансплантацията и донорството в учебните планове на средните училища. Това са част от промените, които предвижда проектът на Национална програма за насърчаване на донорството и подпомагане на трансплантацията 2019-2023 г. Тя е публикувана за обществено обсъждане на сайта на здравното министерство. Националният координационен съвет ще ръководи изпълнението ѝ. Ще се определят 6 регионални координатори, които ще проследяват донорските ситуации по региони и всеки месец ще отчитат пред съвета причините, поради които не се подават потенциални донори от болниците там. Освен тях ще има 30 областни координатори, сред тях 3-ма за София Те ще отговарят за всяка една болница в областта. За подобряване на подготовката им, както и тази на лекарите от интензивните и спешни отделения за идентифициране на потенциални донори периодично ще се организират обучения. Те вече започнаха - само преди 2 седмици водещ испански професор от университета в Барселона бе у нас и проведе двудневно обучение на 38 специалисти. Испания е сред световните лидери в трансплантациите. Ще се осигури апаратура за диагностика и лечение с оглед идентификация на възможно най-ранен етап на потенциалния донор и неговото поддържане. Залага се още подобряване на логистиката. Всички големи болници ще бъдат ангажирани в системата на трансплантационния процес, а към по-малките ще има изискване да имат план за трансфер до подходяща структура при донорска ситуация. Сред основните цели на програмата са не само увеличаване на донорите, чийто недостиг е световен пробем, но и постигане на европейски нива на преживяемост на реципиентите след трансплантация - поне 5-годишна при 70% от тях. Освен това ще се оказва подкрепа и за родствено, но и кръстосано донорство За второто настояват от години много пациенти у нас. При него двама живи донори, роднини на нуждаещи се от трансплантация, могат да разменят реципиентите си, защото съвместимостта между тях е по-голяма. Повишаване на информираността на обществото също е сред заложените цели, като за това се предвиждат медийни кампании. В момента у нас за трансплантация на бъбрек чакат 1018 болни, за сърце - 47, за черен дроб - 46, за бял дроб - 18, за панкреас - 10. Становища и мнения по проекта на програмата могат да се подават до 30 август. След отразяването им финалният вариант ще премине през междуведомствено съгласуване, преди да се внесе за обсъждане в Министерския съвет.", "date": "2019.08.14", "title": "Донорството влиза  в уроците от 8-и до 12-и клас"}
{"url": "https://www.24chasa.bg/novini/article/7606623", "text": "Бурни реакции в Северна Македония предизвика изказване на премиера Зоран Заев, че няма да позволи “няколко престъпници, един суетен журналист и педераст да свалят правителството”, съобщи ТАСС. Заев каза това късно в сряда, коментирайки за първи път разтърсващата страната афера “Рекет”. По-късно премиерът се извини в туитър и написа, че ЛГБТИ общността има неговото голямо уважение. “Използвах думата педераст, за да опиша характерна особеност, а не да означа сексуално определение. Извинявам се на ЛГБТИ хората. Ще се боря за техните права, както и досега”, написа Заев. Премиерът каза, че спекулациите стигат дотам някой да се опитва да намеси и него, и напомни, че е дошъл на власт благодарение на гласа на народа, борейки се за свобода, демокрация, правова държава и нормална страна, пишат местните медии. “Аз съм борец и ще продължа да се боря за това докрай”, заяви Заев. Той добави, че всеки, за когото се установи, че е замесен в аферата и е нарушил закона, трябва да отговаря. Макар Зоран Заев да не уточни за кой “суетен журналист” става дума, обществеността разпозна, че думите са насочени срещу редактора Бранко Героски, който лично съобщи, че след изявлението е станал цел на увеличен брой нападки и дискредитиране в социалните мрежи. Опозиционната ВМРО-ДПМНЕ обаче поиска Заев да понесе отговорност и заяви, че най-остро осъжда обидите и заплахите на Заев срещу журналистите, които разкрили неговата престъпност, както и обидите въз основа на сексуално определение. Сдружението на журналистите в Македония също осъди изявлението на Заев и призова той да се извини на журналистите. Журналистът от в. “Ла Верита” Ларис Гайсер, който публикува разговорите по случая “Рекет” заяви, че политическата кариера на Зоран Заев, който според него е замесен в аферата, е приключила и международната общност е загубила доверието си в него. Аферата “Рекет” е свързана с бизнесмена Боян Йовановски, за който се твърди, че е посредничил между ръководителката на спецпрокуратурата Катица Янева и обвинени в крупни финансови престъпления богаташи. Главно действащо лице в аферата е и бизнесменът Йордан Камчев, който има български паспорт. Преди години той беше предложен от властите в София за почетен консул на България в Охрид, но Скопие отказа. Срещу него се води дело за злоупотреба с пари, неплащане на данъци и други финансови измами. Според македонските медии съдебните органи и представителите на спецпрокуратурата са поискали подкуп от няколко милиона евро, за да освободят бизнесмена от всички тези обвинения. Главен посредник в сделката е известният шоумен и собственик на телевизия Йовановски, познат като Боки 13. Той е казал пред полицията, че има доказателства срещу премиера Заев и неговите сътрудници и съветници като Зоран Башанович. ", "date": "2019.08.14", "title": "Заев се зарече, че педераст няма да  го свали от власт,  после се извини на  гей общността"}
{"url": "https://www.24chasa.bg/novini/article/7606718", "text": "Пламен Георгиев, който в края на юли подаде оставка като шеф на Комисията за противодействие на корупцията и отнемане на незаконно придобитото имущество, е назначен от правителството за генерален консул на България във Валенсия. Решението на министрите е взето на закрито заседание на 7 август - два дни след като на извънредно заседание ВСС възстанови Георгиев на работа в Специализираната прокуратура. Външната министърка Екатерина Захариева не е присъствала на заседанието на кабинета, на което е одобрен новият консул, става ясно от публикуваната стенограма от седмичната среща на министрите. Пламен Георгиев подаде оставка като шеф на антикорупционната комисия на 31 юли и тя моментално бе одобрена от парламента. На 5 август пък ВСС прекъсна летния си отпуск, за да го възстанови на работа в Специализираната прокуратура. Георгиев обясни, че напуска КПКОНПИ заради скандала с огромната тераса на апартамента му в София, защото можел да се отрази на работата на комисията. Преди това обаче изкара няколко месеца отпуск, докато текат проверки срещу него. По думите на Георгиев тази от НАП е показала, че всичко при покупката на апартамента е чисто. Затова подал оставката си след приключването ѝ - за да покаже, че си е тръгнал на чисто. Скандалът коства оставката и на шефа на строителния контрол в столицата Влади Калинов заради прекратената процедура по издаване на заповед за премахване на навесите. Кметът на София Йорданка Фандъкова настоя, че са незаконни и трябва да се премахнат. Консулският окръг на Георгиев ще покрива Валенсия, Кастиля Ла Манча, Мурсия и Балеарските острови, част от които са Палма де Майорка и Ибиса. Пламен Георгиев заменя на поста консул Цветелин Цолов, който пък става консул в Барселона, обясниха от външното министерство. Според ведомството досега Георгиев е работил добре с испанските правоохранителни органи, а работата на консула точно в този окръг изисквала много добра работа с местните служби. Посланикът на България в Саудитска Арабия Димитър Абаджиев вече ще изпълнява длъжността и за Бахрейн. Това предложение е отправило правителството до президента Румен Радев. Смяната се налага, защото все още за посланик на България в Бахрейн се води Александър Олшевски, като за негово седалище бе определен Кувейт. Олшевски обаче не е посланик в Кувейт от 2016 г. Въпреки това до момента той не е бил освободен от поста си на посланик за Бахрейн с указ на президента. Малката островна държава в Персийския залив поддържа тесни отношения със Саудитска Арабия и заради това е по-добре постът да се съвместява от посланика ни в Рияд, мотивира предложението си Министерският съвет. До момента България почти няма икономически отношения с Бахрейн. Българският износ за страната е в размер на 3,9 млн. долара, а вносът за България е около 3,3 млн. долара на година. Задачата на Абаджиев ще е да популяризира България като туристическа дестинация и да търси инвестиции от Бахрейн, става ясно от мотивите на правителството. Вила с 300 кв. м застроена площ, пет спални помещения и басейн в САЩ ще продаде България.Сделката е разрешена от правителството по искане на Министерството на външните работи. Вилата се намира в щата Ню Джърси и се е ползвала за резиденция на консула на България в Ню Йорк. Била е купена през 1972 г. В момента обаче състоянието ѝ е лошо, защото не се ползва от дълги години. Вилата се намира прекалено далеч от Ню Йорк и не върши никаква работа на консулството ни там, става ясно от обясненията на зам.-министъра на външните работи Георг Георгиев пред правителството. ", "date": "2019.08.14", "title": "Пламен Георгиев пратен консул във Валенсия 2 дни след като го върнаха в прокуратурата (Обзор)"}
{"url": "https://www.24chasa.bg/novini/article/7606477", "text": "Причината за забавянето се оказа счупен пистолет, с който се упояват бездомните животни. За последните месеци това е втори случай в града, при който куче напада човек. Във вторник бездомно куче от района на Социалните жилища в Дупница, нападна две деца докато си играели пред блока.  Детето беше транспортирано в \"Пирогов\", където претърпя операция. Няма опасност за живота му. Около обяд екип на общинския приют дойде на място и упои животното. Днес деца отново си играеха на същото място, а майките им силно се надяват повече да не бъдат свидетели на подобни инциденти.", "date": "2019.08.14", "title": "Заловиха бездомното куче, нахапало дете в Дупница"}
{"url": "https://www.24chasa.bg/novini/article/7606493", "text": "Непрекъснатите замервания на качеството на атмосферния въздух в района ще продължат до нормализиране на ситуацията. Днес при проверка на депото РИОСВ е съставила предписания за предотвратяване риска от бъдещи пожари. В проверката са участвали и представители на МВР. Освен контрол по документи, експертите са направили и оглед на клетка на депото, която не е засегната от пожара, както и на инсталацията за биоразграждане. Извършена е и проверка на изпълнението на условията в комплексното разрешително на обекта и на оператора са съставени предписания за стриктното спазване на технологиите за уплътняване на материала и запръстяване, както и поддържане на резервни количества земни маси, които да гарантират бърза реакция при пожар. През 2017 г. РИОСВ-Пловдив е установила превишения на индивидуалните емисионни ограничения и заустване на непречистени води и е наложила санкция на оператора на стойност 2000 лева.", "date": "2019.08.14", "title": "Има превишения на фини прахови частици от пожара на депото край Шишманци"}
{"url": "https://www.24chasa.bg/novini/article/7606489", "text": "Секторът на онлайн залаганията във Великобритания отбеляза рязък растеж през последното десетилетие. Човешката цена обаче е много висока. Броят на комарджиите, подали оплаквания срещу британски фирми за залагания, е нараснал близо 50 пъти през последните пет години. Миналата година са били регистрирани рекордните 8266 жалби, сочат данни на Комисията по хазарта, получени от предаването \"Панорама\" на Би Би Си. За сравнение, през 2013 г. те са били едва 169. Повечето от жалбите срещу фирми са били за отказ да изплатят печеливши залози или за това, че не са действали по обществено отговорен начин. Това увеличение е логична последица от резкия растеж на хазартния сектор във Великобритания през последното десетилетие. Добър знак Големите фирми за залагания вече обещаха да отделят 60 милиона британски лири годишно, за да помогнат на проблемните комарджии, и твърдят, че работят по план за намаляване на вредите, свързани с хазарта. Нийл Макартър, главен изпълнителен директор на британската Комисия по хазарта, заяви, че причините за увеличаването на жалбите са комплексни. \"Настояваме секторът да познава своите клиенти и това, до известна степен, може би е добър знак, защото предполага, че потребителите изискват повече от хазартните оператори. Аз бих ги насърчил да продължат да го правят\", каза той. Секторът преживява бърз растеж, откакто правителството смекчи ограниченията върху залаганията и рекламирането през 2007 година. Сега комарджиите губят близо два пъти повече пари в полза на компаниите за залагания отколкото преди едно десетилетие. Миналата година те са загубили рекордните 14,5 милиарда британски лири. Най-големият растеж е при залаганията в интернет, където нови игри и продукти привличат все повече клиенти. Аманда (това не е истинското й име) иска нейната самоличност да бъде запазена в тайна. Тя била над 50-годишна, когато започнала да залага в интернет на сайт, наречен Jackpotjoy. Жената загубила всички пари, които получила от продажбата на дома си. Когато баща й починал, тя наследила дял от къщата му, но пропиляла и него на Jackpotkoy. Свят на илюзии Аманда загубила общо 633 000 лири. Тя направила последния си залог в деня, в който се разорила. \"Живеех изцяло в един свят на илюзии. За мен това бе просто бягство от реалността и аз само исках да си включа компютъра и да вляза в интернет\", разказа Аманда. \"Това, което си причиних, наистина е ужасяващо. Загубих всичко, за което бях работила. Децата ми разчитаха на мен, а сега аз пропилях тяхното наследство\", допълва тя. От Jackpot заявиха, че винаги са действали според съответните регулаторни изисквания и са насърчавали Аманда да използва инструменти за отговорно залагане. \"Това включваше ограничения на депозита, периоди за \"охлаждане\" и алтернативни методи за изтегляне (на средствата от сметката) - инструменти, с които тя е била наясно и е използвала по времето, когато е играела при нас\", заяви компанията. Машините за залагане, на които може да се играе с големи суми, бяха забранени в реалния свят на комара във Великобритания. За онлайн хазарта обаче няма законови ограничения, което означава, че клиентите могат да загубят хиляди лири за броени минути. Активисти твърдят, че правителството трябва да направи повече, за да предпази най-уязвимите комарджии. Проблемът Даниъл Клинкскейлс сложил край на живота си на 35 години, след като в продължение на години се борел със своята пристрастеност към хазарта. Той бил добре платен мениджър по продажбите, но работел на две допълнителни места, само за да финансира хазартните си навици. Майка му, Джо Холуей, разказва, че Даниъл криел пристрастеността си към хазарта в продължение на много години. \"Мисля, че за него е било много трудно да се примири с факта, че е умен, интелигентен, до голяма степен успешен почти във всяко свое начинание, но има този проблем - хазарта\", казва тя. Според майката на Даниъл тежестта на отговорността трябва да бъде поета от компаниите за залагания, тъй като някои комарджии просто не знаят как да спрат. \"Хазартът бе превърнат в нещо нормално. Бе направено така, че той да изглежда като нещо, което всеки може да прави съвсем невинно. А това не е така. Човек може да загуби дома си за един следобед. Колко сериозна трябва да стане ситуацията, за да бъдат предприети действия?\", пита скърбящата майка. Комисията по хазарта заяви, че не планира да въвежда максимални ставки за онлайн залозите, тъй като операторите вече разполагат с достатъчно информация, за да предпазват играчите и да гарантират, че те залагат пари, които могат да си позволят да загубят. Големите компании за залагания вече се съгласиха да увеличат посланията, призоваващи за по-безопасен хазарт, и да преразгледат тона на рекламните си материали.", "date": "2019.08.14", "title": "Би Би Си: Бумът на онлайн хазарта във Великобритания\nима висока човешка цена"}
{"url": "https://www.24chasa.bg/novini/article/7606523", "text": "Френското министерство на културата съобщи, че няколко камъка са паднали от сводестия таван на пострадалата при пожар парижка катедрала Нотр Дам след горещата вълна от миналия месец. Това налага възобновяване на ремонтно-възстановителните дейности, които бяха прекъснати заради риска от замърсяване с олово, предадоха Франс прес и Асошиейтед прес, цитирани от БТА.  Представител на министерството каза, че камъните са паднали, след като в края на юли температурите в Париж са достигнали рекордните 42,6 градуса. Горещината е изсушила хоросана на камъните на тавана, което вероятно е предизвикало падането им, предположи той. Служителят отбеляза, че щетите не са сериозни, но продължава да съществува риск от срутване на катедралата от 12-и век. Дейностите по укрепване и обезопасяване на катедралата, която беше в опасност да се срути при огромния пожар от 15 април, бяха прекъснати на 25 юли заради рисковете от замърсяване с олово. По време на пожара са се разпръснали частици от съдържащите се в структурата на емблематичната църква стотици тонове олово, които може да заразят работниците и местните жители. Поради риска от срутване на катедралата обаче министерството на културата нареди възстановителните дейности да се възобновят от понеделник.", "date": "2019.08.14", "title": "Камъни паднаха от тавана на пострадалата при пожар парижка катедрала Нотр Дам"}
{"url": "https://www.24chasa.bg/novini/article/7606519", "text": "Руски учени изразиха тревога, че са им наложени нови ограничения върху контактите с чуждестранни колеги, като в съветско време, предадоха Асошиейтед прес и Франс прес. Научният вестник \"Троицки вариант\" публикува вчера копие от приет неотдавна указ на руското министерство на науката и висшето образование, с който се въвеждат широк кръг ограничения върху срещите и комуникациите на служители на държавни мозъчни тръстове и институти с чуждестранни граждани, предава БТА. Сега руските учени са задължени да уведомяват властите за всяко посещение на чуждестранен учен пет дни предварително и да докладват за срещата след това. Ограничава се присъствието на чуждестранни учени в помещенията на научните ведомства и използването от тях на електронни уреди. Вестникът призова министерството да отмени указа, като заяви, че ограниченията от съветски тип ще навредят на авторитета на руската наука по света. Руски учени разкритикуваха новите мерки като абсурдни и нереалистични. Според тях те ще засилят изолацията на Русия и ще пречат на работата им. Те се опасяват от завръщане към порядките от съветско време, когато учените са можели да разговарят със свои чуждестранни колеги само в присъствието на трети лица. Министерството заяви днес, че указът не е заповед, а само препоръка, и отхвърли твърденията, че с него се цели контролиране на учените. То увери, че този указ \"отразява световна практика\" в поведението на чуждестранните учени. Според министерството руските учени все повече са подлагани на \"някои ограничения\", когато посещават научни организации в чужбина. Заместник-директорът на Руската академия на науките Алексей Хохлов заяви днес, че тези препоръки са в разрез с поставената от властите цел да се привличат повече чуждестранни учени в университетите и да се улеснява назначаването им на работа в Русия. Говорителят на Кремъл Дмитрий Песков каза, че трябва \"да се проявява бдителност\", защото \"чуждите разузнавателни служби са в повишена готовност\". \"Научно-индустриалният шпионаж съществува. Той действа 24 часа в денонощието, седем дни в седмицата, и е насочен срещу нашите учени, особено младите\", заяви Песков пред журналисти. В същото време той призна, че някои от препоръките в новия указ \"изглеждат пресилени\".", "date": "2019.08.14", "title": "Руски учени: Налагат ни ограничения върху\nконтактите с чужденци"}
{"url": "https://www.24chasa.bg/novini/article/7606513", "text": "Тричленен състав на Окръжният съд в Кюстендил потвърди с определение от днес най-тежката мярка \"задържане под стража\" за 36-годишния Л. К., съобщи БТА Мъжът е привлечен като обвиняем за квалифицирана измама, в условията на повторност. Той е обвинен, че е въвеждал в заблуждение жители на Община Кюстендил, че ще им достави пелети за огрев, като се е представял за представител на фабрика от Северна Македония и е взимал капаро за услугата. Обвиняемият обжалва взетата му мярка \"задържане под стража\" от Районният съд в Кюстендил, като поиска тя да бъде променена в по-лека - \"домашен арест\". Съдът счете, че може да се направи обосновано предположение, че обвиняемият е извършител на престъплението, може да се укрие или да извърши друго престъпление. Определението е окончателно и не подлежи на обжалване.", "date": "2019.08.14", "title": "Мъж мами с пелети за огрев от Северна Македония, задържаха го"}
{"url": "https://www.24chasa.bg/novini/article/7606387", "text": "Избраната за председател на Европейската комисия Урсула фон дер Лайен работи по сформирането на нейния нов състав, предаде Франс прес. Задачата на Фон дер Лайен е деликатна, тъй като тя трябва да се съобрази с исканията на партиите в Европейския парламент, за да може новият състав на Комисията да получи одобрението на евродепутатите, предава БТА. Новата Комисия ще е с 26 членове (досега те бяха 27) заради очакваното на 31 октомври излизане на Великобритания от Европейския съюз. След като имената на всички кандидати за еврокомисари станат ясни, те ще преминат през изслушвания в Европейския парламент, а на 22 октомври ЕП ще гласува по предложения състав на Комисията. Шест държави членки на ЕС предстои да оповестят кандидатите си - Франция, Италия, Белгия, Хърватия, Португалия и Румъния. Те имат срок да сторят това до 26 август. Неизвестната величина е Италия, споделят от обкръжението на Фон дер Лайен, която посети Рим в началото на този месец. Краят на коалицията на Движение \"Пет звезди\" и \"Лига\" на Матео Салвини усложнява процеса по определяне на новия италиански еврокомисар. Вече са известни имената на 20 кандидати, сред които има 12 мъже и осем жени. Седем сред кандидатите са членове на Европейската народна партия като Фон дер Лайен. Това са Йоханес Хан (Австрия), Мария Габриел (България), Стела Кирякиду (Кипър), Маргаритис Схинас (Гърция), Ласло Трочани (Унгария), Фил Хоган (Ирландия), Валдис Домбровскис (Латвия). Седем са и социалдемократите: Юта Урпилайнен (Финландия), Никола Шмит (Люксембург), Хелена Дали (Малта), Франс Тимерманс (Холандия), Марош Шефчович (Словакия), Жозеп Борел (Испания), Илва Йохансон (Швеция). Трима са кандидатите от политическото семейство на европейските либерали: Вера Йоурова (Чехия), Маргрете Вестагер (Дания), Кадри Симсон (Естония). Кандидатът от Литва Виргиниус Синкевичус е представител на Зелените, словенецът Янез Ленарчич е независим, а полякът Кшищоф Шчерски е член на партия \"Право и справедливост\", чиито депутати са част от групата на десните евроскептици в Европарламента.", "date": "2019.08.14", "title": "Урсула фон дер Лайен работи по новия състав на Европейската комисия"}
{"url": "https://www.24chasa.bg/novini/article/7606388", "text": "Наложено е наказание от три години „лишаване от свобода“ с петгодишен изпитателен срок, което има последиците на влязла в сила присъда, на превозвач на цигари без бандерол на стойност 1 866 000 лева, съобщиха от прокуратурата. Съдът е одобрил споразумение, сключено между Районна прокуратура – Петрич и защитата на подсъдимия Л.Р., признал се за виновен за извършено от него престъпление. Общото количество на държаните от подсъдимия Р. тютюневи изделия – цигари от различни марки, е 248 000 кутии, на стойност 1 866 000 лева. Чуждият гражданин бил привлечен в качеството на обвиняем за извършено от него престъпление.", "date": "2019.08.14", "title": "3 години лишаване от свобода за подсъдим, превозвал цигари за 1 866 000 лева"}
{"url": "https://www.24chasa.bg/novini/article/7606402", "text": "Половин тон твърд алкохол менте без платени акцизи, скрит в кутии за вино, са иззети при специализирана акция на Гранична полиция във Варна, под ръководството на районната прокуратура. Контрабандните питиета са намерени във фирмен микробус на Винпром Първенец, който бил спрян за проверка в местността Харамията на пътя Варна-Бургас. В него са открити 150 тетрапак опаковки от 5 литра и 3 литра с етикети на различни видове вина. Оказало се обаче, че са пълни с ракия, уиски, водка и мента. Отделно в буса имало и стъклени шишета със същите напитки. \"Тепърва ще се установява дали те са били мостри за пласмент на нелегалния алкохол и дали стоката идва от Винпром Първенец\", обясни Владислава Панайотова, и.д. районен прокурор на Варна. По документи партидата била предназначена за варненска фирма, като до късно следобед разследващите проверявали дали съществува реално. Задържани са шофьорът на буса Добромир Н., синът му и още един пътник - Костадин К. И тримата са от Първенец. След разпитите им ще стане ясно дали арестът им ще бъде удължен с прокурорско разпореждане до 72 ч и дали ще им бъдат повдигнати обвинения по досъдебното производство. Засега то се води за държане на акцизни стоки без бандерол, за което законът предвижда лишаване от свобода от 1 до 6 г., уточни прокурор Панайотова.", "date": "2019.08.14", "title": "Половин тон концентрат менте, скрит в кутии за вино, откриха във Варна (Снимки)"}
{"url": "https://www.24chasa.bg/novini/article/7606397", "text": "По внесен от Окръжна прокуратура – Ямбол обвинителен акт, съдът наложи общо наказание за това, че вечерта на 19 срещу 20.07.2018 г. в Тополовград, в дом на ул. „Капитан Петко войвода“, отнел 980 лева от владението на мъж, с намерение противозаконно да ги присвои. За целта употребил сила и грабежът е придружен с убийството на пострадалия (осъществил механична асфикция – загърляне, чрез пристискане на шията на пострадалия, като опъвал с ръце краищата и притискал с ръба на олекотена завивка), извършено по особено мъчителен начин за убития. Той е признат за виновен и за това, че на неустановена дата около и преди 11.07.2018 г. на същото място, отнел 200 лева от същия пострадал, без негово съгласие и с намерение противозаконно да ги присвои. Присъдата е постановена от окръжния съд в града при съкратено съдебно следствие. Наказанието трябва да бъде изтърпяно при първоначален „строг“ режим в затвор. Присъдата на Окръжен съд – Ямбол може да бъде обжалвана пред Апелативен съд – Бургас.", "date": "2019.08.14", "title": "13 години и 4 месеца затвор за крадец-убиец в Тополовград"}
{"url": "https://www.24chasa.bg/novini/article/7606429", "text": "Електронната система за събиране на пътни такси има потенциал да подпомогне превенцията на пътната безопасност чрез осигуряване на данни за контрол на извънгабаритните товари и претоварването на пътни превозни средства. Това заяви проф. Олег Асенов, член на Управителния съвет на Агенция „Пътна инфраструктура“, на семинар за пътната безопасност на тема: „Пази живота на пътя – шофирай трезво и отговорно”, организиран от Главна дирекция “Национална полиция”. Данните от 3D скенерите, с които са оборудвани всички 100 нови стационарни контролни точки на тол системата, може да бъдат използвани ефективно за контрол на извънгабаритния тежкотоварен трафик при движение без необходимото за това разрешително, обясни той. Проф. Асенов напомни, че извънгабаритните товари затрудняват видимостта, създават редица проблеми при организацията на пътното движение и са предпоставка за пътно транспортно произшествие. Ние ще можем да подаваме сигнали на “Пътна полиция” за мястото, където сме засекли извънгабаритен товар, който се движи без разрешително или извън маршрута, за който има разрешително, каза още той. Сензорите за тежест, вградени в пътната настилка на стационарните контролни точки, могат да се използват за превенция на претоварването на пътните превозни средства, обясни проф. Асенов. Той отбеляза, че претоварените автомобили освен че рушат пътищата, създават предпоставка за пътно-транспортни произшествия. Ако един тежкотоварен автомобил с обща технически допустима максимална маса до 35 тона е претоварен и превозва 50 тона той е потенциално опасен на пътя, тъй като спирачната му система не е разчетена за такава маса. Сензорите на толсистемата могат да засичат как е разпределена тежестта на товара и съответно да се осъществява контрол на небалансирано натоварените превозни средства, които също създават представка за ПТП, защото могат да се преобърнат на пътя Проф. Асенов отбеляза, че след въвеждане на тол системата в други държави се забелязва дисциплина от гледна точка на извънгабаритния товар и претоварени тежкотоварни автомобили, които са основен фатор за разрушаване на пътя и предпоставки за ПТП. При наличие на коловози на пътя и дъжд се създават реални условия за аквапланинг, който не може да бъде решен с отводняване или други мерки за обработка на пътното платно освен преасфалтиране, отбеляза той. С въвеждането на тол такси за тежкотоварните автомобили обръщаме модела за финансиране на пътния сектор – така тежкотоварният трафик ще поеме своята отговорност като по-голям рушител на пътя. С привличането на повече средства се дава възможност за възпроизводство на пътното поддържане, подчерта проф. Асенов. Той посочи, че към Обществения съвет за въвеждане в експлоатация на електронната система за събиране на пътни такси към министъра на регионалното развитие и благоустройството ще има работна група, която да анализира критичните пътни участъци и да определя приоритетното изразходване на средствата от пътни таксите. Около 300 млн. лв. са приходите от електронни винетки от началото на годината, каза още проф. Асенов.", "date": "2019.08.14", "title": "Толсистемата може да подпомогне пътната безопасност чрез контрол на извънгабаритните товари"}
{"url": "https://www.24chasa.bg/novini/article/7606365", "text": "Футболистът Емилиано Сала и пилотът са били смъртоносно отровени с въглероден оксид, още преди самолетът да падне във водите на Ламанша. Това стана ясно днес, предаде The Sun. Сала е бил изложен на изключително високи нива от газа преди частният самолет да потъне на 21-ви януари тази година. Тялото на пилота Дейвид Ибстън все още не е открито. Все още не е съвсем ясно дали двамата са загинали в самолета при експлозията или от наранявания вследствие на катастрофата. Разследващите самолетния инцидент разкриха днес резултатите от токсикологичните тестове. Те показват, че кръвта на футболиста е наситена с 57% въглероден оксид. За сравнение приемането на 20-30% безцветен и газ без мирис може да причини сънливост или главоболие. Над 50% поглъщане е възможно да предизвика припадъци и дори сърдечен удар. Специалистите твърдят, че най-вероятно пилотът също е бил толкова силно отровен, което нямаше да му позволи да лети никога повече. Въглеродният оксид най-вероятно е от изгорелите газове, които нахлули в кабината поради лошо уплътнение и течове във вентилационната система.  Семейството на Сала днес търси отговори на още въпроси, които повдига докладът. \"Близките вярват, че е необходим подробен технически преглед на самолета\", заяви адвокатът им Даниел Мачовър. \"Те и обществото трябва да знаят как въглеродният оксид е навлязъл в кабината. Бъдещето на въздушната безопасност зависи от това да се разбере възможно най-много за случилото се\".", "date": "2019.08.14", "title": "Сала и пилотът били отровени с въглероден оксид преди самолетът да падне"}
{"url": "https://www.24chasa.bg/novini/article/7606460", "text": "Изследователи от Израел са открили в интернет огромно количество данни с пръстови отпечатъци, лицево разпознаване и други биометрични данни, пише „Дойче веле”. Около един милион незащитени и некриптирани пръстови отпечатъци и други биометрични данни бяха открити в мрежата. Данните са от системата „Биостар 2” на корейската фирма за сигурност „Suprema”, която се смята за водеща в Европа на пазара за биометрични системи за достъп. За теча в системата за сигурност сигнализираха първо британският „Гардиън” и израелският портал „Calacalist”, предава  . Компанията „Биостар 2” работи с пръстови отпечатъци или лицево сканиране в една уебсайт платформа за интелигенти ключалки, които позволяват на фирмите сами да организират контрола на достъпа до офисите или складовете си. Според „Гардиън”, системата се използва от британската полиция, както и от повечето фирми за охрана и банки. Сериозният пробив е открит от израелските експерти по сигурността Ноам Ротем и Ран Локар, които работят за службата vpnMentor. Уязвимостта може да доведе до установяване на пълен контрол върху акаунтите в системата, твърди Ротем. Двамата изследователи са получили достъп до повече от 27,8 милиона записа и 23 гигабайта данни, включително за лицево разпознаване, пръстови отпечатъци, незашифровани потребителски имена и пароли, протоколи за достъп. Изследователите имаха достъп до повече от 27,8 милиона записа и 23 гигабайта данни, включително данни за разпознаване на пръстови отпечатъци и разпознаване на лица, изображения на лица на потребители, незашифровани потребителски имена и пароли, снимки на лицата на потребителите, протоколи за достъп до различни нива на сигурност, както и лични данни на служителите. Освен това данните във фирмените акаунти могат да бъдат възпроизведени и манипулирани. Изследователите били изумени от факта, че биометричните данни в системата най-често са съхранявани без криптиране. Вместо да бъдат криптирани пръстовите отпечатъци, за да не могат да бъдат възстановени, те са запазили действителните пръстови отпечатъци, които могат да бъдат копирани и използвани за нечисти цели, споделят експертите. Ротем и Локар са били изненадани от това, как клиентите на „Suprema” са подсигурили акаунтите си. Някои от тях са били със „смехотворно” прости пароли като „Password” или „abcd1234”. Търговският директор на „Suprema” Анди Ан заяви, че компанията е направила задълбочена оценка на предоставената от „vpnMentor” информация. В случай на заплаха, клиентите ще бъдат информирани. Пробивът в сигурността междувременно е бил преодолян.", "date": "2019.08.14", "title": "Биометрични данни на милиони хора изтекли в мрежата"}
{"url": "https://www.24chasa.bg/novini/article/7606538", "text": "Спецакция тече във \"Винпром Първенец\". Полиция и митничари са блокирали от часове производствената база. В момента икономическа полиция проверява щателно документацията и дали на територията на предприятието има безакцизен алкохол. Акцията е продължение на задържания вече във Варна камион с безакцизен алкохол, който имал логото на избата от Първенец. Разследващите проверяват дали става въпрос за фалшифициране на марка и винпромът край родопското село има съпричастност към извършеното престъпление.", "date": "2019.08.14", "title": "Спецакция във \"Винпром Първенец\""}
{"url": "https://www.24chasa.bg/novini/article/7606548", "text": "Температурите в Югоизточна Турция днес достигнаха близо 47 градуса по Целзий, съобщи турската телевизия СиЕнЕн-Тюрк. Най-високата температура днес бе измерена в град Джизре (окръг Шърнак, Югоизточна Турция), където живачният стълб показа 46,8 градуса по Целзий. Извънредно високи днес бяха и температурите в югоизточните градове Шанлъурфа (45,8 градуса), Диарбекир и Сиирт (43 градуса). Експертите предупреждават гражданите за опасно горещото време, като се отправят призиви за повишено внимание към хората с хронични заболявания, възрастните хора и децата.", "date": "2019.08.14", "title": "Живакът удари 47 градуса в Югоизточна Турция"}
{"url": "https://www.24chasa.bg/novini/article/7606581", "text": "Ръководството на КСБ подчертава, че инженерингът при обществените поръчки в строителството е европейска практика, доказала своите предимства. Категорично заявяваме, че браншовите камари трябва да се подкрепят и да говорят помежду си. За КСБ обаче ръководството на Камарата на архитектите в България вече я превръща в политическа организация. Именно затова питаме: „Защо и какви интереси стоят зад тези атаки?” За нас това вече не е въпрос. Считаме отговорa за ясен. Диверсионната акция от архитекти без архитектура, които искат да станат политици без политическа култура, не може да продължава. Канибализмът е деяние, което не се подкрепя от нито една религия. Въвличането на ръководството на КАБ в политически битки изяжда работещите бюра и вреди на цялата гилдия. За КСБ проектантите се делят на два вида: 1. Работещи бюра, за които формата и видът на инженеринга не им пречи, за да свършат работата си професионално. 2. Школувани бюра, за които менажирането на проект без съдържание е основна дейност, тъй като основополагащо за тях е да вземат комисионни и да посочат императивно подизпълнители. Ако това е методът, предпочетен от нелегитимните архитектурни бюра – да генерират средства от определени подизпълнители, за да финансират политическа кариера и развитие, то инженерингът наистина им пречи. КСБ е категорична, че прийомите и стратегиите на тези „архитекти“ са очевидни и безотговорни. Браншовите организации имат много по-сериозни предизвикателства, касаещи работата им, отколкото включването им в политически кампании. Всяка камара е публична и би трябвало да е символ на нещо. За нас ръководството на КАБ е символ на очернящ пиар, който цели да извлече политически дивиденти.", "date": "2019.08.14", "title": "Строителите: Архитекти без архитектура искат да станат политици"}
{"url": "https://www.24chasa.bg/novini/article/7606620", "text": "Причината е, че семейството на жертвата е решило да му прости убийството, каквато възможност предвижда иранското право. 67-годишният Наджафи бе осъден на смърт на 30 юли за това, че е застрелял втората си съпруга Митра Остад в иранската столица на 28 май, съобщи БТА. В Иран семействата на убитите могат да искат на убиеца да бъде наложено смъртно наказание като възмездие за извършеното престъпление. Те обаче могат и да простят на убиеца. \"Бог обича тези, които правят добро. Баща ми, майка ми и Махяр (синът на Митра Остад) прощават на Мохамад Али Наджафи\" след посредничество на трети лица. \"Радостни сме, че постигнахме споразумение и не проляхме кръвта на такъв уважаван човек\", написа в инстаграм братът на Митра Остад. Бившият кмет на Техеран обаче остава в затвора, защото бе осъден на две години затвор за незаконно притежание на огнестрелно оръжие. Все още не е ясно дали Наджафи ще лежи в затвора за убийството на съпругата си. Блестящ математик и университетски преподавател, Наджафи бе икономически съветник на президента Хасан Рохани и министър на образованието. Той бе принуден да подаде оставка като кмет на Техеран през април миналата година след критики на консерватори, че е присъствал на училищна проява, при която са танцували млади момичета, припомня Франс прес.", "date": "2019.08.14", "title": "Бившият кмет на Техеран няма да бъде екзекутиран заради убийството на съпругата си"}
{"url": "https://www.24chasa.bg/novini/article/7606653", "text": "Мицотакис каза, че оценката на щетите е необходима за определяне на обезщетения за засегнатите фермери и за да се създаде възможност \"природата да започне трудния и бавен процес на възстановяване на щетите\", предава БТА. Мицотакис поздрави пожарникарите за огромните им усилия в изключително трудни условия и добрата координация на всички служби. Той съобщи, че правителството ще внесе промени в начина на действие на Гражданска защита след края на сезона с висок риск от пожари. \"Знаем, че пожари ще има и занапред. Те ще бъдат част от ежедневието ни, тъй като климатичните промени вземат своя дан в Южна Европа\", каза Мицотакис. В природен резерват на остров Евбея втори ден бушува пожар, а стотина души бяха евакуирани от няколко села и един манастир. В гасенето на огъня участват 250 пожарникари, както и войници и доброволци, 6 самолета и 5 хеликоптера, които действат в труднодостъпна борова гора и каньон, предаде Асошиейтед прес. Вчера бе обявено извънредно положение заради силния вятър и дим, който се стеле от острова към Атина. Досега са изгорели 28 квадратни километра площ, а един доброволец, който получи изгаряния, е в болница. Гърция поиска помощ от Европейската агенция за гражданска защита, а Италия и Хърватия изпратиха 4 самолета за гасене на пожари.", "date": "2019.08.14", "title": "Гръцкият премиер: Климатичните промени вземат своя дан в Южна Европа"}
{"url": "https://www.24chasa.bg/novini/article/7606378", "text": "В дирекция \"Вътрешна сигурност\" на Министерство на вътрешните работи от началото на годината има служители, които търсят сигнали за корумпирани пътни полицаи сред публикациите в социалните мрежи, съобщи директорът на службата старши комисар Румен Ганев. Този подход се прилага от началото на годината, като специална програма търси определени термини и кодови думи в постовете. До юли има повече от 10 отработени сигнала по публикации във фейсбук, пише dnevnik.bg. Именно по тази линия се е стигнало до пътен полицай, поискал пари от шофьор до турското посолство. Сигнали се приемат на телефон 112 и номера в МВР и дирекция \"Вътрешна сигурност\", които могат да се намерят на техните сайтове. Според комисар Румен Ганев в последните четири години броят на сигналите остава почти без промяна, но качеството им спада. Статистиката сочи, че над 40% от сигналите са недействителни, като често те се подават срещу пътни полицаи, които са си свършили твърде съвестно работата си. Румен Ганев посочи, че от 2015 година се използва и видеонаблюдение, като се разчита на камерите в колите, като при тях се забелязва намаляване на броя на нарушенията. В заключение той обобщи, че познатият израз \"Какво правим сега\", с който пътните полицаи си просят пари или услуги, е останал в миналото.", "date": "2019.08.14", "title": "МВР търси в нета сигнали за подкупни катаджии"}
{"url": "https://www.24chasa.bg/novini/article/7606292", "text": "Доходността на държавните облигации на САЩ се понижава рязко по време на търговията в сряда, след като серията слаби данни от Китай и Германия потвърдиха ясно забавянето на глобалната икономика и парираха вчерашните надежди за прогрес в търговските преговори между Вашингтон и Пекин, предава  . В същото време инвеститорите днес са свидетели и на феномена, известен като \"обърната крива на доходността\" за пръв път от 2007-а година насам, което е доста добър индикатор за предстояща икономическа рецесия. Доходността на 10-годишните американски дългови книжа се понижава към 1,61%, достигайки най-ниско ниво от есента на 2016-а година насам, докато доходността на краткосрочните 2-годишни книжа на САЩ се понижава към 1,62%, а на 30-годишните дългосрочни книжа - към 2,05%. По този начин лихвеният спoред между 10-годишните и 2-годишни книжа стана отрицателен (по-висока доходност на краткосрочните спрямо дългосрочните книжа), което е известно като \"обърната крива на доходността\" и възникна през днешната търговия за пръв път от юни 2007-а година - непосредствено преди глобалната финансова криза и икономическа рецесия. От историческа гледна точка феноменът \"обърната крива на доходността\" представлява доста прецизен индикатор за възможна икономическа рецесия през следващите 12 до 24 месеца.", "date": "2019.08.14", "title": "Нов трус на европейските и американските фондови борси"}
{"url": "https://www.24chasa.bg/novini/article/7606323", "text": "Преди следващата си мисия до Марс през 2020 г., НАСА се готви да продължи в лавови полета в Исландия започнатата през 2012 г. работа на робота \"Кюриосити\", който търси признаци на живот на Червената планета, предаде Франс прес, цитирана от БТА. Сгушено в подножието на ледника Лангьокул, лавово поле бе превърнато за три седмици през юли в терен за изследвания на около 15 учени и инженери, изпратени там от американското космическо ведомство. С черния си базалтов пясък, дюните си, формирани от ветровете, черните си скали и планинските си върхове Исландия има нещо общо с Марс. Канадската фирма Mission Control Space Services (Мишън кънтрол спейс сървисис) със седалище в Отава бе избрана от НАСА, за да тества прототип на астромобил в рамките на проекта SAND-E. Малкият електромобил е с бяла каросерия, оранжево шаси и четири задвижващи колела. Те се задвижват от два странични двигателя, които функционират с помощта на 12 малки батерии, скрити във вътрешността на возилото. \"Този роувър е неразрушим - увери Адам Делорие от фирмата. - Онова, с което разполагаме на Марс, е много по-чувствително към заобикалящата го среда и условията в Исландия. Лунен роувър например изобщо не е подготвен за дъжд.\" Снабден с триизмерни сензори, компютър, камера с два обектива и научни инструменти, роувърът с тегло около 570 кг се придвижва със скорост 20 сантиметра в секунда. \"Това е направено единствено поради причини за сигурност, тъй като е нужно много време, за да може снимки от друга планета да стигнат до Земята - поясни експертът по роботика Макс Вандермьолен. - Роувърът все пак е между 2 и 4 пъти по-бърз в сравнение със скоростта на придвижване по повърхността на Червената планета.", "date": "2019.08.14", "title": "НАСА се подготвя в Исландия за мисия \nдо Марс (Видео)"}
{"url": "https://www.24chasa.bg/novini/article/7606299", "text": "Берлинският кмет Щефан фон Дасел предлага бившето летище „Темпелхоф“ да стане голям бордей, пише tagesspiegel.de. Отбелязва се, че градският сенат отказва да наложи ограничения за това занимание, тъй като се опасява от влошаване на общата ситуация. Според кмета на „Курфюрстенщрасе“ клиентите търсят сексуални услуги на толкова ниска цена, че проститутките са принудени да обслужват максималния брой хора, за да получат минимален доход. Кметът също така отбелязва, че повечето сексуални работници са посетители от Източна и Югоизточна Европа. \"Струва ми се, че я прехвърлят на място, където тя ще създаде по-малко неудобства за богатите. Нека стоят по-добре на ъглите на улиците, отколкото ще бъдат в условия, когато не могат да бъдат видяни. Следователно мъжете, които отиваха при тях, бяха ясно видими, следователно имаше чувство за контрол. Но когато жените не се виждат, може би това ще се отрази на тяхната безопасност “, казва тя. Паркоместата с навеси за секс за първи път се появяват в холандския град Утрехт в средата на 80-те, след което те започват да се отварят в други европейски градове. Подобен комплекс се появява в германския град Кьолн през 2001 г., а впоследствие в Есен, Бон и Цюрих. Те се характеризират с високи мерки за сигурност, включително камери за наблюдение на територията и паник бутони във всеки навес.", "date": "2019.08.14", "title": "Кмет предлага бившето летище „Темпелхоф“ да стане голям бордей"}
{"url": "https://www.24chasa.bg/novini/article/7606094", "text": "32-годишен германски турист е задържан като извършител на грабеж на дамска чанта, като при отнемането й нанесъл удари на 24-годишната собственичка. Инцидентът е станал към 21.30 часа на 12 август, понеделник, в курорта „Златни пясъци”, информират от варненската полиция. В чантата имало сумата от 250 лв. и два мобилни телефона. По случая е образувано бързо полицейско производство, а материалите са докладвани в Районна прокуратура – Варна. Чужденецът е задържан за срок до 24 часа.", "date": "2019.08.14", "title": "Германец открадна дамска чанта в „Златни пясъци”, удари собственичката"}
{"url": "https://www.24chasa.bg/novini/article/7605478", "text": "Русия ще представи последния си план за развитието на 5G до 2020 г., тъй като то е изправено пред риск „да изостане\", заявиха от Министерството на съобщенията. Според руския вестник „Комерсант\", Министерството е предложило за националната 5G мрежа да бъде приета честотна лента между 4,4 и 4,99 GHz, информира  През юни „Хуауей\" подписа споразумение с руската телекомуникационна компания „MTС\", чиято цел е да развие 5G мрежата на страната през следващите години. Сделката предвижда разработката на 5G технологии и пилотното пускане на мрежа от пето поколение през 2019 г. - 2020г., заявиха от „MTС\". Министерството започна работа по проекта с руски производители на телекомуникационно оборудване и ще представи доклад за плана си през ноември. Според съобщение в „Спутник\", първата търговска 5G мрежа в Русия ще да бъде пусната до 2020 г.", "date": "2019.08.14", "title": "Русия ще адаптира китайските честоти за 5G мрежата си"}
{"url": "https://www.24chasa.bg/novini/article/7606063", "text": "В нея участваха кметът на община Приморско Димитър Германов и председателят на Общинския съвет Златина Тюлиева. В скоро време предстои да се приемат измененията в Наредбата за категоризация на местата за настаняване и заведенията за хранене и развлечения, която ще отрази тези промени. В нея ще отпаднат доста изисквания, които вие споделяхте нееднократно, че затрудняват работата ви, обърна се Ангелкова към бизнеса. Разбира се, трябва да продължаваме да се стремим към високо качество на предлаганите услуги, за да успеем да надградим постигнатото през последните силни години в туризма, посочи още министърът. Тя акцентира върху новите текстове в закона, визиращи статута на националните курорти, и изтъкна отговорността на местните консултативни съвети по туризъм с участие на бранша, които ще играят все по-важна роля за устойчивото развитие на отрасъла и ще вземат решения с 2/3 мнозинство. Тя обърна внимание също върху значението на специализираните видове туризъм и особено на културно-историческия, който е сред приоритетите в маркетинговата и рекламната стратегия на институцията. Създаването на нов национален регистър на туристическите забележителности, фестивали и събития не само ще засили интереса на туристите, но и ще насочи по-голям финансов ресурс за развитието им, каза още тя. Фактор за засилване притока на повече туристи към България ще бъде и подготвяният механизъм за стимулиране на организирания туризъм чрез насочена реклама. Той ще бъде основно за крилата на сезона - месец май, юни, септември, и ще се базира върху броя регистрирани туристи в местата за надтаняване, стана ясно от думите на министър Ангелкова. За разработването на механизма е проучен опитът на силни държави в туризма като Хърватия, Гърция, Малта и др. Министерството също така поддържа постоянен диалог с МВнР в посока визите за туристи от Русия и Турция да станат дългосрочни. Министър Ангелкова информира, че продължават традиционните срещи с големи чуждестранни туроператори, опериращи на пазар България с чешки, полски, руски, германски и др. Целта е да се насърчат ранните записвания за следващите сезони и максимално да се разширят крилата им в рамките на 2-3 години, като нагласата е пълен капацитет да се достигне не от юли, а доста по рано. Ще се проведе двустранен бизнес-форум съвместно с Асоциацията на туроператорите в Русия, по време на който ще се състоят и срещи с българския туристически бранш. Министър Ангелкова коментира постигнатото в сектора през тази година в условията на силна международна конкуренция. Знаехме, че сезонът ще е тежък, но независимо от трудния юни, данните за първото шестмесечие на 2019-а сочат спад от 0,3% в чуждестранните визити спрямо същия период на рекордната 2018 г. Тя призова бизнеса да продължи да работи още по-усърдно и да се включи в реализацията на Единната система за туристическа информация (ЕСТИ), която ще стартира от 1 октомври т.г. До тази дата бе даден гратисен период за бизнеса и общините, а след това законът предвижда санкции за всеки, който не се е регистрирал в базата данни. При неспазване на изискванията ще има сериозни санкции, предупреди министърът. Кметът на община Приморско Димитър Германов приветства туристическия бранш за положените усилия и отправи призив да се промени мисленето на обществото и да се откроява положителното в достойнствата на България като дестинация. Да уважаваме себе си, за да ни уважават и другите, както правят нашите съседи, заяви той. На дискусията представителите на бизнеса в Приморско изразиха интереса си към двустранни срещи с чуждестранните туроператори и туристическите борси, където да представят продукта си, потвърдиха необходимостта от по-дългосрочни визи за туристите и по-дълъг срок на наемане на изпълнителските кадри от трети страни по Черноморието.", "date": "2019.08.14", "title": "Ангелкова: Намаляване административната тежест на бизнеса"}
{"url": "https://www.24chasa.bg/novini/article/7606136", "text": "Земетресение с магнитуд 3,8 по Рихтер бе регистрирано днес в окръг Денизли (Югозападна Турция), съобщи турската телевизия СиЕнЕн-Тюрк. Епицентърът на земетресението, регистрирано в 14.29 ч., е бил в района на град Чардак. Трусът е бил на дълбочина 11,5 километра, предаде БТА. Засега няма информация за ранени при труса. Това е поредното земетресение,  Близо 100 души бяха ранени при земетресението в Бозкурт (на 8 август), редица сгради се срутиха, материални щети бяха нанесени на стотици къщи в окръга.", "date": "2019.08.14", "title": "Пак разтресе Денизли"}
{"url": "https://www.24chasa.bg/novini/article/7606134", "text": "Британската история се превърна в бойно поле на Брекзита. Решението на британските избиратели преди три години да излязат от Европейския съюз беше подхранвано от схващането, че Великобритания по принцип е отделена от континенталните си съседи - остров-държава, а не европейска сила. Подкрепящият Брекзит консервативен депутат Джейкъб Рийс-Мог сравнява Брекзит с историческите британски военни победи на континента, като казва, че \"това е Ватерло, това е Аженкур, това е Креси\". Лидерът на Партията на Брекзита Найджъл Фараж възпламенява тълпите със сирени за въздушна тревога и музика от трилъра за Втората световна война \"Голямото бягство\". Подобни патриотични послания предизвикват силни чувства в епохата на засилващ се национализъм. Противопоставящи се на Брекзита политици и историци обаче казват, че този възглед е твърде опростенчески и може в крайна сметка да направи Великобритания по-слаба, а не по-силна. Бившият британски министър-председател Гордън Браун заяви в неделя във в. \"Обзървър\", че заради една \"разрушителна, популистка, националистическа идеология\" Великобритания \"върви в просъница към забвение\". Браун, който оглавяваше Лейбъристката партия и беше министър-председател между 2007 и 2010 г., обвини сегашния консервативен министър-председател Борис Джонсън, че \"апелира към абсурдния и лъжлив образ на британския патриот, който храбро се опълчва на непреклонна Европа, решена да ни превърне във васална държава\". Почетният професор по история в университета в Кембридж Ричард Дж. Еванс изрази съжаление от засилващата се тенденция да се \"говори за Европа, все едно тя е нещо отделно, все едно Великобритания не е част от Европа\". \"Наскоро отидох на летище \"Гетуик\" и там има огромна реклама на авиокомпания, която гласи \"Европа е по-близо, отколкото си мислите\", каза той. \"А аз си помислих - ами да, тя е по-близо, отколкото си мислите, ние сме в нея.\" Еванс каза, че възгледът за Великобритания като изключение от европейското правило пренебрегва \"множеството връзки между Англия и континента през вековете\". \"Ако погледнете нашите суверени, те са били французи, холандци, германци\", каза той и отбеляза колко силно е преплетена в културно отношение Великобритания с континентална Европа. Подобно на Еванс, професорът по история в университета на Торонто Маргарет Макмилан настоява, че Брекзитът е \"подхранван от много невярна представа за миналото\" и от носталгия по дните, когато Британската империя е обхващала една четвърт от земното кълбо. Макмилан каза, че много хора във Великобритания и особено в Англия, в която живеят пет шести от населението на Обединеното кралство и в която гласовете за напускане на ЕС бяха най-много през 2016 г., \"страдат от екзистенциална криза кои са\". \"Мисля, че те са загубили своята империя и чувството да си водеща световна сила и изглежда са го приели, но мисля, че витае усещането \"Някога бяхме велики, а сега не сме\", каза тя. Подкрепящите Брекзит историци отхвърлят това схващане и гледат на ЕС като на недемократична пречка за британския суверенитет. Според историка от Кембриджския университет Робърт Тумс фактът, че Великобритания не е преживяла окупация или диктатура през 20-и век, я различава от много нейни съседи. Той обаче мисли, че историческите различия между Великобритания и останалата част на Европа често се преувеличават, а Брекзитът е движен от по-непосредствени тревоги. \"Ние със сигурност бяхме по-слабо свързани с цялата идея за европейската интеграция, отколкото страни като Франция или Германия\", каза той. \"Но мисля, че отношението към Европа всъщност не е кой знае колко по-различно в много държави от ЕС. И мисля, че това има много общо с по-скорошни събития - кризата в еврозоната, демократичния дефицит в ЕС и факта, че ЕС е станал толкова по-важен за живота на хората, а те имат доста малък контрол върху това, което прави той.\" Тумс твърди, че във време на международна нестабилност е по-добре Великобритания да бъде извън непредсказуемия блок. \"Мисля, че сравнително сплотена и сравнително демократично управлявана единица е много по-вероятно да успее да се справи с всякакви възможни бури, отколкото всъщност доста неустойчива, непопулярна и много слаба конфедерация\", каза той. Историкът Андрю Робъртс, биограф на Уинстън Чърчил, каза неотдавна, че \"идеята, че твоят суверенитет на практика е в ръцете на някой друг и извън страната ти, просто е неприемлива за всеки, който има някакво усещане за британска независимост\". Други обаче, като Браун, твърдят, че демократичните институции на Великобритания са заплашени от Брекзита. Крайният срок за излизане на Великобритания от ЕС - 31 октомври, наближава, а страната е изправена пред политическа криза. Консервативното правителство на Джонсън е решено да напусне със или без споразумение за Брекзит, но парламентът ще се опита да му попречи да изведе Великобритания от ЕС без сделка. Съюзниците на Джонсън намекват, че той може да прекрати работата на парламента или да откаже да се оттегли, ако загуби вот на недоверие, предизвиквайки криза за древната, но отчасти неписана конституция на Великобритания. Бившият британски външен министър Малкълм Рифкинд заяви в писмо до лондонския в. \"Таймс\", че ако Джонсън \"се опита да попречи на парламента и избирателите да имат последната дума по вариант без сделка, той би създал най-сериозната конституционна криза, откакто действията на Чарлз Първи довели до гражданската война\" през 17-и век. Това противопоставяне завърши с екзекуцията на монарха. Междувременно Брекзит отслабва връзките, обединяващи четирите нации на Обединеното кралство: Англия, Шотландия, Уелс и Северна Ирландия. В Шотландия, която отхвърли възможността за отделяне от Великобритания на референдум през 2014 г., а после през 2016 г. гласува за оставане в ЕС, се увеличава натискът за нов референдум за независимост. В Северна Ирландия, която също гласува за оставане в ЕС, заплахата, че ще има строго охранявана граница със съседна Република Ирландия засилва подкрепата за обединена Ирландия - идея, която в исторически план е била анатема за протестантското, пробританско юнионистко мнозинство в Северна Ирландия. \"Никога не съм мислела, че ще чуя хората в Северна Ирландия да говорят за това как може би е време отново да се обединят с Юга, така както говорят за това сега\", каза Макмилан. \"Винаги е имало фантазьори, които са казвали \"някой ден пак ще се обединим\", но сега виждаме как го казват обикновени протестанти.\" \"Много е възможно Обединеното кралство да не оцелее, ако стане Брекзит.\" /БТА/", "date": "2019.08.14", "title": "Остров или европейска държава? Съперничещи си възгледи за Великобритания оформят Брекзит"}
{"url": "https://www.24chasa.bg/novini/article/7606159", "text": "Тя не е загубила живота си на онзи мост, но той промени всичко за нея. Когато Ирис Боначи си спомня за страшното рухване на моста \"Моранди\" в Генуа, тя е толкова развълнувана, сякаш всичко се е случило току-що. Но вече мина година, откакто наглед непоклатимият виадукт рухна и загинаха 43 души. Това се случи на 14 август 2018 г. И оттогава нищо в Генуа не е същото. Петдесет и шест годишната учителка живеела в апартамент точно под моста \"Моранди\". От балкона й се виждали величествените носещи колони и магистралата над тях. Те били като втори покрив над главата й. \"Домът ми вече го няма\", каза Боначи. От миналата година тя живее с партньора си в друг апартамент и е получила обезщетение. Но това не може да й върне загубеното: спомените, ежедневието, съседите. За последно могла да посети жилището си през май. В края на юни останките от моста и стените на дома изчезнали при зрелищен взрив. Разрушаването на стария мост е почти завършено. С него си отива един паметник на ужасяващото събитие. Месеци наред зеещата дупка между двата края на моста олицетворяваше ужаса от 14 август. Строежът на новия мост върви успоредно с разрушаването на останалото. От рухването беше минал едва месец, когато именитият архитект Ренцо Пиано вече беше направил проект за родния си град. Той обеща, че новият мост ще издържи поне 1000 години. Въпросът сега е кога новото съоръжение отново ще свърже града. Марко Бучи, кметът на пристанищния град, който е натоварен със задачата да организира строежа, казва, че това ще стане на 15 април 2020 г. Първата колона вече е почти завършена. И тъкмо там днес ще бъдат почетени загиналите. Според осведомителната агенция АНСА се очаква на церемонията да присъстват 450 роднини на жертвите. \"Трагедията е нещо страшно, но ние решихме да се възползваме от тази възможност и да използваме тази фаза, за да направим Генуа по-добра от преди\", заяви Бучи оптимистично пред АНСА. Той не се бои да посочи дата за завършването на новия мост - въпреки че знае, че то може да се проточи. \"Важното е да си поставим цел\", каза Бучи. Ако има основателни причини за някакви закъснения, доверието няма да пострада, заяви той. Графикът за разрушаването също трябваше да бъде променян повече от веднъж. Една от причините бе, че в останките от моста беше намерен азбест. Разрушаването и изграждането на моста наново обаче не са единственото, което Генуа чака година след рухването. Не е ясно и кога ще приключат съдебните дела, свързани с това нещастие. Разследвани са над 70 души, включително компанията оператор на магистралата \"Аутостраде пер л'Италия\", контролирана от семейство Бенетон посредством групата \"Атлантия\". Остава въпросът дали рухването на моста е можело да бъде предотвратено. \"Мостът рухна, защото вече не можеше \"да си стои на краката\". Като човек, който умира от естествена смърт\", каза наскоро прокурор Франческо Коци. \"Трябва да разберем дали мостът е можело да бъде спасен, излекуван. И тъкмо това ще изясняваме при разследването\", добави той. Рухването на моста все още е част от ежедневието на Генуа, каза Боначи. Но начинът, по който темата се обсъжда, вече е друг. Един от главните проблеми днес е как рухването ще се отрази на пътната мрежа. По оценки на сдружения на бизнеса и индустрията щетите за компаниите от пристанищния град ще възлязат на стотици милиони евро. Асоциацията \"Конфесерченти\" отбеляза също, че е пострадала репутацията на пристанището сред туристите. Надеждата, че нормалността ще се върне поне по улиците, беше свързана с бързото начало на реконструкцията. \"Но сега правителството рухна\", каза Боначи, имайки предвид сегашната политическа криза в Италия. Миналата седмица вътрешният министър Матео Салвини, лидерът на дясната партия \"Лигата\", обяви, че има намерение да излезе от управляващата коалиция с популисткото Движение \"5 звезди\". Въпреки това се очаква на възпоменателната церемония заедно с президента Серджо Матарела да присъстват и правителствени представители от двата лагера. Остава да се види дали политическите противници ще загърбят конфликта си за ден в израз на единство. И дали популистите ще използват възпоменанието като трибуна - и ще засенчат всичко и всички останали. /БТА/", "date": "2019.08.14", "title": "Раната от Генуа още не е зараснала"}
{"url": "https://www.24chasa.bg/novini/article/7604996", "text": "Всеки, който прочете решението на Софийския апелативен съд (САС), който отменя доживотната присъда без замяна на руснака Герман Костин, може да си помисли, че това е съдийска война. Чужденецът е осъден за убийството на 5-годишния Никита Плотников, чийто труп бе открит през 2015 г. край с. Пасарел. Решението е на състав на САС с председател и докладчик по делото Калин Калпакчиев и членове Виолета Магдалинчева и Атанас С. Атанасов. Тримата връщат делото за ново разглеждане на Софийския градски съд. Причината - основните права на Костин в процеса били игнорирани по вина на съдия Атанас Н. Атанасов. Актът е обоснован с куп разпоредби на Европейската конвенция за правата на човека и решения на Съда в Страсбург. Фактите по най-зловещото убийство на дете през последните години САС изобщо не е коментирал. “Съдебните заседания по делото пред градския съд са се превърнали в арена за надмощие между състава на съда и неговия председател, от една страна, и подсъдимия и неговия защитник, от друга. Създадена е обща при което съдът е демонстрирал предубеждение към подсъдимия”. Така се аргументират Калпакчиев и колегите му. Апелативният съд твърди, че съдия Атанас Н. Атанасов отказвал много пъти писмен превод на документи по делото. “А в заседание, на което Костин не присъствал, градският съд си позволил да постанови определение, в което записал, че руснакът владее писмено и говоримо български език”, коментира САС. И обобщава, че това е грубо потъпкване на правото на писмен превод. “С изключение на частта от съдебните протоколи, в които се е разглеждало искането на Костин за изменение на мярката му за неотклонение, нито един документ от делото не е предоставен на подсъдимия в превод на руски език въпреки десетките искания от негова страна”, пише в решението на апелативния съд. Въпреки това магистратите не отстраняват това нарушение и връщат делото за ново разглеждане, Апелативният съд все пак приема, че правото на устен превод по време заседанията на Костин било гарантирано. Подчертава обаче, че преводачът не можел да чува добре, тъй като САС установява, че за Костин нямало справедлив процес и безпристрастен съд. Съдия Атанасов ограничавал правото му и неговата защита да участват в разпита на свидетелите и вещите лица. Без да излага мотиви, магистратът не допускал въпроси, прекратявал разпити, като не давал възможност на страните да отправят питания, недоволстват Калпакчиев и другите 2-ма съдии. Критиките към съдия Атанасов не приключват с това. Колегите му констатират, че когато отстранявал Костин от залата заради лошо поведение, след това му чел протокол, без той да бъде готов. “Между подсъдимия и председателя на съдебния състав са се установили отношения на нетърпимост, което се е отразило на цялостното протичане на съдебните заседания”, пише в мотивите си САС. Магистратите обаче не дават много конкретика. За отбелязване е, че съдия Атанасов никога не повиши тон в залата, когато на почти всяко заседание Костин го наричаше “п**дераст” и “изрод”. Неведнъж подсъдимият е показвал неуважение към съда, слагайки си слънчеви очила. След серия от предупреждения да спазва дисциплината, руснакът така и не се подчиняваше на разпорежданията на съда. При подобни извънредни ситуации освен с глоба съдът има право и да го отстрани от залата. Според апелативния съд друго доказателство за пристрастност на съдия Атанасов е, че по време на цялото съдебно следствие не била изготвена медицинска експертиза на Костин заради многото му здравословни оплаквания. Лекарите излезли със заключение едва след прочитането на присъдата. По отношение на нея апелативният съд казва, че са допуснати “немислими съществени процесуални нарушения” – вещите лица били разпитани поотделно. Освен това САС роптае, че градският съд трябвало да назначи експертиза с вещи лица, които не работят в МВР болница. Причината - Другите нарушения, които САС изтъква, са на неприкосновеността на отношенията между подсъдим и защитник, Калпакчиев и колегите му видели пристрастие и в приемането на произволни утежняващи факти за Костин, които дори прокуратурата не поддържала. Делото пред Софийския градски съд приключи за три години. Убийството на 5-годишния Никита станало през февруари 2015 г. Телцето му бе открито дни по-късно в зелен куфар “Самсонайт”. Според обвинението Костин е удушил, а след това е вкарал трупчето в куфара и го изхвърлил в язовир “Искър” край Кокаляне. който съответства на този на Костин. През март 2015 г. минувачи случайно се натъкнаха на тялото. Дни преди това край Приморско беше открита без глава и майката на Никита – Ана Леонтиева. Разследващите предполагаха, че Костин е убил и нея, но доказателства не бяха събрани и той не е обвинен. Според прокуратурата мотивът за убийството на детето е свързан със стотици хиляди евро, които Костин е получил от семейството на жертвите. Той имал бизнес с недвижими имоти със съпруга на Леонтиева в Северен Кипър. Бащата на Никита се включил в няколко проекта, които Костин му предложил. През 2014 г. Ана Леонтиева решила да се разведе със съпруга си и Костин се притеснил, че тя може да има претенции към инвестициите. Жената започнала да го пита за сделките с нейните имоти в Северен Кипър. Така той решил да извърши убийството. От градския съд съобщиха, че след отмяната на присъдата делото е разпределено на нов състав с председател Александра Йорданова. През януари “24 часа” писа, че Костин и убиецът Николай Русинов - Чеци, удушил 28-годишната Яна Кръстева в Борисовата градина, кроели план за бягство от затвора през 2018 г. По данни на разследването това трябвало да стане по време на конвой, когато съдебни охранители карат Костин и Чеци с бус по делата им към различните съдилища. Задачата на руснака била да осигури оръжие за нападението на охраната в колата. Информацията обаче била засечена от ръководството на Софийския затвор и то осуетило плановете, като предприело крути мерки срещу тях.", "date": "2019.08.14", "title": "Битка за надмощие между съдии може да опорочи делото за детето в куфара"}
{"url": "https://www.24chasa.bg/novini/article/7606197", "text": "Италия отбелязва днес първата годишнина от срутването на моста в Генуа, отнело живота на 43 души на 14 август 2018 г. с церемония, която придоби неочаквана политическа окраска заради взривяването на управляващата популистка коалиция, предаде Франс прес. В голям склад на мястото на трагедията около 10 ч. започна религиозна служба, на която бяха прочетени имената на 43-те жертви в присъствието на стотици техни близки и на всички главни герои в безпрецедентната политическа криза, която разтърсва страната в разгара на лятото, предаде БТА. Присъстваха президентът Серджо Матарела, който единствен има правомощия да насрочи нови избори, Матео Салвини от крайнодясната партия \"Лига\", който от миналата седмица настоява за избори, бившият му съюзник Луиджи Ди Майо от антисистемното Движение \"Пет звезди\", премиерът Джузепе Конте и много министри. Месата беше отслужена от архиепископа на Генуа кардинал Анджело Баняско. Очаква се пред събралите се да говорят кметът на Генуа Марко Бучи, премиерът Конте и представители на семействата на загиналите. На 14 август 2018 г. в 11.36 ч. мостът с натоварен автомобилен трафик, който е от съществено значение за търговията с Франция, но и за местни маршрути, падна, докато по него преминаваха десетки превозни средства с хора, отиващи на почивка или на работа. 43-а души загубиха живота си, 4 от които - деца. В същия час днес градът замлъкна, хората бяха приканени да почетат жертвите с минута мълчание под звъна на църковните камбани и звука на пристанищните сирени. На мястото на моста, където все още е пълно с развалини, церемонията се проведе на двадесетина метра от мястото, където вече започва да се издига първата носеща колона на новото съоръжение.. \"Надявам се тази правителствена криза да не доведе до забавяне на строежа на а тази важна инфраструктура\", заяви за АФП Федерико Ромео, кмет на квартала, където стана трагедията. Разривът между \"Лига\" и Д5З е окончателен, но още не е сигурно, че ще има предсрочни избори, за които Салвини настоява. След поредица от парламентарни заседания, които трябва да започнат от 20 август, може да се появи ново мнозинство между Д5З и левоцентристката Демократическа партия. Новият мост ще бъде изграден от консорциум от няколко италиански компании по проект на Ренцо Пиано - известния италиански архитект, роден в Генуа, който е проектирал Центъра \"Помпиду\" и новата Съдебна палата в Париж. Пиано обяснява днес пред в. \"Република\", че конструкцията ще се състои от три кораба, които се издигат към небето, за да образуват уникална структура, дълга повече от километър. Архитектът обаче предупреди, че по моста ще се шофира бързо, но това трябва да става разумно, а не припряно.", "date": "2019.08.14", "title": "Италия си спомня за трагедията в Генуа, година по-късно"}
{"url": "https://www.24chasa.bg/novini/article/7606209", "text": "Постигането на по-висока безопасност на движението по пътища и намаляването на жертвите от пътнотранспортни произшествия са сред приоритетите в работата на правителството на Република България, заяви зам.-министър Милко Бернер по време на откриване на семинара в Пловдив, съобщиха от пресцентъра на МВР. Той припомни предприетите стъпки в тази посока, сред които - Националната стратегия за подобряване на безопасността на движението по пътищата на Република България за периода 2011-2020 г., създаването на Държавната агенция „Безопасност на движението по пътищата“, и допълни, че Министерството на вътрешните работи е ангажирано изключително активно в този процес. „Благодарение на усилията на всички нас – държавни институции, органи на местната власт, медии, общественици, граждани и не на последно място благодарение на работата на органите на пътна полиция, може да се каже, че е избран верният път за постигането на поставените цели. Само с обединени усилия може да има напредък в този процес“, обобщи заместник-министърът. В обръщението си към участниците на форума, главният секретар на МВР гл. комисар Ивайло Иванов посочи, че съставът на МВР работи изключително активно за постигане на държавната политика за намаляване на загиналите и ранените при пътнотранспортни произшествия. Сред предприетите мерки са и дадените правомощия на териториална полиция за контрол по пътищата и подпомагане на работата на пътна полиция. В процес на изграждане е Единен център за обработка на нарушенията, с което се цели повишаване на ефективността в работата по отношение прилагането на административнонаказателна отговорност, закупени са нови технически средства за контрол над нарушителите, беше обновен и автопаркът“, посочи още главният секретар на МВР. По думите на директора на ГДНП гл. комисар Христо Терзийски дълг на МВР е да оправдае очакванията на обществото. Той добави, че сред предприетите комплексни мерки са техническото обезпечаване на служителите от Пътна полиция, целящо да облекчи административните им задължения за сметка на действителния контрол на пътя. В рамките на откриването бе изразена увереност, че дискусиите и споделените добри практики по време на семинара ще имат добавена стойност за постигането на общите цели, в които важен и коректен партньор са и медиите. Във формата участват представители на ДАБДП, ИААА, АПИ, Районната прокуратура в Пловдив, служители на териториална и пътна полиция, журналисти.", "date": "2019.08.14", "title": "Повече безопасност на пътя и по-малко жертви на катастрофи - сред приоритетите на кабинета"}
{"url": "https://www.24chasa.bg/novini/article/7606236", "text": "23 лица са обявени за издирване след продължението на мащабната операция на ГДБОП и Специализираната прокуратура срещу наркоразпространението в страната. Това съобщи пред журналисти в Пловдив главен комисар Ивайло Иванов – главен секретар на МВР, предаде  . „Това са лица, на които са повдигнати обвинения, за които има достатъчно събрани доказателства“, добави главният секретар. При акцията са иззети около 100 кг наркотици. Предстои да бъде уточнен видът им след експертизите, които се правят. Знае се, че сред наркотиците има голямо количество марихуана и амфетамини. Открито е също и бойно оръжие и боеприпаси. На оръжието също ще бъде назначена експертиза, за да бъде установено дали то не е било използвано за други престъпления. „Нашата работа продължава. Лицата обявени за издирване ще бъдат задържани, а ако бъдат събрани още доказателства, броят на издирваните ще нарасне“, каза още главен комисар Ивайло Иванов.", "date": "2019.08.14", "title": "Ивайло Иванов: 23-ма се издирват след акцията срещу разпространението на наркотици"}
{"url": "https://www.24chasa.bg/novini/article/7606243", "text": "Досъдебно производство е образувано за възникналия пожар в района на фирмата, която стопанисва сметището, което е непосредствено под автомагистрала \"Струма\" край Дупница, съобщават от пресцентъра на общината Огненият ад вчера доведе до опустошаването на хиляди декари ниска растителност и лозя в землищата на няколко села. Заради пожарът, кметът на Дупница инж.Методи Чимев обяви вчера частично бедствено положение, което ще продължи до полунощ днес. Магистралата е все още затворена, като се очакват резултатите, които да дадат отговор дали има нарушение в здравината на носещите колони. Инж.Чимев даде импровизирана пресконференция днес на мястото на огнения ад. \"Проблемът е това, което се случи вчера и защо трябваше да стигаме до тук. Още на 2 април 2018 г. съм алармирал с писмо АПИ, че на територията на общината, фирма реализира отпадъци върху имоти, попадащи под надлез на автомагистрала. Виждате писмото (вижте по-долу), с което ясно казвам, че натрупването на отпадъци е предпоставка за създаване на пожароопасност и да се засегне част от автомагистралата, за което алармирам да вземете необходимите мерки по компетентност. Ето и другото писмо до РИОСВ-Перник от месец юни миналата година за тази \"бомба със закъснител\" (виж по-долу писмото). Водим дела с ползвателя на имотите, които не са негова собственост, спечелили сме на първа инстанция и момента текат обжалвания. Издали сме му актове, някои обжалва. Сервитутът на автомагистралата е публична държавна собственост. Каквото са ми позволявали правомощията е направено\", заяви инж.Чимев. \"Пожарните коли са тук на място и следят за ситуацията. Има на места тлеещи огнища, но няма засега опасност да се разрази отново. Тук са и служители от Община Дупница, техника на Общината и фирми, които продължават работа по овладяването на ситуацията. Има назначена комисия от мен с председател зам.-кметът Крум Милев, които започват веднага проверка на щетите\", допълни още инж.Чимев. \"В момента няма проблем да бъде отменено бедственото положение. Има резултати от лабораторията на Гражданска защита. Оказа се, че няма проблеми с въздуха. Измервания са правени в село Блажиево и Джерман, както и тук на място. Няма опасност за хората\", обясни Милев.", "date": "2019.08.14", "title": "Образуваха досъдебно производство за възникналия пожар край Дупница"}
{"url": "https://www.24chasa.bg/novini/article/7606253", "text": "Премиерът на Обединеното кралство Борис Джонсън заяви в сряда, че има \"ужасно сътрудничество\" между Европейския съюз и тези, които искат да блокират Брекзит (излизането на Великобритания от ЕС), предава  . Компромис с Брюксел е необходим, за да се избегне неконтролирано оттегляне от блока, но ЕС \"изобщо не прави компромиси\", посочи Джонсън и предупреди, че подобна ситуация прави Брекзит без сделка толкова по-вероятен, колкото по-дълго продължава тя. По-рано днес стана ясно, че бившият финансов министър Филип Хамънд е изпратил писмо до Джонсън, подписано и от 20 други видни депутати от Консервативната партия, с което се настоява премиерът да декларира ангажименти за напускане на ЕС със споразумение и да декларира, че е готов да направи компромис по въпроса. В писмото си до Борис Джонсън от 12-ти август, което беше публикувано официално в сряда, Хамънд и останалите депутатите от торите посочват, че са \"разтревожени\" от подхода на британския премиер по отношение на Брекзит, тъй като смятат, че този подход не дава шанс за сключване на сделка с Европейския съюз преди крайния срок на 31-ви октомври. Депутатите написаха: \"Ние сме разтревожени от червените линии, които вие очертахте и които, от своя страна, изглежда премахват шанса за постигане на споразумение с ЕС. Всяка сделка задължително трябва да бъде въпрос на компромис, като редица коментатори смятат, че сте поставили летвата толкова високо, че няма реална вероятност да бъде сключена сделка\". Групата депутати от Консервативната партия също така призова Борис Джонсън да потвърди, че се ангажира с постигането на Брекзит сделка, която би успокоила както депутатите, така и валутните пазари, визирайки рязката обезценка на британската лира към многогодишни дъна, откакто той стана премиер на Обединеното кралство.", "date": "2019.08.14", "title": "Джонсън: ЕС трябва да направи компромиси, за да избегне Брекзит без сделка"}
{"url": "https://www.24chasa.bg/novini/article/7606259", "text": "Психично болен мъж от село Брягово е причинил големия пожар, който гори трети ден в Хасковско, съобщи  . Късно снощи огънят беше локализиран, но и днес продължава работата по потушаването му. За три дни пожарът обхвана 8 000 декара площ, повече от половината от които гора.                                                                                                                                                                                                                                                                                                                       ", "date": "2019.08.14", "title": "Психично болен мъж е причинил пожара в Хасковско, трети ден не могат да го потушат"}
{"url": "https://www.24chasa.bg/novini/article/7606222", "text": "За бившия шеф на Австрийската партия на свободата Хайнц Кристиан Щрахе и бившия ръководител на парламентарната група партията Йохан Гуденус злощастното видео от Ибиса има ново измерение. В записа е документирано как през лятото на 2017 година под влиянието на големи количества алкохол Щрахе заявява: \"Новоматик\" плаща на всички\". Две години по-късно това твърдение доби реални очертания: извършените обиски в домовете на шестима заподозрени, сред които са и двамата бивши политици, са въз основа на съмнения за даване и вземане на подкупи. Започнало е разследване и срещу хазартния концерн \"Новоматик\". Основание за обиските е анонимен сигнал, разследване се води срещу шест лица, пише вестник \"Курир\". Освен Щрахе и Гуденус прокуратурата разследва и финансовия шеф на \"Казинос Аустрия\" Петер Сидло, шефа на \"Новоматик\" Харалд Нойман, бившия държавен секретар на финансите Хуберт Фукс от Австрийската партия на свободата и основателя на \"Новоматик\" Йохан Граф. Каква е историята? Според подозренията на правосъдните органи Йохан Гуденус и шефът на \"Новоматик\" Харалд Нойман са се споразумели преди няколко месеца хазартният концерн \"Новоматик\", който е акционер в концерна \"Казинос Аустрия\", да номинира за трети член на управителния съвет на \"Казинос Аустрия\" Петер Сидло, политик от Австрийската партия на свободата. Гуденус договорил това с тогавашния вицеканцлер и негов партиен ръководител Хайнц Кристиан Щрахе. По-късно, през февруари 2019 година, Хуберт Фукс, по онова време държавен секретар в министерство на финансите, се е срещнал на най-голямото изложение на хазартната индустрия IСЕ в Лондон с ръководителите на \"Новоматик\" Йохан Граф и Харалд Нойман. В този разговор е било договорено назначаването на Петер Сидло. И действително на 28 март Петер Сидло става третият член на управителния съвет на \"Казинос Аустрия\", отговарящ за финансите. Като отплата за това \"предимство\" за Австрийската партия на свободата Гуденус и приближените му са обещали на \"Новоматик\" подкрепа от страна на ръководството на Австрийската партия на свободата за получаване на национален лиценз за онлайн хазарт и лиценз за разкриване на казино на \"Новоматик\" във Виена. По това време отговарящ за закона за хазарта е финансовият държавен секретар Хуберт Фукс, който също е сред разследваните. Освен това Йохан Гуденус е предложил на \"Новоматик\" при победа на партията му на изборите във Виена, които ще се проведат 2020 година, отново да бъде разрешено поставянето на игрални автомати в заведения, забранено във Виена през 2015 година. Адвокатите на заподозрените и самите заподозрени отхвърлят всякакви обвинения и ги окачествяват като абсурдни. Остра е критиката от страна на Австрийската социалдемократическа партия, Партията НЕОС, Партията на зелените и партията Сега, Листата на Пилц.", "date": "2019.08.14", "title": "Каква е връзката между австрийската афера Ибиса и хазартния бизнес"}
{"url": "https://www.24chasa.bg/novini/article/7606255", "text": "Трикраката мечка Габриела е починала в Белица, където бе изпратена след затварянето на пловдивския зоопарк. Това съобщиха за „ “ от фондация „Четири лапи“. Аутопсията е показала, че Габриела е имала сериозни сърдечни проблеми и не е издържала на жегите. Мечката, която е на 23-годишна възраст, беше преместена от зоопарка в Пловдив през 2014 година и пет години живееше в резервата над Белица. Тя се е адаптирала много добре там и още на първата година е изкарала пълноценен зимен сън. Въпреки това тежкият живот със сигурност се е отразил на здравословното състояние, твърдят от фондацията. Експертите коментираха, че в гората мечките живеят около 25 години, но в Белица често надхвърлят 30. Преди да бъде изпратена в Белица, Габриела обитаваше клетка от 15 кв. м площ с бетонен под. В ранните си години Габи бе част от известен български цирк, но собственикът решил да я дари на зоологическата градина в Пловдив, защото не се е разбирала добре с другите мечки и е била неподатлива на обучение. Преди около 15 години Габи пострада, след като мечокът Наско нарани лошо едната лапа, която впоследствие бе ампутирана.", "date": "2019.08.14", "title": "Почина трикраката мечка Габриела, не дочака пловдивския зоопарк"}
{"url": "https://www.24chasa.bg/novini/article/7606298", "text": "Турция е изпратила свои безпилотни самолети в Северна Сирия, където Анкара и Вашингтон планират да създадат буферна зона, съобщи днес турското министерство на отбраната, цитирано от ТАСС и БТА. Продължава работата по създаването на съвместен оперативен център в рамките на общите планове със САЩ за създаване на зона за сигурност в Северна Сирия. Наши безпилотни самолети започнаха да изпълняват задачи в региона, се казва в изявление на министерството на отбраната на Турция. Турски и американски военни представители се договориха за създаването на съвместния оперативен център по време на преговори в Анкара на 7 август. Турция настоява планираната зона за сигурност по границата със Сирия да е дълбока 35-40 км и да бъде прочистена от бойци на Силите за защита на народа (СЗН) - организация, смятана от Анкара за разклонение на терористичната Кюрдска работническа партия (ПКК).", "date": "2019.08.14", "title": "Турция изпратила безпилотни самолети в Северна Сирия"}
{"url": "https://www.24chasa.bg/novini/article/7605801", "text": "В Комсомолск на Амур, административен център на Комсомолския район на Хабаровски край в Руската федерация, бе регистриран странен инцидент – мечка изрови гроб и „открадна“ тленните останки на покойник, съобщи говорител на регионалното МВР за РИА Новости. „Разследващо-оперативна група, кинолог и ловен експерт са заминали за мястото. Намерени са следи от мечка. Тялото на починалия все още не е намерено\", разкри източникът. Според него ще бъде взето процесуално решение въз основа на резултатите от проверката, предаде  „Нашите експерти отидоха на мястото, имаха разрешение за елиминиране на животното. Тази мечка беше открита и отстреляна\", поясни за РИА Новости Юрий Колпак, ръководител на регионалното Министерство на природните ресурси.", "date": "2019.08.14", "title": "Мечка изрови гроб и „открадна“ тленните останки на покойник"}
{"url": "https://www.24chasa.bg/novini/article/7605790", "text": "Правителството е назначило бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия. Решението на Министерския съвет е било взето на закрито заседание преди седмица и вече е публикувано в Правителствената информационна система. Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която според столична община има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той. Дни, след като Пламен Георгиев бе освободен от КПКОНПИ, ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия.", "date": "2019.08.14", "title": "Бившият шеф на КПКОНПИ Пламен Георгиев пратен консул във Валенсия"}
{"url": "https://www.24chasa.bg/novini/article/7605820", "text": "ВМРО обжалва пред Върховния административен съд /ВАС/ Решение на Централната избирателна комисия. Те оспорват отнетото им право да излъчат свои представители при преговорите за сформиране на Общински избирателни комисии /ОИК/, които се полагат по квота от отминалите евроизбори. Въпросното решение 600-МИ/09.08-2019 г. на ЦИК е взето с гласовете на членовете ѝ, които са от квотата на ДПС и БСП \"За пореден път става видно, че тези две формации открито саботират честния изборен процес и принципа на равнопоставеност на политическите партии\", смятат от ВМРО. \"Надяваме се ВАС да бъде обективен и да направи така, че да се спази законът, което не беше направено от страна на ЦИК\". Това заяви пред  депутатът от \"Обединени патриоти\" Юлиан Ангелов, който е организационен секретар на ВМРО. Той уточни, че по закон е разписано по какъв начин се разпределят квотите. По думите му дали ВМРО ще има представители в ОИК не е толкова важно, \"важното е да се спази законът\". Ангелов предположи, че добрият резултат на ВМРО на изборите за Европейски парламент вероятно е притеснил БСП и ДПС. Той призова да се прави разлика между участието на ВМРО в коалиция \"Обединени патриоти\" и самостоятелно явяване на ВМРО на избори. \"Решението явно е взето, за да ощети ВМРО\", заключи той. Юлиан Ангелов коментира в предаването \"12+4\" по програма \"Хоризонт\", че шансовете на ВМРО да спечели общински кметове на предстоящите местни избори притесняват и леви, и десни. Той уточни, че партията им има ограничение за коалиране единствено с партии на етническа основа - като \"Евророма\" и ДПС. Депутатът обяви, че имат готовност да издигнат свой кандидат за кмет на София. \"Обсъждаме няколко кандидатури\", добави той и уточни, че до началото на септември ще стана ясни кандидатите на ВМРО за местните избори.", "date": "2019.08.14", "title": "Юлиан Ангелов: Имаме готовност за кандидат на ВМРО за кмет на София"}
{"url": "https://www.24chasa.bg/novini/article/7605830", "text": "Председателят на Камарата на общините Джон Бъркоу възнамерява да попречи на министър-председателя Борис Джонсън да заобиколи британския парламент, за да изведе Великобритания от Европейския съюз, предаде Ройтерс, като се позова на в. \"Дейли телеграф\". Бъркоу заяви в Шотландия, че депутатите могат да предотвратят Брекзит без сделка и че той ще се бори \"с всички сили\" срещу всеки опит за прекратяване на работата на парламента. \"Не може да има ситуация, при която парламентът е спрян - ние сме демократично общество\", каза Бъркоу на проява в кулоарите на Единбургския фестивал, посочва БТА. Бившият финансов министър Филип Хамънд изрази увереност, че парламентът може да спре Брекзит без сделка, ако хора около Джонсън, които не са депутати, се опитат да наложат подобно решение. Според Хамънд исканията за премахване на предпазния механизъм за ирландската граница са част от разрушителна стратегия на неназовани съветници на Джонсън, която \"неизбежно\" насочва Великобритания към Брекзит без сделка. Тези хора, \"които дърпат конците на правителството, знаят, че това е искане, което ЕС не може и няма да приеме\", каза Хамънд. \"Да се поставя летвата за преговори толкова високо, че ние неизбежно да напуснем без сделка, би било предателство\", заяви той пред радио Би Би Си. По думите му всеки опит за заобикаляне на парламента би вкарал Великобритания в конституционна криза. \"Той (Джонсън) трябва да послуша парламента, а парламентът явно се противопоставя на излизане без сделка\", каза Хамънд. \"Уверен съм, че парламентът има средствата, с които да изрази този възглед\", заяви бившият финансов министър. Джонсън казва, че Великобритания ще напусне ЕС на 31 октомври със или без сделка, но повечето депутати са против това. Те проучват какви парламентарни процедури могат да бъдат използвани, за да се предотврати Брекзит без сделка. През юли беше одобрено предложение, което да направи по-трудно за Джонсън да наложи излизане на Великобритания от ЕС без споразумение. Премиерът отказва да изключи възможността за прекратяване на работата на Камарата на общините, а поддръжниците на Брекзит силно го насърчават да направи това, ако е необходимо, за да излизане Великобритания от ЕС на 31 октомври.", "date": "2019.08.14", "title": "Джон Бъркоу: Може да не допуснем Брекзит без сделка, британският парламент няма да спре да работи"}
{"url": "https://www.24chasa.bg/novini/article/7605835", "text": "Непълнолетен младеж е задържан за нанасяне на побой 70-годишен мъж. Това съобщиха от пресцентъра на МВР. Сигналът за побоя е подаден около 8.20 часа вчера в полицията в областния град. Служителите на реда установили, че 14-годишен е влязъл в необитаема къща в града, но бил забелязан от 70-годишен съсед. Когато възрастният човек му направил забележка, непълнолетният го ударил с лопата и кол и избягал. Пострадалият е без опасност на живота, транспортиран е за оказване на медицинска помощ. Извършителят е установен в дома си и задържан с полицейска мярка за срок до 24 часа. Образувано е досъдебно производство. Уведомен е прокурор. Продължава работа разследващ полицай.", "date": "2019.08.14", "title": "Непълнолетен преби 70-годишен мъж в Плевен, задържаха го"}
{"url": "https://www.24chasa.bg/novini/article/7605862", "text": "За друга кражба по измамлив начин е заподозряна 48-годишната жителка на село Йоаким Груево, която бе задържана при проведено разследване от служителите на реда в Пловдив, съобщиха от пресцентъра на МВР. аблуждавайки го със съдействие за смяна на тазобедрена става. Междувременно и колегите им от Второ РУ събрали доказателства, че същия месец жената се представила за инкасатор на ВиК и влязла в дома на 82-годишен жител на областния град, от когото откраднала сумата от 1000 лева. Работата по изясняване съпричастността на извършителката и към други подобни престъпления продължава под наблюдение на районната прокуратура.", "date": "2019.08.14", "title": "Жената, измамила 78-годишния мъж в Пловдив, измъкнала и 1000 лева от пенсионерка - представила се за инкасатор"}
{"url": "https://www.24chasa.bg/novini/article/7605470", "text": "Шанхай ще насърчи развитието на регионалните централи на мултинационални корпорации в муниципалитета, съобщиха местните власти вчера. „Шанхай е дом на над 700 регионални централи на мултинационални корпорации и от дълги години е на първо място по този критерий в страната\", каза Ян Чао заместник-директор на търговската комисия на Шанхай, информира  . „Надяваме се да привлечем повече такива корпорации в града и те да разширят своите функции, както и да ускорят обновяването си чрез новите политики\", добави той. Според новите правила, изискването за общите активи на дъщерните компании на регионалните централи ще бъде коригирано на 200 милиона щатски долара. През първите седем месеца на тази година в Шанхай са стартирали 4105 финансирани от чужбина проекта, което е с 58,3% повече в сравнение със същия период на 2018 г.", "date": "2019.08.14", "title": "Шанхай въвежда нови политики, за да привлече повече мултинационални компании"}
{"url": "https://www.24chasa.bg/novini/article/7605868", "text": "Бургазлийка е задържана за кражба на пари от кутия за дарения. След сигнала на 8 август за отнети предишния ден около 500 лв. от кутия за дарения за дете със специфично заболяване, поставена в заведение в Морската градина, служителите на Пето РУ предприели действия за издирване на извършителя. Това съобщиха от пресцентъра на МВР. Скоро е установена 49-годишна бургазлийка, която многократно посещавала заведението и взимала пари от кутията. След като признала за стореното, е задържана за срок до 24 часа. Работата по случая продължава в Пето РУ-Бургас.", "date": "2019.08.14", "title": "Арестуваха бургазлийка, крадяла пари от кутия за дарения"}
{"url": "https://www.24chasa.bg/novini/article/7605877", "text": "Бързо производство е образувано в полицията в Бяла по сигнал за вързано и влачено с мотоциклет куче. Сигналът постъпил вчера от жител на града, който съобщил в полицията за видяното по ул. \"Сливница\" - 61-годишен мъж, управлявал мотоциклет, влачел пале на около 6 месеца, вързано за врата. Това съобщиха от пресцентъра на МВР. Мъжът откачил въжето от мотоциклета и освободил животното, което имало наранявания по врата. Случаят бил документиран в РУ-Бяла, срещу 61-годишния е започнато разследване в хода на образуваното бързо производство за престъпление по чл. 325б, ал. 2, т. 3, пр. 1 вр. ал. 1 от НК.", "date": "2019.08.14", "title": "Мъж влачи пале, вързано за врата, с мотоциклета си в Бяла"}
{"url": "https://www.24chasa.bg/novini/article/7605891", "text": "Три жени са в болница след тежка катастрофа на пътя Русе-Бяла, съобщиха от полицията, цитирани от  Тази сутрин в 6:57 часа е подаден сигнал за пътен инцидент с пострадали, между лек и товарен автомобил, на пътя Русе-Бяла в района на „Мойсев баир“. Според първоначалната информация, произшествието е възникнало, след като лек автомобил с румънска регистрация се е отклонил и е навлязъл в лентата за насрещно движение, където се е блъснал с движещ се в обратна посока камион с русенска регистрация. Три жени, пътували в колата са били отведени за преглед в болницата. Движението по главния път в района на катастрофата е затруднено, но не е спряно и се регулира се от полицията.", "date": "2019.08.14", "title": "Три жени в болница след тежка катастрофа на пътя Русе-Бяла"}
{"url": "https://www.24chasa.bg/novini/article/7605885", "text": "Дете пострада леко след пътно произшествие вчера в Пловдив, съобщиха от МВР. По първоначални данни, около 17.40 часа, на ул. \"Крайна\" внезапно изскочило на пътното платно 2-годишно момченце и то било блъснато от товарен автомобил \"Пежо\" с 54-годишен водач. След преглед в болница, детето е освободено за домашно лечение с натъртвания по тялото. Алкохолната проба на шофьора е отрицателна. По случая е взето административно отношение от служители на сектор \"Пътна полиция\".", "date": "2019.08.14", "title": "Водач блъсна двегодишно дете в Пловдив"}
{"url": "https://www.24chasa.bg/novini/article/7605070", "text": "Хиляди българи от всички краища на страната ще се включат днес в литийното шествие с чудотворната икона на Света Богородица преди утрешния празник на Несебър. Колоната ще се предвожда от Сливенския митрополит Йоаникий и започва от древните порти, минава през централните улици в Стария град, за да стигне до “Успение Богородично”, където се съхранява. Тази година тържествата в черквата ще бъдат още по-тържествени заради 125-годишнината от официалното му освещаване. Всяка година шествието се превръща в истинска атракция за чужденците, някои от които също се включват в процесията. Чудодейната икона “Света Богородица - Владетелката на живота” датира от XIII век. Известна е още като “Черната Богородица” заради тъмните цветове, с които е изписана. Според преданията чудотворната ѝ сила многократно е спасявала града през вековете и затова се смята за покровителка на Несебър. Изографисана е във византийски стил и се смята, че е била пренесена от Атон. Поверието гласи, че помага за лечението на много болести, но най-много силата ѝ се проявявала при психични заболявания и на жените да заченат. За първи път иконата напусна пределите на Несебър преди 8 г., когато бе пренесена за 2 седмици в гръцкия град Неа Месемврия. Тази година българката католическа църква подари на папа Франциск при гостуването му в България копие на несебърската икона. Неслучайно светият отец произнесе молитвата “Царица Небесна” пред несебърската “Света Богородица”, която бе изнесена на централно място на площада пред Катедралния храм “Св. Александър Невски”. Черната Дева е била любима на Анджело Ронкали като апостолически легат в България в периода от 1925 до 1934 г., който после става папа Йоан XXIII, е носил нейно копие до последния си ден. АНЕЛИЯ ПЕРЧЕВА Иконата на Богородица в Бачковския манастир е смятана за чудодейна, тъй като е помогнала на много болни да оздравеят. Част от свидетелствата за мистериозните изцеления се пазят в хрониките на обителта. Разказани са от самите хора, когато са идвали в манастира, за да благодарят за чудесата, станали с тях. Реликвата е рисувана през XI в. Според легендата тя е открита през 1601 г. на Велика събота от две пастирчета в местността Клувията, която е недалеч от обителта. Момчетата видели огнен стълб, а когато го приближили, забелязали икона на Божията майка. Занесли я в манастирската черква, където я сложили на иконостаса На следващата сутрин обаче изчезнала. Докато монасите се чудели къде е, в храма влязъл стар изповедник. “Присъни ми се Богородица. Каза ми, че иконата се е върнала в Клувията, защото иска да стои до входа на църквата. Думите бяха: “Аз съм дошла да пазя вас, а не вие мен.”   На втория ден на Великден изображението на Богородица било пренесено отново в манастира с лития и поставено отдясно на входа на централната църква, до гробовете на патриарх Кирил и екзарх Стефан, където стои до днес. Оттогава всяка година на втория ден от Великден иконата се изнася от манастира и с литийно шествие се носи до Клувията. По традиция венеца от живи цветя плете 80-годишната софиянка Люба Попова. Тя твърди, че не се налага да търси лекар - Богородица винаги помага. Със светинята вярващите изминават около 4 км пеша, като се редуват да носят платформата, на която е поставена. Богомолците са убедени, че участието в литията ще им донесе здраве и късмет. “От няколко години изнасяме копие на Богородица, тъй като оригиналът е в специална рамка от африканското дърво ироко, за да не прониква влага, и не бива да се мести. Това не разколебава поклонниците. Истинският християнин знае, че всяка икона е чудодейна, стига вярата да е силна”, казват от Бачково. Слава на чудотворно има и изображението на Божията майка от асеновградския храм “Св. Богородица Благовещение”. Известна е като “Рибната” заради купола си, наподобяващ люспи на риба. Смята се, че иконата “Богородица Елеуса” (Милостива) помага при болести и за зачеване. Реликвата е обсипана от златни синджири, дарени от вярващи, които са се сдобили с рожба или са оздравели мистериозно и са се отървали от тежки операции. В Асеновград наричат иконата “Бързата Света Богородица”, тъй като много хора намират разрешение на проблемите си, след като са я докоснали. ДИМА МАКСИМОВА Стотици българи и чужденци се стичат всяка година на Голяма Богородица в Арбанаси, за да целунат чудотворната икона на Св. Богородица Троеручица. Иконата се изнася пред църквата на манастира “Успение Богородично” на храмовия празник и остава през целия ден, за да могат всички да се докоснат до нея. От предишната вечер цели фамилии от региона, Добрич, София, Пловдив, Ловеч, Русе, Габрово, Варна идват, за да преспят край лековития образ, носят животни и продукти на манастира и участват в приготвянето на курбана.   За иконата “Света Богородица Троеручица” се смята, че притежава свръхестествена сила и помага при различни болести. Обкованата със сребро светиня се намира в обителта, строена по времето на Асеневци. Според преданието Божията майка се явила на атонски монах иконописец и му наредила нейната икона да бъде пренесена в Търново в манастир, посветен на Света Богородица. Веднага с пристигането иконата проявила своето чудотворство, като излекувала детето на богат търговец. Когато турците наближили Търновград, иконата била скрита в земята Минали векове и манастирът и неговата светиня били покрити от забрава, но всяка година на празника Успение Богородично местни хора се събирали на това място. Образът на Св. Богородица сам напомнил за себе си. Едно овчарче пасяло стадото си там и дочуло плач. Той идвал изпод земята в близост до останките на някогашната храмова стена. Момчето се уплашило и извикало господаря си. Двамата, изумени, открили плачещата икона. Затова е наречена “плачеща” Оттогава започва и възобновяването на манастира. Смята се, че това е станало около 1680 година. Край светото изображение в храма в Арбанаси могат да се прочетат свидетелства за множество чудеса - нямо турче за пръв път проговорило пред нея, излекувало се детето на търновския паша, който дарил пари за монашески килии. Вярва се, че иконата помага най-много за зачеване. Жените, които искат да станат майки, след молитвата пред Божията майка поставят монета на иконата. Ако стотинката залепне, значи Богородица ги е чула.", "date": "2019.08.14", "title": "Несебър вади Черната Богородица, пред която папа Франциск произнесе молитвата “Царица Небесна”"}
{"url": "https://www.24chasa.bg/novini/article/7605887", "text": "Метамфетамини на стойност над 800 хиляди щатски долара са били заловени в турския окръг Шърнак вчера, съобщава в. \"Дейли сабах\". Операцията е била извършена от полицията по получена разузнавателна информация. Полицаите са спрели и обискирали автомобил, пътуващ от югоизточния окръг Шърнак в посока към Западна Турция. При проверката са намерени 15 кг метамфетамини, чиято стойност на черния пазар се изчислява на 4,5 милиона турски лири (808 363 долара), предава БТА. Наркотикът е иззет. Задържано е едно лице. Разследването по случая продължава.", "date": "2019.08.14", "title": "Заловиха метамфетамини за над 800 000 щатски долара в Турция"}
{"url": "https://www.24chasa.bg/novini/article/7605844", "text": "Строителството на приемния терминал за морския газопровод „Турски поток“ е достигнало 95% от общия обем на работата, се казва в съобщение на оператора на проекта компания South Stream Transport B.V., предава ТАСС, цитирана от \" „Целият комплекс от мероприятия върви в съответствие с графика. Началото на транспортирането на газта се планира до края на 2019 година“, се отбелязва в съобщението.", "date": "2019.08.14", "title": "Строителството на приемния терминал за „Турски поток“ е завършено на 95%"}
{"url": "https://www.24chasa.bg/novini/article/7605898", "text": "Tелата на бежанка от Северна Корея и нейния малък син били открити в апартамента им в Сеул. Според местни медии двамата са починали от глад. Майката, идентифицирана само с фамилията Хан, и 6-годишният й син са намерени на 31 юли, около два месеца след смъртта им, съобщава БГНЕС, като се позовава на изявление на властите. \"Не видяхме никакви признаци на убийство или самоубийство. Чакаме да получим резултатите от аутопсията от Националната съдебна медицинска служба\", каза служител на полицейското управление в Сеул. Бежанците в Южна Корея могат да разчитат на субсидии от властите, но някои се борят за интеграция в съвсем различното общество на Юга. Хан, за която се смята, че е на около 40 години, изтеглила 3 858 вона (3,16 щатски долара), които е имала в банковата си сметка преди два месеца, твърди местен вестник. Месечните й сметки за наем и газ са били просрочени повече от година, а в хладилника й не е имало храна, когато телата били намерени. През 2009 г. тя избягала в Южна Корея, по-късно се е омъжила за кореец от китайски произход и се преместила в Китай. След развода през 2018 г. решила да се върне обратно в Сеул, но има проблеми с намирането на работа. Полицията все още не е потвърдила информацията на вестника. Южна Корея е четвъртата по големина икономика в Азия, но смъртта на семейства поради бедност и социална изолация зачестяват в последните години. Данните на правителството показват, че през 2017 г. севернокорейските бежанци са имали по-висок процент на самоубийства от южнокорейците като цяло, като сред причините за това се сочат травми, изолация и финансови затруднения.", "date": "2019.08.14", "title": "Бежанка от Северна Корея и синът ѝ умрели от глад в Сеул, откриват ги 2 месеца по-късно"}
{"url": "https://www.24chasa.bg/novini/article/7605909", "text": "Мъжът, който по-рано днес се наръга със стъклена бутилка пред полицаи, е настанен в реанимацията на УМБАЛ Бургас, има опасност за живота му, съобщиха от полицията.  Той е на 31 г. от Казанлък. Мъжът е локализиран от полицейските служители след подаден около 08.35 ч. сигнал от млада жена, която разхождала в Морската градина двугодишното си дете за това, че безпричинно е замеряна от непознат мъж с буци пръст и подръчни средства. Жената дала описание на непознатия, който минути по-късно е установен от полицейски автопатрул и забелязвайки служителите на реда, бръкнал в раницата си, извадил стъклена бутилка, счупил я и с остатъка от стъклото се наранил в областта на гърлото. До пристигане на екипа на Спешния център полицейските служители оказали първа помощ, като се опитали да спрат обилната кръвозагуба, настъпила вследствие на самонараняването. Разпитани са свидетели – очевидци на инцидента. Иззети са видеозаписи от разположени в близост до местопроизшествието камери. По случая е образувано досъдебно производство.", "date": "2019.08.14", "title": "С опасност за живота е бургазлията, който си преряза гърлото с бутилка"}
{"url": "https://www.24chasa.bg/novini/article/7605579", "text": "Растеж от 3.3% на БВП през второто тримесечие на 2019 г. спрямо съответното тримесечие на 2018 г.  . Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година. Това написа във фейсбук премиерът Бойко Борисов. \"Правителството ще продължи да полага всички усилия брутният вътрешен продукт да се увеличава, а безработица да намалява\", пише още премиерът.", "date": "2019.08.14", "title": "Борисов се похвали с растеж от 3.3% на БВП през второто тримесечие на 2019 г."}
{"url": "https://www.24chasa.bg/novini/article/7605580", "text": "Международна група астрономи откри краткотрайно забавяне на въртенето на пулсара PSR J0835-4510 в съзвездието Корабни платна, което се намира на разстояние 1000 светлинни години от Земята, съобщи Юрик алърт. Откритието е направено по време на изследване на внезапни промени в темпото на въртене на пулсара, които позволиха да се идентифицират процеси в недрата му, информира БТА. Били анализирани данни от наблюдения на внезапни увеличавания на скоростта му на въртене през 2016 г. Известно е, че подобни промени се наблюдават при едва 5 процента от пулсарите, но при този в съзвездието Корабни платна се регистрират на всеки три години. Резултатите показали, че във вътрешността на PSR J0835-4510 има три различни компонента. Един от тях е \"супата\" от свръхфлуидни неутрони във вътрешността на слоя от кората на неутронната звезда. Движейки се към повърхността, тази \"супа\" се сблъсква с твърдата кора на пулсара, като го завърта. Но втора вълна от свръхфлуидни течности застига първата, предизвиквайки забавяне. Астрономите освен това забелязали феномен, който засега не е получил обяснение. Пулсарът за малко забавил скоростта си и след това се върнал към обичайния си режим на въртене, преди да се стигне до внезапните увеличавания на скоростта му. Изследователите смятат, че тогава в недрата на неутронната звезда се е случило нещо, което станало причина за последвалите увеличавания на скоростта й на въртене.", "date": "2019.08.14", "title": "Астрономи откриха загадъчен феномен в\nсъзвездието Корабни платна"}
{"url": "https://www.24chasa.bg/novini/article/7605592", "text": "Малко след 11 часа тялото на 14-годишното момиче, което бе погълнато от вълните в района на централния плаж във Варна, изплува в района на сърф училището до рибарския плаж. Водолази извадиха тялото от морето. Предстои то да бъде откарано в съдебна медицина. Драмата се разигра във вторник следобед. Момичето, което е от кв. \"Владиславово\", отишло на плаж с приятели. Около 16.30 часа влязло в морето заедно с момче от групата, въпреки червения забранителен флаг. Двете деца явно започнали да се давят, затова спасителите скочили в морето. Заради силното мъртво вълнение се наложило самите спасители да се държат за ръце, за да могат да се предвижват напред във водата. Те успели да извадят момчето живо на брега, но девойката се изгубила сред вълните.                                                                                                                                                                                                                                                                                                                                ", "date": "2019.08.14", "title": "Откриха тялото на 14-годишното момиче, изчезнало в морето във Варна (Снимки)"}
{"url": "https://www.24chasa.bg/novini/article/7605587", "text": "Пуснат за движение е участъкът от автомагистрала „Хемус“ на 410 км след Девня. Това каза заместник-министърът на регионалното развитие Николай Нанков пред журналисти в Шумен във връзка с участъка на автомагистрала „Хемус“ между Шумен и Варна, предаде  Стана ясно, че до 10 септември трябва да бъде пуснат останалият участък. По думите му остават 6 км, които са за фрезоване и асфалтиране. Заместник-министърът посочи, че е приключила едната част от участъка между Шумен и Варна, която е във Варненска област. „Вчера приключи, беше сложена маркировка. Малка част от магистралата в този участък, остана неремонтирана. Видяхте последните години колко работа се свърши. Имаме известни бележки към колегите от АПИ. В летния сезон не е редно да се извършват ремонтни дейности, защото създават затруднения за почиващите. След 15 септември отново“, коментира зам.-министърът. „Удължаваме с срока с два месеца на археологическите разкопки край Градище, за да може да се експонира културно-историческо наследство“, заместник-министър Нанков. Заместник-министърът отчете ,че по всички нови проекти има археология. „Идвайки насам към Шумен, спрях до пътен възел „Боаза“, продължението към разклона Ловеч – Плевен, веднага 200 метра след тях имаме отново разкопки. Археолозите започват работа може би след 10-тина дена. Там говорим за тракийско селище“, посочи още заместник-министър Нанков. Той обобщи, че не трябва да има конфликт в това отношение нито с еколози, нито по отношение на археологическо и културно наследство.", "date": "2019.08.14", "title": "Нанков: Участъкът от АМ „Хемус“ след Девня е пуснат за движение"}
{"url": "https://www.24chasa.bg/novini/article/7605601", "text": "Отворени са офертите в обществената поръчка за проектиране и строителство при модернизацията на 54,3 км от международен път E-79 Видин - Ботевград, в участъка от Видин до Ружинци. Това съобщават от пресцентъра на Агенция \"Пътна инфраструктура\". Индикативната стойност на строително-монтажните работи е близо 460 млн. лв. без ДДС. Проектът ще се реализира със средства от републиканския бюджет. Обществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции. За обособена позиция 1 - отсечката от Видин до пътен възел \"Макреш\" с дължина е 29,643 км кандидатстват четири обединения, за участъка от възел \"Макреш\", до с. Бела, с дължина 13,6 км са подадени седем оферти и за третият участък от с. Бела до Ружинци с дължина 11,128 км. има подадени шест оферти. Процедурата за избор на изпълнители на 33 км от международен път Е 79 между Мездра и Ботевград, както и за участъка от 54 км от Видин до Ружинци ще се извърши по нова схема на плащане, която предвижда цялата стойност на договора да се разплати на изпълнителя след приключване на строителните дейности. Пътят Видин - Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите \"Хемус\", \"Тракия\" и \"Струма\".", "date": "2019.08.14", "title": "Офертите за строителството на път Е 79 между Видин и Ружинци са отворени"}
{"url": "https://www.24chasa.bg/novini/article/7605457", "text": "Китайският технологичен гигант „Хуауей\" потвърди плановете си през следващите три години да инвестира 800 милиона щатски долара за строителството на завод за смартфони в бразилския град Сао Пауло, информира  Бразилският вестник „O Globo\" съобщи, че Хуауей е започнала бизнес в Бразилия пред 21 години и има завод за производството на телекомуникационна инфраструктура в Сао Пауло. За да ускори изграждането на 5G мрежата в страната, компанията планира следващия март търг за 5G честотен спектър, а в новия си завод ще произвежда 5G смартфони. През първото тримесечие на годината „Хуауей\" е бил на трето място по продажби на смартфони в Южна Америка. Бразилия е четвъртият по големина пазар на смартфони в света. Страната налага и високи мита за вноса им, затова много производители като Samsung, LG и Nokia, построиха свои заводи там.", "date": "2019.08.14", "title": "„Хуауей\" ще строи завод за смартфони в Бразилия"}
{"url": "https://www.24chasa.bg/novini/article/7605595", "text": "В автомобил, паркиран вчера на улица в Загреб, бяха измерени 81 градуса по Целзий, което е със седем деления повече, отколкото бяха измерени на 25 юли - 74 градуса по Целзий, предаде агенция Хина. Поради по-продължителните и по-чести топлинни удари и промяната на климатичните условия догодина ще бъдат предложени няколко мерки за защит, информира БТА. От Автомото клуба Максимир съобщиха, че ще предложат мерки за превенция, сред които изработването на термометър, който със звукови и светлинни сигнали да предупреждава за прекомерна температура в автомобилите, тракторите, камионите и строителните машини. Предвиждат се и анализи на евентуалните вредни виляния на високите температури върху материалите, вградени във вътрешността на автомобилите, както и определянето кои течности и материали крият потенциална опасност при изпарение, експлозия или запалване.", "date": "2019.08.14", "title": "Измериха 81 градуса в паркирана кола на улица в Загреб"}
{"url": "https://www.24chasa.bg/novini/article/7605610", "text": "Под физически контрол са поставени 20 високооборотни заведения за обществено хранене и дискотеки на територията на гр. Варна и курортните комплекси. При извършените наблюдения само в един от ресторантите, в присъствието на данъчните, оборотът се е покачил от 9 хиляди на 15 хиляди лева. По време на осъществения контрол от началото на месец юли до средата на август са съставени 142 акта за административни нарушения, като 35 от тях са за неиздаване на фискален касов бон, 91 акта за установена разлика в касовата наличност и 5 за липса на фискално устройство. Всички търговци, които не издават касова бележка, се санкционирани със запечатване на търговския обект, освен наложената глоба, като обектите остават затворени в продължение на 2 седмици след запечатването. И през този сезон данъчните проверяват хотелски комплекси и къщи за гости по Северното Черноморие, като следят отчитането на заетостта на местата за настаняване и внасят ли се осигурителните вноски на работещите в обектите. До средата на август са извършени 242 такива проверки и са съставени два акта за административно нарушение на данъчните закони. Под постоянно наблюдение на служителите от “Фискален контрол“ от НАП Варна са превозните средства, които зареждат със стока курортните комплекси по Северното Черноморие. По време на проверките публичните изпълнители от дирекция „Събиране“ са посетили и иззели паричните средства от касите на 62 обекта, като са внесли в бюджета над 90 хил. лева. Тази крайна мярка ще продължи да се прилага спрямо търговци с просрочени данъчни задължения, които имат възможност да изпълняват задълженията си към бюджета, но не го правят. „С всяка година нарушенията на данъчното законодателство по Северното Черноморие намаляват. Освен целогодишния контрол, който осъществяваме, залагаме и на партньорските отношения и поддържането на обратна връзка с работещите в туристическия бранш, за да постигнем устойчиво поведение на търговците за доброволно спазване на данъчните и осигурителни закони през последните години“, заяви директорът на НАП Варна Милена Колева.", "date": "2019.08.14", "title": "Данъчни запечатаха временно 25 търговски обекта по Северното Черноморие"}
{"url": "https://www.24chasa.bg/novini/article/7605602", "text": "Огънят избухна през нощта срещу вторник и обхвана борова гора в естествен резерват на острова, до който достъпът по суша е затруднен. Борбата с пламъците е усложнена и заради горещините и силния вятър, информира БТА. Властите евакуираха около 400 души от четири селища - Макримали, Контодеспоти, Ставрос и Платана, както и монасите от местен манастир. За овладяването на пламъците са мобилизирани над хиляда пожарникари. В действията участват също военнослужещи и доброволци. \"Ситуацията изглежда по-добре, полагат се огромни усилия, нечовешки усилия\" за овладяване на огъня, заяви кметът на Атина Костас Бакоянис пред гръцката телевизия Скай. По думите му в момента има два активни фронта, но в редица райони огънят отново се раздухва от вятъра. Гръцкият премиер Кириакос Мицотакис прекъсна почивката си на остров Крит и се върна в Атина заради пожара. Гърция се обърна към Европейската агенция за гражданска защита с молба за оказване на помощ за потушаването на пожара. На помощ на гръцките пожарникари се притекоха и европейски страни, като Италия вече изпрати два самолета в Гърция, а Испания се очаква да стори същото по-късно днес. Загреб, който първоначално също се отзова на гръцката молба за помощ, в крайна сметка не изпрати самолети заради висок риск за възникване на пожар в самата Хърватия, съобщи гръцката телевизия Скай.", "date": "2019.08.14", "title": "Гърция обяви извънредно положение на остров Евбея заради пожара"}
{"url": "https://www.24chasa.bg/novini/article/7605616", "text": "Поели сме ангажимент и ще помогнем на общината да се реновира пътната инфраструктура до завода на „Тракия Глас България ЕАД“. Това заяви министър-председателят Бойко Борисов, който посети днес част от производствените мощност на един от най-големите инвеститори не само в Търговище, но и в България. Извеждащият път от предприятието е изключително важен, тъй като по него ежедневно преминават тировете, изнасящи стока. Ще вземем решение и ще окажем подкрепа, категоричен беше министър-председателят Борисов. Общо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души за заети в основното производство, а заедно със съпътстващите производства и предприятия, работните места, създадени от инвеститора, са близо 5000. Кметът на Търговище Дарин Димитров отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица. \"Почти едно малко градче е целият завод\", коментира премиерът. \"Аз съм идвал да откривам първия завод. Тук беше поле, пасяха магарета\", спомни си Борисов. Кметът призна, че си мечтаят да имат индустриална зона. \"Те се сбъдват вашите мечти\", окуражи го Борисов, като обърна внимание на Горанов да се подпомогне общината за изграждането на пътя. \"Тук с държавна подкрепа сме обещали да направим тоя път\", припомни премиерът на финансовия министър.                                                                                                                                                                                                                                                                                                                                ", "date": "2019.08.14", "title": "Борисов вози кмета на Търговище до нов завод за стъкло (Видео)"}
{"url": "https://www.24chasa.bg/novini/article/7605632", "text": "Китайски пътнически самолет принудително се върна на летище Кенеди в Ню Йорк, след като част от крилото му се откъсна, предаде  . Машината Boeing 777-300 на авиокомпания China Eastern превозвала 300 души от Ню Йорк до Шанхай. При излитане част от крилото на самолета се откъснало и паднало на земята. Пилотите кръжали 2,5 часа над океана в близост до Ню Йорк, за да се освободят от гориво и да направят кацането по-безопасно. Накрая самолетът се приземил успешно обратно на същото летище. При оглед било отбелязано, че липсва метална пластина от механизъм, който намалява подемната сила на крилото и увеличава съпротивлението на въздуха.", "date": "2019.08.14", "title": "Част от крилото на Boeing 777-300 се откъсна при излитане (Снимка)"}
{"url": "https://www.24chasa.bg/novini/article/7605609", "text": "На пазарлък в Пловдивския окръжен съд го удари 56-годишният Димитър Иванов. Той е задържан за прегазен моторист на 10 август по пътя Пловдив - Асеновград. Иванов има 4 присъди, две от тях за кражби и за шофиране без книжка.  \"Искам парична гаранция. Колко пари прави това? Кажете горе-долу.\", попита той.  \"Точка\", отсече съдия Силвия Цанкова, която му гледа мярката за неотклонение.  Прокуратурата настоя за постоянен арест, тъй като Иванов е избягал от местопрестъплението. \"Имал е възможност да види падналия моторист Ерол Мехмед, който също е бил без книжка. Свидетел е забелязал, че Иванов се е движил с бус и е минал буквално през човека като не е спрял и е продължил по пътя си\", изтъкна прокурор Тодор Павлов. По думите му, задържаният се е сдобил с фалшива книжка от Турция и 6 години управлявал МПС с неистински документ. Адвокатът на Иванов изтъкна, че няма данни за предходното ПТП, при което мотористът е паднал. Не се знаело и дали при втория инцидент пострадалият е бил жив. Защитата посочи, че клиентът му си изкарва хляба като продава детски играчки по складове и сергии.  \"Изобщо не е разбрал, че е прегазил моторист\", добави адвокатът. Понеже Иванов не чува, се наложи съдия Цанкова буквално да вика, за да я разбере какво казва. Задържаният не можа да посочи кога е рожденият му ден, нито ЕГН-то си.  \"Нямам никакво образование, неграмотен съм, имам 4 деца\", каза той.", "date": "2019.08.14", "title": "Глух водач, задържан за прегазен моторист, се пазари в съда"}
{"url": "https://www.24chasa.bg/novini/article/7605620", "text": "Гислейн Максуел трябва да бъде заловена, за да се изправи пред въпросите за секс скандала, свързан с Джефри Епстайн. Това е поискал бащата на една от предполагаемите жертви. Максуел е половинката на бизнесмена, който се самоуби в килията си в САЩ. Много от жените, станали негови жертви, твърдят, че Максуел е била съучастник на Епстайн. Скай Робъртс потвърждава тръвденията на дъщеря си Вирджиния, че Гислейн е подтикнала тийнейджърката да прави секс с Епстайн. Момичето казва, че бизнесменът я карал също да спи с редица богати и влиятелни мъже, когато била едва на 17, предаде \"Дейли мейл\". Вирджиния твърди, че през 2001 г. е откарана в Лондон, запознават я с принц Андрю и той прави секс с нея. Херцогът на Йорк винаги е отхвърлял тези обвинения. Снимка, на която обаче принцът е прегърнал Вирджиния през кръста, а на заден план се вижда Гислейн Максуел, очерта скандала. „Принцът трябва да живее с мисълта за факта, че е приятел на Епстайн, той се появи на този кадър“, заявява бащата на Робъртс. „Светът е по-добро място без Епстайн, но ФБР трябва да хване Максуел заради обвиненията, че тя подбирала непълнолетни момичета за бизнесмена“, коментира още той. „Тя също е виновна. Тя е единствената, която е ходила в клуба и се е срещала с тези млади момичета. Властите да я издирят, тя трябва да се изправи пред правосъдието. Максуел знае всичко. Тя е ключът към разкриването на всичко“, казва още Скай Робъртс. За момента не е ясно къде се намира Гислейн, има твърдения, че е планирала и да изчезне. 57-годишната жена по-рано е отричала всякакви обвинения. „Не знам всичките факти за принц Андрю, но мисля, че той е смятал Вирджиния за пълнолетна“, коментира още бащата. „Може да е изглеждала на 18 години, но не беше. Не знам какво точно е направил, но предполагам, че се опитваше да се среща с дъщеря ми. Той знае истината и трябва да живее с нея и това, което се е случило“, казва още Робъртс. Вирджиния подробно изложи обвиненията си срещу принц Андрю в правни документи по заведено гражданско дело срещу Епстайн през 2015 г. В показанията си тя посочва, че е била вербувана като „секс робиня“ от Епстайн и че принц Андрю е спал три пъти с нея – в Лондон, Ню Йорк и на Карибите. По-късно съдия отхвърля тези твърдения и постановява да бъдат премахнати от протокола. „Нямам причина да се съмнявам в това, което е споделила Вирджиния. Тя няма причина да лъже и никога не го е правила. Честен човек е“, казва баща й Скай. Правни документи посочват редица приятели на Епстайн, които също са обвинени в сексуални посегателства върху жени. „Не е замесен само един. Джефри беше близък с много хора, включително Клинтън, така че някой все трябва да е помогнал по пътя му. Той имаше много влиятелни приятели“, добавя г-н Робъртс. „Разследванията трябва да продължат и всеки, за който се докаже, че е извършил престъпление, трябва да се изправи пред правосъдието. Той няма как да е действал сам“, казва още той. В момента Вирджиния Робъртс е майка на три деца и живее в Австралия с тях и съпруга си.", "date": "2019.08.14", "title": "Баща на предполагаема жертва на Епстайн: Принц Андрю знае истината и трябва да живее с нея"}
{"url": "https://www.24chasa.bg/novini/article/7605656", "text": "Премиерът на Северна Македония Зоран Заев заяви, че не обмисля да подаде оставка или да свика предсрочни парламентарни избори както поиска опозицията след аферата \"Рекет\", предадоха македонските медии.\"Не възнамерявам да мисля нито за оставка, нито за предсрочни парламентарни избори, защото начело на това правителство стои човек, който е съобщил за случая \"Рекет\", заяви снощи Заев, цитиран от сайта Плусинфо, предава БТА. Той добави, че в Северна Македония ще има редовни парламентарни избори. Преди две седмици прокурорката Вилма Русковска потвърди, че премиерът Заев е съобщил за обвинените по случая \"Рекет\" за изнудване на бизнесмена Йордан Камчев в замяна за освобождаването му от арест. След публикуването на разговорите във връзка с \"Рекет\" в италианския вестник \"Ла Верита\", в които се чува и гласът на ръководителката на специалната прокуратура Катица Янева, от опозиционната ВМРО-ДПМНЕ заявиха, че правителството на Заев е нарушило правната система в Северна Македония и е време за избори и смяна на властта. Журналистът от \"Ла Верита\" Ларис Гайсер, който публикува разговорите по случая \"Рекет\", вчера също заяви по радио Каподистри, че политическата кариера на Зоран Заев, който според него е замесен в аферата, е приключила и международната общност е загубила доверието си в него.", "date": "2019.08.14", "title": "Зоран Заев: Не мисля нито за оставка, нито за предсрочни парламентарни избори"}
{"url": "https://www.24chasa.bg/novini/article/7605669", "text": "Жена на 42 години е подала сигнал в полицията на 13 август, че ден по-рано е станала жертва на телефонна измама. Това съобщиха днес от ОД на МВР. Неизвестен мъж се представил по телефона за полицейски служител и я заблудил, че органите на реда извършват акция за залавяне на сирийска престъпна група. В резултат на измамата жената сама оставила голяма сума пари в метален кош за отпадъци в централната градска част. Случаят се разследва под надзора на прокуратурата, уточниха от полицията.", "date": "2019.08.14", "title": "Ало измамник, представил се за полицай, взе голяма сума пари от жена в Габрово"}
{"url": "https://www.24chasa.bg/novini/article/7605678", "text": "Само за район \"Витоша\" през последните години сме инвестирали над 10,5 млн. лв. Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая, предаде „Фокус“. \"Надявам се училището да бъде още по-привлекателно след този сериозен ремонт\", каза тя. Фандъкова добави, че за този район е започнало и разширение на детската градина, в която ще бъдат открити 3 нови групи. \"Разширяваме и детската градина в\" Павлово\", училището в \"Симеоново\" и детската градина в \"Княжево\", отваряме нови групи\", каза кметът. Йорданка Фандъкова коментира, че училището е благоприятно за децата от кв. \"Владая\", тъй като е близо до домовете им и се учи на една смяна. \"Имам уверението, че ремонтът ще приключи преди 15 септември, за да могат тогава децата да влязат в обновеното училище\", добави тя. По думите и, училищата и детските градини, които се ремонтират на територията на Столична община, са 83. Директорът на училището Емилия Бурова от своя страна каза, че единственият ремонт на училището е смяна на дограмата преди около 2 години. \"Училището не е основно ремонтирано от неговото създаване и беше в доста окаян вид\", заяви тя.", "date": "2019.08.14", "title": "Фандъкова: Инвестирали сме над 10,5 млн. лв. в район \"Витоша\" през последните години"}
{"url": "https://www.24chasa.bg/novini/article/7605691", "text": "Жители на турския окръг Балъкесир останаха без ток в продължение на 12 часа, след като властите прекъснаха електрозахранването в името на безопасността на мигриращи щъркели, съобщава Анадолската агенция, цитирана от БТА. Мярката бе взета, за да се предотврати смъртта на щъркелите, кацащи по далекопроводите с високо напрежение на път за Африка. Жители на местни общини, през които минава миграционният маршрут на птиците, уведомили властите за опасността. Екипи на електроразпределителната компания са се запознали на място със ситуацията и са взели решение да спрат временно електроподаването до отлитането на щъркелите. Това оставило без ток жителите на редица селища в района в продължение на 12 часа. Щъркелите, гнездящи в околията на град Съндъргъ, окръг Балъкесир, са се превърнали в запазена марка на района, а образът им се използва като туристическа емблема, казва кметът на Съндъргъ Екрем Яваш.", "date": "2019.08.14", "title": "В Турция спряха тока за 12 часа заради \nмигриращи щъркели"}
{"url": "https://www.24chasa.bg/novini/article/7605693", "text": "Хотелиери на гръцкия егейски остров Самотраки се оплакват от множество отменени резервации, след като стотици туристи останаха блокирани на острова през последните дни, съобщава в. \"Катимерини\", цитиран от БТА. Съчетанието от силен вятър и повреда на главния ферибот, осъществяващ връзката между егейския остров и пристанището на град Александруполис в континенталната част, остави стотици туристи блокирани на острова от неделя. Проблемът доведе също до недостиг на хранителни продукти на острова. Туристи се оплакаха, че са останали без пари и не разполагат с храна и подслон. Общината осигури настаняването на някои, а други прекараха нощта в палатки или се принудиха да платят солени цени за нощувките. Гръцките власти днес изпращат на острова ферибота \"Андрос джет\", който да поеме пътници към Александруполис. \"Андрос джет е бърз и ще може да извършва много пътувания към и от Александруполис\", каза кметът на Самотраки Танасис Вицас. \"Той ще направи толкова курсове, колкото е нужно\", добави Вицас. Според оценките на кмета има около хиляда души блокирани на Самотраки. По последна информация, разпространена от българското МВнР, фериботът \"Андрос джет\" се очаква да пристигне на пристанище Самотраки в 22.00 часа тази вечер и веднага да отплава към Александруполис. Общо три кораба ще извършват курсове между Самотраки и Александруполис днес, посочи още министерството, позовавайки се на кметството и на пристанищните власти на Самотраки.", "date": "2019.08.14", "title": "Множество отменени резервации на Самотраки, след като туристи бяха блокирани на острова"}
{"url": "https://www.24chasa.bg/novini/article/7605688", "text": "Невероятен екшън се е разиграл тази сутрин край Северния плаж в Бургас, след като мъж в неадекватно състояние е опитал да си пререже гърлото с бутилка пред полицаи, съобщи за \"24 часа\" говорителят на полицията Цветелина Рандева. Тя уточни, че малко по-рано мъжът е замервал с подръчни средства майка и 2-годишното й дете. Жената спряла полицейски патрул, който следи за реда в Морската градина и се оплакала. Униформените започнали да издирват мъжа по описание. Когато го засекли, поискали да му проверят документите. Вместо да даде лична карта, непознатият извадил стъклена бутилка от раницата си, счупил я и прерязал гърлото си пред очите на полицаите и десетки неволни очевидци на драматичния инцидент. Наложило се докато дойде линейка, единият от полицаите да притиска кървавата рана с парцал. Мъжът е откаран в болницата в тежко състояние. Все още няма данни за степента на нараняванията, уточниха от полицията.", "date": "2019.08.14", "title": "Мъж замерва майка с 2-годишно, реже си гръкляна с бутилка пред полицаи в Бургас"}
{"url": "https://www.24chasa.bg/novini/article/7605689", "text": "В румънските полета и околностите на градовете невероятни азиатски пагоди блестят с хиляди орнаменти, отличавайки се рязко от скромните къщи наоколо: това са \"ромските палати\" - нов архитектурен феномен, издаващ стремежа към социален престиж в средите на едно маргинализирано малцинство. Тези палати, изникнали с хиляди от края на комунизма със забогатяването на някои роми, са разпознаваеми с техните внушителни пропорции и с техните богато украсени фасади, редуващи метални обшивки, гипсови статути и мраморни колони. Понякога те излагат на показ знака на долара или логото на известна германска автомобилна марка. Но най-вече техните покриви - пирамидални и разположени един над друг, напомнящи храмове от Далечния изток, са тези, които изненадват. Според румънския архитект Рудолф Греф, автор на изследване по този въпрос, тези покирив представляват \"заостряне\" на типично румънски архитектурни елементи. Често осмивана и определяна като \"абсолютен кич\", \"ромската архитектура отразява, парадоксално, една част от румънската история, за разлика от съвременната архитектурна практика, прилагана от самата държава\", посочва той за АФП. Тези постройки се различават според регионите: в Трансилвания /Централна Румъния/ те са вдъхновени от католическите църкви, в Банат /Югозападна Румъния/ те копират неокласически сгради, докато в южната и в източната част повтарят неорумънския стил, напомнящ традиционните къщи на селяните или постройките на болярите - старите местни велможи, подчертава той. Понякога тези постройки просто възпроизвеждат официална сграда, която е оставила следа в съзнанието на собственика: в Бузеску /Южна Румъния/ Дан Финуцу - заможен ром, починал през 2012 г., бе накарал да му построят реплика на сградата на съд, който го беше осъдил на затвор за измама през 90-те години на миналия век. Със своите десетки палати, издигнати от двете страни на главната улица, тази общност от 4000 жители, разположена близо до столицата Букурещ, представлява концентрирана проява на този феномен, зародил се през 90-те години. Падането на режима на Чаушеску в края на 1989 г. в действителност насърчи това номадско малцинство да заяви своята идентичност, след като е било в робско положение в продължение на няколко века, а след това е било подложено на принудителна асимилация по време на коминизма. \"Първите палати бяха построени в началато на 90-те години, когато ромите си върнаха една част от златото, конфискувано от комунистите\", посочва един от ромските лидери в Бузеску - Костика Станку, имайки предвид златните монети, предавани от поколение на поколение от ромските жени преди са бъдат конфискувани от режима в съответствие с указ от 1978 г. Други роми са похарчили парите, спечелени от продаване на старо желязо или от поработване на дребно, за да посторят къщи, предназначени да блестят и да впечатляват, като в същото време отразяват социалната йерархия в средите на тази общност от около 2 милиона души, чиято основна част продължава да живее в бедност. Израз на \"престижа и благополучието\" на собствениците, по думите на Греф, тези палати пораждат развихрена надпревара между съседи: нови етажи, допълнителни кули и все по-внушителни колони се добавят постепенно към първоначалната постройка в резултат на развитието в благосъстоянието и във вкусовете на собствениците. Тези постройки са снимани масово от минаващите туристи, въпреки че те не се посещават. С някои изключения техните архитекти са останали анонимни. Докато основната част от ромското малцинство, наброяващо около два милиона души, живее все още в бедност, източниците на финансиране на тези постройки остават най-често неясни. Парадоксално техните собственици често обитават само една или две малки стаи, а големите помещения с подова настилка от мрамор и с позлатени украси се използват само при празнични поводи. \"Поддръжката е много скъпа\", подчертава 72-годишният Станку, според когото това явление започва да бележи застой. Вече много постройки в Бузеску изглеждат празни и \"палатите в строеж няма да бъдат завършени заради липса на пари\", отбелязва ромският лидер. Самият той живее в малка къща с градина. С близо четири милиона нейни граждани, емигрирали през последните години, Румъния преживява тревожно намаляване на населението, като в много от нейните села вече живеят само стари хора. Едно развитие, което е констатирала и Лидия - 60-годишна собственичка на подобен палат в Бузеску. \"Нещата не са вече както преди. Хората заминаха, кой в Букурещ, кой в чужбина. Те искат да печелят пари там и да останат там\", отбелязва с горчивина тя пред внушителния портал на своето имение. /БТА/", "date": "2019.08.14", "title": "\"Ромските палати\" - архитектурен феномен \nв Румъния, който смущава (Видео)"}
{"url": "https://www.24chasa.bg/novini/article/7605701", "text": "Министър-председателят Бойко Борисов инспектира строителните дейности по изграждането на автомагистрала „Хемус“ в участъка между пътните възли „Белокопитово“ и „Буховци“. \"Идваме от Търговище към Шумен. Има на две места археологически разкопки. Колегите от института поискаха 2 месеца отлагане на строежа заради тях\", заяви министърът на регионалното развитие и благоустройството Николай Нанков относно строежа на АМ \"Хемус\". \"Колко ни е красива държава ни и колко трудно е строителството. Колко скална маса, колко нещо трябва да се извози. После като стане готово, всички викат \"лесно\", коментира премиерът Бойко Борисов. \"Ябланица вече я асфалтират, мантинелите слагат до 2 седмици, маркировките. Това, ако е било лесно, да го бяха направили комунистите\". По време на инспекцията министър-председателят бе с министъра на финансите Владислав Горанов и заместник-министъра на регионалното развитие и благоустройството Николай Нанков. Строителният екип ги запозна с етапа, на който е изграждането на 207-метровия мост по трасето. Участъкът между пътните възли „Буховци“ и „Белокопитово“ на АМ „Хемус“ е 16,32 км и трябва да е готов през 2021 г. Първата копка беше направена точно преди година - на 16 август 2018-а. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца. \"Сега вече с археолозите си намираме богатствата. Вървим в срок\", допълни министър-председателят. \"Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти. Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г. \"Прокурори да повдигат обвинения, да вкарват в затвора\", заяви Борисов относно инцидента с пожара край АМ \"Струма\". Той увери, че проблемът се разрешава бързо. \"Всички са с повдигнати обвинения, арестуват се и по най-бързите процедури да се вкарат в затвора. Двама собственици си мерят кой е по-голям тарикат. Всички издирвачи са на улицата и един по един ще ги хванат всички\", каза той относно погрома в столичен бар. \"Виждате как бързо работят прокуратурата и МВР. Днес какъв склад са разбили. Сега има и една реализация как крият нелегален алкохол за курортите\", добави Борисов и уточни, че става дума за операция във Варна.", "date": "2019.08.14", "title": "Археолози поискаха от Борисов 2 месеца отсрочка за строежа на \"Хемус\" (Видео)"}
{"url": "https://www.24chasa.bg/novini/article/7605462", "text": "За първи път този септември за традиционния празник „Средата на есента\" в Китай ще се продават лунни кексчета „Юебин\" с „отгледано\" в лаборатория месо, съобщи Китайското национално радио. Пълнежът на сладкишите ще бъде с алтернатива на месото от растителни протеини, информира . „Учените се опитват да намалят неприятната миризма на растителния протеин и да доближат максимално вкуса на веганския продукт до месото\", заяви Ли Дзян, доцент във факултета по хранително и химично инженерство на Пекинския университет по технологии и бизнес и ръководител на екипа. Производството на „фалшиво\" месо е нов популярен сектор в света на науките за храните. По-рано този месец „Burger King\" пусна нова версия вегетариански хамбургер, продуктите за който се доставят от „Impossible Foods\", стартъп, който разработва щадяща околната среда алтернатива на месото.", "date": "2019.08.14", "title": "В Китай ще се продават лунни кексчета с „отгледано\" в лаборатория месо"}
{"url": "https://www.24chasa.bg/novini/article/7605709", "text": "Близо 7000 парфюма и тоалетни води със съмнения, че са произведени в нарушение на права върху интелектуалната собственост, задържаха митничари на ГКПП \"Капитан Андреево\", информираха от Агенция \"Митници\". Стоката е открита при проверка на автобус, с турска регистрация, пътуващ по редовната линия Истанбул -Букурещ. Пред митническите служители един от пътниците декларирал, че е закупил парфюмите от пазар в Истанбул, но не знаел, че са имитация на световноизвестни марки, допълниха от митницата. От началото на годината до момента, митническите служители на ГКПП \"Капитан Андреево\" са задържали при 266 случая близо 150 000 артикула.", "date": "2019.08.14", "title": "Митничари на ГКПП \"Капитан Андреево\" \nоткриха 7000 фалшиви парфюма"}
{"url": "https://www.24chasa.bg/novini/article/7605730", "text": " Той е сочен за един от тримата тартори заедно със Стъклето и Телето на най-голяма наркогрупа, залавяна през последните години у нас. В продължение на действията по неутрализиране на най-голямата до момента организирана престъпна група за разпространение на наркотици в страната на 7 и 8 авуст 2019 г., разследващи полицаи от ГДБОП и прокурори от Специализираната прокуратура извършиха действия по разследването в кв. „Манастирски ливади“ в София, съобщават от прокуратурата. В гаражна клетка, наета от един от участниците в групата, който се издирва и за когото е издадена Европейска заповед за арест, е намерено и иззето огромно количество наркотични вещества от различен вид, автоматични огнестрелни оръжия, както и документи, доказващи престъпната дейност на групата. Гаражът е бил използван като склад за наркотици и място за разфасоване. Огромната част от дрогата е доставена „на едро“ в различни опаковки, чували, сакове. Намерената в гаража марихуана е била съхранявана в 110 пакета с различно тегло, в два чувала и пет сака. Иззети са 7 пакета с общо 70 000 броя таблетки екстази, два 3-литрови буркана с амфетамини на таблетки, течен амфетамин, както и 114 пакета амфетамини с различно тегло, хероин, 100 спейсбека (самозалепващи се пликчета) с кокаин. Количеството и стойността на намерените наркотици все още се установяват. Намерени и иззети са два автомата „Калашников“ и един автомат „Скорпион“, седем електронни везни, вакуумираща машина, предпазно облекло (гащеризони, маски, ръкавици), както и 4 тефтера с „черното“ счетоводство на групата. Действията поразследването на групата продължават. До момента са повдигнати обвинания за участие в нея на 33 лица, част от които се издирват и са им издадени Европейски заповеди за арест.", "date": "2019.08.14", "title": "Вижте какво намериха полицаите в разбития склад с оръжие и дрога в София"}
{"url": "https://www.24chasa.bg/novini/article/7605749", "text": "Изявлението на премиера на Северна Македония Зоран Заев, че \"няма да позволи няколко престъпници, един суетен журналист и педераст да свалят правителството\", предизвика редица реакции от политически партии, журналистически сдружения, регулаторния орган за медиите, неправителствени организации, както и коментари в социалните мрежи. След първите реакции Заев чрез Туитър се извини на ЛГБТИ общността и обясни, че използвал думата \"педераст\" като особеност на характера, а не като сексуална принадлежност, информира БТА. Опозиционната ВМРО-ДПМНЕ поиска той да понесе отговорност и заяви, че най-остро осъжда обидите и заплахите на Заев срещу журналистите, които разкрили неговата престъпност, както и обидите въз основа на сексуално определение. Според ВМРО-ДПМНЕ премиерът е изплашен от информациите в медиите, че заподозреният в \"Рекет\" Боян Йовановски има доказателства срещу него и ще ги разкрие. Управляващият СДСМ реагира на това със съобщение, че опозиционната партия най-малко може да говори за обиди и заплахи. Той подчерта, че ВМРО-ДПМНЕ 11 години е премълчавала и директно е промотирала насилие срещу ЛГБТИ общността и срещу нейни представители и това отношение е запазила и в опозиция. Агенцията за аудио и аудиовизуални услуги поиска премиерът да се въздържа от дискретитиране, етикетиране и дискриминиране. Като осъди изявлението на премиера, агенцията посочи, че тя е проблематична най-малко на три основания. Вместо да приеме и да уважава ролята на журналистите като критици на работата на управляващите, премиерът се опитва да дискредитира журналист. Вместо да прояви най-високо ниво на зачитане на различните той слага етикети, което е обидно за представителите на ЛГБТИ. Също така с изявлението си Заев не зачита и презумпцията за невинност, посочва Агенцията. Сдружението на журналистите в Македония /СЖМ/ също осъди изявлението на Заев и призова той да се извини на журналистите. \"Такъв агресивен език по отношение на журналистите от страна на премиера може да подтикне към насилие срещу нашите колеги, и с това допълнително да застраши тяхната сигурност и да се ограничи свободата на изразяване\", е оценката на СЖМ. Сдружението отбелязва също, че \"непремереният език по отношение на членовете на ЛГБТИ общността не подхожда на сериозен политик и заемащ толкова висок пост. Самостоятелният синдикат на журналистите и работещите в медиите остро осъжда изявлението на премиера Заев, в което той показа голяма доза нетърпимост към неназован журналист, наричайки го \"суетен\". Синдикатът смята, че подобни меко казани непремерени изявления срещу журналистите и работещите в медиите, идващи от най-високо място, може да се тълкуват и възприемат от част от обществото като отваряне на фронт срещу журналистите, заплашване на тяхната сигурност и ограничаване на свободата на печата и затова иска от премиера Заев да се извини. \"Подчертаваме, че в началото на мандата си правителството на Заев обещаваше борба против нападките срещу журналистите и се обявяваше за свобода на изразяването, но вчерашното изявление на премиера Заев е в пълно противоречие\" с това, се казва в съобщение на синдиката. Макар премиерът Заев да не уточни за кой \"суетен журналист\" става дума, обществеността разпозна, че изявлението е насочено против редактора Бранко Героски, който лично съобщи, че след изявлението е станал цел на увеличен брой нападки и дискредитиране в соцалните мрежи. Това доказва, че политиците и особено тези на най-високи постове трябва да бъдат внимателни. Македонската асоциация на журналистите също осъди изявлението на премиера и поиска той да се извини. Тя смята, че изявлението му е директна заплаха срещу медиите и журналристите и срещу формите на свободно изразяване.", "date": "2019.08.14", "title": "Бурни реакции в Северна Македония\nслед обидно изявление на Заев към журналист"}
{"url": "https://www.24chasa.bg/novini/article/7605747", "text": "Главният град в индийската част от оспорваната хималайска област Кашмир се е превърнал в огромен лабиринт от кълба бодлива тел и метални прегради, над който кръжат дронове и хеликоптери. Облечени с бронежилетки и каски войниците от паравоенните части носят автомати и пушки, за да контролират мрежата от пропускателни пунктове и заграждения по пътища, улички и кръстовища в Шринагар. Има регулации за движението на малкото допускани в града автомобили и на пешеходците. Четирите 4-те милиона жители на Кашмирската долина, където от десетилетия действат бунтовници, са свикнали с блокадите, но местните жители казват, че досега не са виждали такава, каквато бе наложена след изненадващото решение от миналата седмица на индийското правителство да отнеме конституционните привилегии на района. В този лабиринт, чиито входни и изходни точки често се променят, хората се оказват объркани в собствения си град и се опитват да запомнят често променящата се карта на улиците. \"Тази зона е толкова огромна, толкова обширна\", каза местния жител Замир Ахмед, който се готви да пресече опасан с бодлива тел пропускателен пункт и добавя: \"Целият Шринагар е опасан с бодлива тел, за да ни накарат да мълчим и да се подчиняваме\". Блокадата на населената предимно с мюсюлмани долина, неспокойното \"сърце\" на индийския щат Джаму и Кашмир, бе наложена миналата седмица. Тогава Делхи отне на оспорваната хималайска област специалния й конституционен статут, отнемайки й и последните признаци на политическа автономия и привилегированите права за собственост върху земя и работа в държавния сектор, които бяха дадени на Кашмир при присъединяването му към новосъздадената Република Индия след получаване на независимост от Великобритания през 1947 г. Оттогава Индия и Пакистан са водили две войни заради претенциите си към и всяка страна запазиха контрола само върху част от областта. В индийската част бяха организирани няколко въстания, включително кървавият въоръжен бунт, избухнал през 1989 г. с искания за независимост и присъединяване към Пакистан. Около 70 000 души бяха убити в този бунт и последвалото му смазване с военна сила от Индия. Кашмирците бяха изтощени, травмирани и отчаяни. Дори преди индийският парламент да гласува на 5 август, че лишава Джаму и Кашмир от някои елементи на държавност и го разделя на две съюзни територии, централното правителство наложи полицейски час, прекъсна телефонните и интернет услуги и разположи десетки хиляди допълнителни войски в региона, който и до сега беше една от най-милитаризираните зони в света. На пропускателните пунктове в Шринагар полицията учтиво упътва как да се мине през лабиринта, чиито входни и изходни точки се променят по няколко пъти на ден. Мохамед Макбул, инженер, почти с възхищение говори за блокадата, която според него е най-сложната, която е виждал от 30 години насам в Шринагар. \"Този път направиха най-умната блокада\", каза той и добави: \"В сравнение с въстанието от 2016 г. не се държат агресивно. Ако ти се налага, позволяват ти да излезеш от вкъщи, но все пак задушават гласа ни с такава съвършена блокада\". Бодливата тел разделя отделни квартали и това пречи на хората да се събират. Някои пътища са блокирани с напречно паркирани бронирани машини или частни автобуси. Заради сложната система на еднопосочно движение, въведена от силите за сигурност, не е възможно да се използва един и същ маршрут за прибиране у дома от която и да е точка, дори домът ти да е полезрението ти. \"Те промениха картата на нашия град, опитват се да ни накарат да се чувстваме като чужденци в собствените ни квартали\", каза Башир Ахмед, жител на централната част на Шринагар. \"Това е упражнение по дисциплиниране и регулиране на движението на хората. То цели да пречупи хората психически и да им внуши, че не контролират дори себе си\", каза Сайба Варма от Университета на Калифорния в Сан Диего, която е в Шринагар за след докторантска специализация по медицинска антропология. \"В Палестина (израелската) блокада не допуска пренасяне на храна и лекарства. Но тук е по-различно. Не лишават от храна, но се опитват да контролират телата, умовете и душите на кашмирците\", каза Варма. Другаде в областта някои ограничения бяха вдигнати, например в района с хиндуистко мнозинство в Джаму, където миналата седмица хората приветстваха стъпката на правителството и празнуваха по улиците. Властите отказват да дават каквито и да било сведения за пропускателните пунктове или новите методи, използвани при последната блокада. Правителствени представители уверяват, че положението се нормализира, че никой не е убит или сериозно ранен при някой от спорадичните протести, които избухнаха след налагането на блокадата. Заради ограниченията в придвижването и комуникацията не беше възможно да се проверят твърденията им. /БТА/", "date": "2019.08.14", "title": "Шринагар - главният град на Кашмир: Лабиринт от бодлива тел и метални заграждения (Снимки)"}
{"url": "https://www.24chasa.bg/novini/article/7605794", "text": "Новозеландската служба на затворите съобщи, че стрелецът в Крайстчърч е изпратил писмо до свой привърженик, което е трябвало да бъде спряно от затворническата администрация, предаде ДПА. Брентън Тарант изпратил писмо до свой привърженик в Русия, който го публикувал на сайт на алтернативна десница, предава БТА. \"След направената проверка признаваме, че това писмо е трябвало да бъде спряно\", заяви днес службата и увери, че са направени необходимите промени в процедурите, касаещи пощата на атентатора. Писмото се е появило в деликатен момент, когато други стрелци - от Ел Пасо до Норвегия, заявяват, че са се вдъхновили от Тарант, отбелязва Асошиейтед прес.", "date": "2019.08.14", "title": "Атентаторът от Крайстчърч успял да изпрати писмо от затвора до свой привърженик в Русия"}
{"url": "https://www.24chasa.bg/novini/article/7605793", "text": "Нова Зеландия, известна с гигантските праисторически представители на птичето царство - моа, гъски, орли, папагали, прибавя още една находка към колекцията си - фосили на древен пингвин с човешки размери, предадоха ДПА и БТА. Безкрилата птица, живяла преди между 66 милиона и 56 милиона години, е достигала на ръст до 160 сантиметра и е тежала около 80 килограма. За сравнение - най-едрият пингвин, който днес обитава Земята - Императорският, достига на височина до 130 сантиметра и тежи около 23 килограма. Останките от гигантския пингвин са открити миналата година на Южния остров от любител палеонтолог. Екипи от музея \"Кентърбъри\" в Крайстчърч, Нова Зеландия, и природонаучния музей \"Зенкенберг\" във Франкфурт, Германия, са анализирали намерените кости от гигантския пингвин, и са установили, че те принадлежат към неизвестен досега вид, наречен Crossvallia waiparensis. Най-близките сродници на безкрилия гигант са били пингвините от вида Crossvallia unienwillia, вкаменелости от които са открити в Антарктида през 2000-ната година. Пол Скофийлд от музей \"Кентърбъри\" отбелязва, че намирането на фосили от толкова сходни птици в Нова Зеландия и Антарктида свидетелства за близостта на страната и ледения континент в далечното минало. \"По времето, когато са живели тези пингвини, климатът на Нова Зеландия и Антарктида е бил съвсем различен от днешния - много по-топъл, като съвременният леден континент тогава е бил покрит с гори\", казва Скофийлд", "date": "2019.08.14", "title": "Останки от пингвин с човешки размери бяха открити в Нова Зеландия"}
{"url": "https://www.24chasa.bg/novini/article/7605912", "text": "Полицията изяснява самоличността на 2-ма души, участвали в погрома в столичен бар, съобщи главният секретар на МВР гл. комисар Ивайло Иванов. Имаме насоки кои са лицата, но трябва да сме сигурни, обясни той. Други 2-ма са задържани, а още двама са пуснати за издирване заради хулиганствата си в заведението в кв. \"Борово\" във вторник. \"Основната версия е, че бизнес партньор е поръчал погрома, но ни трябват твърди доказателства\", каза Иванов. Той посочи, че задържаните са с регистрации из целия спектър на Наказателния кодекс.", "date": "2019.08.14", "title": "Изясняват самоличността на още 2-ма от погрома в софийски бар, имат идея кои са"}
{"url": "https://www.24chasa.bg/novini/article/7605913", "text": "Министерството на здравеопазването публикува за обществено обсъждане Национална програма за насърчаване на донорството и подпомагане на трансплантацията в Република България (2019 - 2023 г.). 30 областни координатори по донорство, от които поне трима за София-град, ще бъдат отговорни за лечебните заведения от съответната област. Основна задача им задача ще е проследяване осигуряването на донорските ситуации в областта, допълва investor.bg. В договорите за управление на изпълнителните директори на лечебните заведения, извършващи дейности по донорство, ще бъде вписана и тяхната изрична отговорност за организиране на процеса по откриване, поддържане и предоставяне на потенциални донори с установена мозъчна смърт, както и за контрола върху дейността. Трансплантацията на органи е водещ и основен приоритет на Република България. Предвид спецификата и комплексния характер на донорството и трансплантацията, както и поради наличието на широк кръг въпроси, проблеми и потребности в тази сфера, компетентните български институции разработиха проект на Национална програма за насърчаване на донорството и подпомагане на трансплантацията в Република България (2019 - 2023 г.). В подготовката на документа участие взеха експерти от Министерството на здравеопазването, от Изпълнителната агенция „Медицински надзор“, която управлява, координира и контролира процеса на донорството от детекцията на донора до трансплантацията в страната, както и водещи медицински специалисти в областта на донорството и трансплантациите. Програмата отчита недостиг на органи за трансплантация; недостиг на обучени специалисти; недоразвита и зле оборудвана материална база за вземане, съхраняване и присаждане на стволови клетки; липса на достатъчна информираност на българските граждани относно необходимостта от човешка солидарност и насърчаване на донорството и други. Поради тази причина стратегическата цел на Националната програма е да подобри организационния модел на донорството и трансплантацията на органи в Република България. За да се постигне поставената цел, проектът на програма включва 14 оперативни дейности, за изпълнението на които е подготвен проект на работна програма. Проектите на настоящата програма и работния план към нея са публикувани на сайта на Министерството на здравеопазването, като в срок до 30 август 2019 г. /петък/ се очакват становища, мнения и коментари от всички заинтересовани страни. След като те бъдат отразени, се предвижда Националната програма за насърчаване на донорството и подпомагане на трансплантацията в Република България (2019 - 2023 г.) и съпътстващите я документи да преминат процедура по междуведомствено съгласуване преди внасянето ѝ за разглеждане в Министерския съвет.", "date": "2019.08.14", "title": "Координатори ще следят донорските ситуации по области в страната"}
{"url": "https://www.24chasa.bg/novini/article/7605926", "text": "Подготвят се правила и регулации за електрическите тротинетки, съобщи в Пловдив шефката на агенцията за пътна безопасност Малина Крумова. Тя посочи, че работата по тях е почнала преди 2 месеца. Идеята е да бъдат готови за новия парламентарен сезон, който почва през септември. Крумова не посочи какво ще има в правилата, но обясни, че идеята е да са готови максимално бързо. \"Вече е пълно с тях в големите градове, затова трябва да действаме\", каза тя.", "date": "2019.08.14", "title": "М. Крумова: Вкарваме правила и регулации за електрическите тротинетки"}
{"url": "https://www.24chasa.bg/novini/article/7605942", "text": "САЩ възнамеряват да разположат ракети със среден и по-малък обсег на първата островна верига в Азиатско-Тихоокеанския регион, а не в Европа. Това заяви американският посланик в Русия Джон Хънтсман в интервю за радиостанция „Эхо Москвы“, предава TACC, цитирана от  . Според него има много спекулации темата. „Но дори да са необходими системи от този клас оръжия, те най-вероятно ще бъдат поставени на първата верига острови в Азиатско-Тихоокеанския регион, а не в Европа\", заяви дипломатът. Хънтсман подчерта, че тази тема не е обсъждана на срещи с руското ръководство.", "date": "2019.08.14", "title": "Посланикът на САЩ в Русия: Няма планове за разполагане на ракети в Европа"}
{"url": "https://www.24chasa.bg/novini/article/7605939", "text": "1 950 000 нарушения са извършени по пътищата в страната за първите 7 месеца на т.г. За същия период на м.г. са били 1 380 000. Това съобщи в Пловдив шефът на отдел \"Пътна полиция\" при ГДНП комисар Росен Рапчев. По думите му статистиката сочи, че от януари до юли т.г. катастрофите са със 185 по-малко в сравнение с този период през 2018-а. През 2019-а са загинали 173 водачи, 75 пътници и 70 пешеходци. Най-много пътни инциденти са станали на територията на столицата, Пловдив и Варна, а най-малко - в Габрово, Кюстендил, Видин, Кърджали и Смолян. 1437 от катастрофите т.г. са при сблъсквания на автомобили. Жертвите при тях са 126, а 2110 - ранени. При пътни инциденти са издъхнали 116 деца под 6-годишна възраст. В Пловдивска област за първите 6 месеца на т.г. са станали 371 тежки катастрофи с 27 загинали и 476 ранени, съобщи шефът на местната полиция старши комисар Йордан Рогачев. Основните причини за мелетата са отнемане на предимство и несъобразена скорост.", "date": "2019.08.14", "title": "КАТ отчете: 1 950 000 нарушения на шофьори само за 7 месеца"}
{"url": "https://www.24chasa.bg/novini/article/7605935", "text": "\"Птичето гнездо\", построеният за 428 милиона долара национален стадион в Пекин, открит за Летните олимпийски игри през 2008 г., е импозантен шедьовър на модерната архитектура, чието прозвище идва от преплетените стоманени елементи около него и на покрива му. Стъклените елементи на това спортно съоръжение с капацитет 80 000 души и тези на \"Водния куб\", намиращия се в съседство Национален център по водни спортове, където през 2008 г. бяха поставени зашеметяващите 25 световни и 65 олимпийски рекорда, са произведени от компания, базирана в провинция Шандун. В столицата на тази провинция, Цзинан, е централата на технологична компания, която е най-големият доставчик на сървъри в Китай и трети в света за 2018 година. На 1000 км на юг от там, в град Чанша, провинция Хунан, работници сглобяват на края на поточната линия последните елементи от валяк за асфалт в завод за тежко машиностроене. Тези три предприятия, които имат напълно различен профил, приходи и пазари, са обединени от нещо много важно - превърналата се в национална кауза на Китай инициатива \"Един пояс, един път\" за свързване на Азия, Африка и Европа чрез инфраструктура, бизнес, енергетика и културен обмен. Нейното начало бе дадено през 2013 г. от президента Си Цзинпин, чиято идея е сухопътният \"пояс\" да свърже Китай с Централна и Южна Азия, а след това с Европа. Морският \"път\" да свърже Китай с държавите от Южна Азия, Персийския залив, Източна и Северна Африка и отново с Европа. \"Нов път на коприната\" По \"Новия път на коприната\", както е известна още инициативата, географски са разположени около 65 държави, в които живеят 4,4 милиарда души и където се произвеждат 40 на сто от световния брутен вътрешен продукт по данни на Световната банка. Там се намират три четвърти от световните енергийни ресурси, а китайският стокообмен със страните, през които преминават поясът и пътят за първата половина от тази година е бил 617,5 милиарда долара по данни на китайската митническа администрация. \"Най-големият икономически коридор в света, който свързва Азиатско-тихоокеанския регион, икономическия мотор на света, с Европейския съюз, най-голямата икономика в света в момента, ще създаде нови възможности и пространство за развитие за континента Евразия\", заяви през юни на среща с журналисти в Пекин проф. Ван Ивей, директор на института по международни отношения към университета \"Жънмин\". Според анализ на Световната банка предлаганите от Китай \"транспортни коридори имат потенциала значително да увеличат търговията, чуждестранните инвестиции и условията за живот в участващите страни\", но само ако Китай и останалите държави предприемат реформи за увеличаване на прозрачността, устойчивостта на дълга и намаляване на корупционните рискове. Западни политици и експерти обаче изразяват опасение, че Китай не гледа на проекта просто като на възможност за бизнес, а цели да разшири геополитическото си влияние, че \"Един пояс, един път\" може да вкара страни със слаби икономики в дългов капан и че непосилните заеми ще ги направят по-податливи на политическо влияние от страна на Пекин. Дали гигантският проект на Си ще успее да се реализира, зависи до голяма степен от изхода от търговския конфликт между Китай и САЩ, които си наложиха взаимно мита върху стоки за стотици милиарди долари и се обвиняват в нелоялни търговски практики. Евентуална ескалация на напрежението между двете суперсили може да направи уязвими към американски санкции държави и компании, участващи в инициативата, коментират експертите. Това обаче не обезкуражава Пекин, който, за да запази своята конкурентоспособност и високия темп на растеж на икономиката, се нуждае от успешни инвестиционни проекти в чужбина, тъй като в Китай работната ръка намалява, заплатите растат, нараства и конкуренцията от страна на държави с по-благоприятни демографски тенденции и по-ниски разходи за труд. Само допреди петнайсетина години прилагателното \"китайски\" се свързваше с евтини и нискокачествени стоки. Днес азиатската страна се нарежда сред световните лидери в света на високите технологии, а китайците изтъкват доброто качество на своята инфраструктура като красноречив показател за потенциала, който имат да строят железопътни линии, магистрали и летища в чужбина. Разстоянието между Пекин и Цзинан е около 460 км, колкото от София до Варна, но с удобните високоскоростни влакове, развиващи максимална скорост от 300 км/ч, то се изминава само за час и половина. \"17+1\" Китай не разглежда \"Един пояс, един път\" просто като начин за правене на бизнес и печелене на пари, а като част от меката си сила да се рекламира с езика, културата, храната и туристическите си забележителности. Това име се е превърнало в национална идеология, кодово название, което неизменно се появява на първа страница на англоезичните местни вестници, изговарят го официални лица, журналисти, мениджъри на предприятия, университетски преподаватели и дори студенти. \"По инициативата \"Един пояс, един път\", за да има повече обмени с международната общност, в нашия университет бе открита специалността българска филология\", каза на гладък български китайска студентка първокурсничка в Пекинския университет по чужди езици. \"Надяваме се, че в бъдеще ще използваме знанията си да допринесем за сътрудничеството и обмена между Китай, България, Централна и Източна Европа\", добави тя в приветствено слово към група журналисти от Централна и Източна Европа в аулата на университета. Изпълнението на мегапроекта на Си Цзинпин в пълен мащаб зависи и от механизма за сътрудничество между Китай и Централна и Източна Европа \"17+1\" (17-ата присъединила се страна е Гърция). Той, на свой ред, се нуждае от съгласието на водещите страни в ЕС Германия и Франция - те са скептични към китайските инфраструктурни проекти, които според тях могат да внесат разделение в ЕС. \"Чрез включването на различни страни от ЕС в своята инициатива, Китай на практика получава възможност да придобие пряк или косвен контрол върху ключова европейска инфраструктура при това стъпвайки в Европа със свои фирми и търговски банки\", каза пред БТА доц. д-р Александър Ганчев, преподавател по финанси в Стопанската академия в Свищов. Дали обаче Брюксел не се опасява в действителност, че страни като Унгария, с която редовно влиза в сблъсък по въпроси като върховенството на закона и миграцията, и Гърция, която създаде огромни главоболия на останалите членки на еврозоната с дълговата си криза и първоначалния си отказ да приеме условията на кредиторите за спасителния план, ще станат още по-малко склонни към компромиси в рамките на ЕС, ако укрепнат финансово, благодарение на китайски проекти? \"Безспорно. Опасенията за това, че някои от сегашните проблемни за ЕС държави могат да станат все по-трудно контролирани от Брюксел, са напълно основателни\", каза доц. Ганчев. Един от емблематичните планове в рамките на \"17+1\" е изграждането високоскоростна железопътна линия от Будапеща през Белград и Скопие до управляваното от китайска компания гръцко пристанище Пирея. Това е един от маршрутите за внос на китайски стоки за Европа и от изпълнението на железопътния проект ще спечелят всички участващи страни, смята проф. Ван Ивей. На журналистически въпрос за опасенията на някои европейски държави, че могат да станат зависими от Китай поради голямото държавно участие в китайските компании, Ван отговори, че държавата отстъпва все повече място на частните предприятия. \"Китай се промени много - 80 процента от икономическия растеж на Китай, 90 процента от работните места, 70 процента от приходите са от частни компании\", заяви той.", "date": "2019.08.14", "title": "\"Един пояс, един път\" - националната кауза на Китай"}
{"url": "https://www.24chasa.bg/novini/article/7605977", "text": "Нови 7 положителни проби за Африканска чума по свинете /АЧС/ са установени при глигани на територията на Ловно стопанство \"Извора\" край Девин. Информацията бе съобщена на провеждащата се в Смолян Областна епизоотична комисия, предаде БТА. Това е второ огнище на АЧС за Смолянска област, след оповестените миналата седмица две положителни проби при мъртви глигани, открити край доспатското село Змеица. На заседанието на комисията се обсъждат мерки за ограничаване на заразата, включително и умъртвяване на всички глигани в заградената зона в \"Извора\".", "date": "2019.08.14", "title": "Откриха нови положителни проби за чума при глигани край Девин"}
{"url": "https://www.24chasa.bg/novini/article/7605953", "text": "В построен преди 400 години храм в Япония робот хуманоид с чертите на будистката богиня на милосърдието Канон приема посетителите, предаде Франс прес, цитирана от БТА. Роботът Миндар, чието разработване струва почти 1 милион долара, рецитира сутри и предупреждава с металния си глас за славолюбието и опасностите, свързани с желанието, гнева и егото. Свещениците от плът и кръв в храма Кодайджи в древната столица Киото гледат с добро око на новия си сътрудник, създаден от силикон и видими кабели. За свещениците роботът андроид е приспособен към будизма и може да еволюира с темповете на технологичния прогрес и въз основа на придобития опит. \"Будизмът не е вярване в Господ, а вървене и ангажиране по пътя на Буда, независимо дали е представен като машина, парче старо желязо или дърво\", поясни свещеникът Теншо Гото. Роботът е с размери на възрастен човек, с отворена горна част на черепа си, която е натъпкана с електроника, и с миниатюрна камера в лявото си око, като единствено лицето, ръцете и раменете му са от силикон, за да напомнят човешка кожа. Роботът свещеник е инсталиран в специално предвидена за него зала. Върху стена са прожектирани преводи на английски и китайски език на рецитирани от него сутри, както и изображения на пейзажи и множество хора. Миндар, който започна да функционира тази година, е плод на съвместен проект на храма и експерта по роботика Хироши Ишигуро от университета в Осака. \"За някои хора може да е трудно да влязат в контакт със свещеници. Надявам се, че роботът ще запълни тази празнина\", поясни Гото.", "date": "2019.08.14", "title": "Вижте робота Миндар, който приема посетители в стар японски храм (Видео)"}
{"url": "https://www.24chasa.bg/novini/article/7605990", "text": "40-годишен шофьор е задържан от полицията, след като е катастрофирал в нетрезво състояние – съобщават от Областната дирекция на МВР-Добрич. Инцидентът е възникнал на 13 август, около 17,45 ч. в село Сноп . На място е установено, че водач на лек автомобил „Сузуки” с добричка регистрация, поради движение с несъобразена скорост, губи контрол над транспортното средство и се блъска в крайпътно дърво. При последвалата проверка за употреба на алкохол с техническо средство, цифровата индикация отчита наличието на 3,24 промила в издишания от водача въздух. С полицейска мярка за срок от 24 часа е задържан 40-годишният мъж. По случая е образувано бързо полицейско производство.", "date": "2019.08.14", "title": "Пиян шофьор се блъсна в дърво в село Сноп"}
{"url": "https://www.24chasa.bg/novini/article/7606000", "text": "Обществената поръчка с предмет \"Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\" е съобразена изцяло със Закона за обществените поръчки /ЗОП/ и е съгласувана с Агенцията за обществени поръчки. Това съобщиха от пресслужбата на Министерството на здравеопазването /МЗ/. След провеждане на обществена поръчка сградата, която се намира в двора на Александровска болница, е обследвана през февруари 2019 г. от фирма \"Балмер инженеринг\" ООД, като заключението е, че строежът може да бъде завършен след извършване на строително-възстановителни дейности. Препоръчва се да бъде извършено възстановяване на целостта на сечението на стоманобетоновите елементи и усилване на подовите конструкции и стоманобетонови шайби. В общия разчет за изграждане на лечебното заведение са предвидени и средства за строително-възстановителните дейности. Отделните части на инвестиционния проект във фаза \"Технически проект\" ще бъдат придружени с подробни количествени сметки, както е разписано в техническата документация. На всеки етап от изграждането на обекта възложителят ще контролира изпълнението на заданието, в качеството си на инвеститор. МЗ ще обяви и обществена поръчка за осъществяване на строителен надзор по време на строителния процес. Допълнително, поради стратегическия характер на лечебното заведение за страната, екипът на МЗ също ще осъществява оперативен контрол на всеки етап от изграждане на болницата. Съгласно тръжната документация, възложителят няма да приема изготвените от изпълнителя проекти по отделните части на строителството до отстраняване на констатираните недостатъци. В документацията на поръчката по ЗОП са поставени изисквания към фирмата изпълнител за съгласуване на визата за проектиране със съответните експлоатационни дружества, за което получава становища и данни за свързване на: вътрешните мрежи и инсталациите на обекта с мрежите на техническата инфраструктура; за източника за водоснабдяване и изясняване на основните и спомагателните инсталации, мястото за заустване на отпадъчните води с посочване на категорията на водоприемника, необходимостта от изграждане на пречиствателни съоръжения и др.; източника за електроснабдяване и необходимостта от изграждане на трансформаторни постове; източника за топлоснабдяване; източника за газоснабдяване и необходимостта от изграждане на газоразпределителни пунктове; връзките с други мрежи на техническата инфраструктура, когато това се налага от спецификата на обекта. Посочено е да се спазват девет наредби. Предвижда се болницата да бъде оборудвана с високотехнологична медицинска апаратура и обзавеждане, като те не са предмет на настоящата обществена поръчка. Също така ще бъде използвана и наличната годна медицинска апаратура от съществуващите детски отделения към държавните болници. Ще бъдат закупени нови апарати за клиниките по образна диагностика, интензивно лечение и спешна помощ. В това направление ще бъдат проведени процедури по кандидатстване за финансиране с европейски средства. Преди дни от Камарата на архитектите беше подадена жалба в Комисията за защита на конкуренцията срещу търга за изграждането на Националната детска болница. Организацията настоява за прекратяването на тръжната процедура, тъй като сегашните й параметри са порочни и по никакъв начин не гарантират качественото изпълнение на сградата.", "date": "2019.08.14", "title": "Обществената поръчка за строеж на детска болница е съгласувана с Агенцията за обществени поръчки"}
{"url": "https://www.24chasa.bg/novini/article/7606047", "text": "През юни 2019-а година индустриалното производство в еврозоната и в целия Европейски съюз се понижи много рязко, заличавайки опита за растеж, отчете месец по-рано, като в същото време производството в България също отбеляза много силен спад, отбелязвайки понижение за четвърти пореден месец, показват данни на Евростат. Производството в рамките на еврозоната се сви през юни с 1,6% спрямо май, когато се повиши с 0,8%, докато прогнозата на финансовите пазари за понижение с 1,5 на сто. Това представлява понижение на индустриалното и промишлено производство за трети от последните четири месеца и е пореден знак за наличието на рецесия в производствения сектор на фона на продължаващото търговско напрежение в светове план и най-вече по оста САЩ-Китай, предава  . В рамките на еврозоната спад с цели 4,0% отчетоха средствата за производство, докато производството на недълготрайни потребителски стоки се понижи с 2,8%, производството на стоки с дълготрайна употреба се сви с 1,2% и енергийното производство - с 0,2 на сто. Спрямо година по-рано индустриалното производство в еврозоната се сви през юни с 2,6% след спад с 0,8% през май и очаквания за по-скромно понижение с 1,5 на сто. Производството на годишна база в региона на единната валута нарасна за последно през миналия ноември. Евростат представи аналогични слаби данни за индустриалното производство и в целия ЕС и доста слаби данни в рамките на България. Производството в ЕС се понижи през юни с 1,5% спрямо май, когато нарасна с 0,9%, като на годишна база индустриалното производство се сви с 1,9% след анемично повишение с 0,1% месец по-рано. Според данните на Евростат индустриалното производство в България се понижи през юни с 1,9% спрямо май, когато се сви с 0,4%. Това означава, че промишленият сектор в нашата страна продължава да изпитва трудности за четвърти пореден месец след силния растеж в началото на годината (с 3,6%през януари и с 1,6% през февруари). На годишна база индустриалното производство в България се понижи през юни с цели 3,5% след повишение с 0,9% през май, Това представлява първо намаляване на производството в нашата страна за настоящата година и най-солиден спад от 2013-а година насам. По този показател нашата страна се нарежда на шесто място сред страните-членки на ЕС с най-силни понижения на промишленото производство.", "date": "2019.08.14", "title": "Евростат: Силен спад на производството в България и в целия ЕС през юни"}
{"url": "https://www.24chasa.bg/novini/article/7606082", "text": "Македонският бизнесмен Боян Йовановски, който бе арестуван за рекет на обвиняем в Специалната прокуратура, заплаши премиера Зоран Заев, че ако не го освободи от затвора, ще огласи доказателства за престъпните му връзки с бившия косовски премиер Рамуш Харадинай, съобщи информационният портал Пресс24, позовавайки се на сръбския в. \"Информер\", цитиран от БТА. Според източници на вестника Йовановски бил \"бесен\", че вече цял месец е в ареста, а премиерът не полага никакви усилия да му помогне. Още при ареста на гръцката граница на 15 юли Йовановски очаквал, че бързо ще излезе на свобода, а бил получил и уверения, че всичко ще бъде потулено, твърди източникът на \"Информер\". Затова чрез адвокати и общи близки сътрудници Йовановски предал на Заев: \"Изкарай ме от затвора или ще обявя как с Харадинай крадяхте милиони\", пише сръбският вестник. Според \"Информер\" има твърдения, че след като Прищина въведе 100-процентови мита за сръбски стоки, Йовановски е бил включен в съвместни действия на Заев и Харадинай за контрабанда на сръбски стоки. Вестникът дори твърди, че има подозрения за участие на тримата в търговия с оръжие, отбелязва Пресс24.", "date": "2019.08.14", "title": "Арестуваният за рекет Боян Йовановски заплаши Зоран Заев"}
{"url": "https://www.24chasa.bg/novini/article/7606334", "text": "В югоизточните райони на Австралия падна сняг, което е рядко метеорологично явление за този регион. В истински хит в социалните мрежи бързо се превърна видео, показващо как кенгурута подскачат по заснежено пасище в Нов Южен Уелс. Авторът на видеото Стивън Гренфел е направил кадрите, пътувайки с кола по време на снеговалежа. „Такова нещо няма да видиш всеки ден в Австралия. Кенгуру в снега“, отбелязва той. Обикновено зимата в Югоизточна Австралия прилича на зимата в средиземноморските курорти на Франция или Испания. През деня температурата е между 15 и 23 градуса по Целзий, има малко валежи и температурата на морската вода е около 18 градуса. Тази година обаче сезонът е изненадващо студен за страната-континент през последните години. За първи път в столицата Канбера футболен мач се игра по време на снеговалеж, пишат местни медии, цитирани от  . В района на Сидни заради снега бяха затворени няколко пътища. Също заради валежа без електричество останаха около 10 000 домакинства в южните райони на страната.", "date": "2019.08.14", "title": "Сняг заваля в Австралия (Видео, снимки)"}
{"url": "https://www.24chasa.bg/novini/article/7606348", "text": "Правителството предлага на президента посланикът ни в Саудитска Арабия Димитър Абаджиев да бъде назначен и за посланик в Бахрейн. Сега за малката островна държава отговаря посланикът ни в Кувейт Димитър Олшевски, за него се предлага да бъде освободен от ангажиментите си към Бахрейн, предава  . В мотивите е посочено, че през последните години България води целенасочена политика на активизиране на контактите с региона на Близкия изток. Саудитска Арабия и Бахрейн поддържат отлични отношения помежду си, а Саудитска Арабия притежава общопризната лидерска роля сред арабските държави от Персийския залив, се казва още в съобщението на правителството.", "date": "2019.08.14", "title": "МС предлага посланикът в Саудитска да бъде назначен и за такъв в Бахрейн"}
{"url": "https://www.24chasa.bg/novini/article/7606343", "text": "“Великобритания трябва да обясни идеите си относно Brexit, за да напредват преговорите по този процес”. Tова заяви говорител на ЕК, цитиран от БГНЕС. Конкретни преговори между представители на страната и Евросъюза по отношение на излизането на Великобритания от него не се водят вече няколко месеца. През лятото Великобритания смени своя министър-председател. Борис Джонсън смени на поста Тереза Мей, която подаде оставка, след като не успя да се справи с проблемите на Brexit и да обедини консерваторите. „За да напреднат преговорите, правителството на Великобритания трябва да обясни идеите си и своето виждане как ще се развива този процес”, подчерта говорителят на комисията. Европейската комисия неведнъж заявява, че постигнатото споразумение по условията за напускане не подлежи на преразглеждане и няма да се водят преговори за промяна в условията. За да влезе в сила, споразумението трябва да бъде ратифицирано от Великобритания. Но британският парламент няколко пъти отхвърли този договор, в това число и по отношение на въпроса с ирландската граница. ЕК декларира готовността си да изслуша конкретни предложения от Великобритания по Brexit, стига те се вместват в общите условия на постигнатото миналата година споразумение за „развод”. Заради отказа на британския парламент да одобри споразумението за него, ЕС даде отсрочка за датата на напускане на Евросъюза и вместо на 29 март, ще стане факт на 31 октомври. Без одобрени условия на процеса по напускане на съюза двете страни по договора рискуват неприятни последици, включително от икономически характер.", "date": "2019.08.14", "title": "Говорител на ЕК: Великобритания трябва да обясни идеите си за Брекзит"}
{"url": "https://www.24chasa.bg/novini/article/7604852", "text": "По-ниски лихви по кредитите, леко увеличение на инфлацията и запазване на темповете на ръста на икономиката очакват от финансовото министерство за третото тримесечие на тази година. Прогнозите са на финансовите посредници и са обобщени в изданието “Очаквания и прогнози”, обявен на сайта на ведомството. Икономиката ще расте и през третото тримесечие. Очакванията са за запазване на темпове, сходни на ускорението от първото тримесечие. Тогава брутният вътрешен продукт се ускори до 4,8% на годишна база, при 3% през четвъртото тримесечие на 2018 г. Леко увеличение на инфлацията ще има през третото тримесечие, а главните “виновници” са по-високите фючърси на петрола със срок на доставка през септември, шокове в предлагането в световен мащаб - например при свинското месо - както и приетите по-високи административни цени на електроенергията и топлоенергията у нас, които са в сила от юни. В обратната посока - към задържане на сегашните нива, ще действат цените на суровия нефт, които ще останат стабилни. От началото на годината инфлацията показва тенденция да върви леко нагоре - 2,8% през второто тримесечие от 2,5% през първото. Нов спад на безработицата, особено в строителството и услугите, са очакванията за пазара на труда. Леко влошаване има само в промишлеността, която постепенно ще се стабилизира. Доларът ще поскъпне, макар и минимално, срямо еврото и лева. Опасенията за икономическия растеж в еврозоната, решенията на ЕЦБ да остави лихвените проценти на сегашните им нива обезценяват еврото. Отчетената рекордно ниска безработица в САЩ пък подкрепя поскъпването на американския долар. Очакванията са банките в еврозоната да запазят основната лихва на нулево равнище. БНБ за първи път въведе нулев процент през февруари 2016 г. и оттогава той не е променян. Лихвите по депозити, които са близо до нулата, ще се понижат още и в трите валутни сегмента - левове, евро и долари. Ако очакванията се потвърдят, това ще означава бавно обръщане на тенденцията, след като през второто тримесечие средните лихви леко се повишиха - с около 2 процентни пункта. Спестяванията ще се увеличават, движени, от една страна, от нарастващ разполагаем доход, и от друга- на недостатъчно инвестиционни алтернативи на банковите депозити. Тези два фактора ще се окажат по-силни от почти отрицателните лихви. Заемите ще поевтиняват още Низходяща ще бъде посоката и при средната цена на кредитите в евро, левове и долари. Това означава, че поевтиняването, основно при ипотечните заеми, започнало през второто тримесечие, ще продължи. Кредитирането ще се запази високо, но темповете на нарастване през третото тримесечие ще са умерени. Очакванията за това са свързани с благоприятната макроикономическа среда, в т.ч. ниските лихвени проценти, нарастващите доходи и ниската безработица. Левовите заеми ще продължат да нарастват, докато отпуснатите кредити в евро на домакинствата ще запазят тенденцията си на намаление от началото на годината и през третото тримесечие. Фирмената задлъжнялост без промяна, след като през второто тримесечие на 2019 г. е намалял процентът на предприемачите, които съобщават за финансови проблеми. Очакванията са тази тенденция да продължи на фона на продължаващо търсене на заемни ресурси от банките и при високи темпове в намаляването на лошите кредити. Сравнение с пролетната прогноза на финансовото министерство показва, че бизнесът е по-оптимистично настроен към темповете на икономически ръст. Неговите очаквания са за такъв над 4,5%, докато експертите на финансите понижиха прогнозата си до 3,4% за тази година и до 3,3 на сто за идните три години. Еднопосочни са очакванията за трудовия пазар. За 2019 г. се очаква повишение на заетостта с 0,4%, записаха в прогнозата си от финансовото министерство. Разминаване има и при инфлацията. Докато финансовото министерство очаква средногодишна инфлация около 1,8%, финансовият бизнес е по-консервативен и предвижда средногодишна инфлация над 2,5% за третото тримесечие на тази година.", "date": "2019.08.14", "title": "По-ниски лихви, леко увеличение на цените и запазване на ръста на икономиката очаква Горанов"}
{"url": "https://www.24chasa.bg/novini/article/7606357", "text": "Кметът на Букурещ Габриела Фиря обяви днес проект за намаляване на замърсяването в столицата, който предвижда въвеждане на винетка за автомобилите, които не са регистрирани в Букурещ или околния окръг Илфов, и забрана на достъпа до центъра на града на автомобили с високо ниво на замърсяване, съобщава в. \"Гъндул\". Предвижда се ограниченията да влязат в сила от 1 януари 2020 г. \"Както знаете, намираме се на едно не особено добро място що се отнася до замърсяването: сред страните от Европейския съюз сме на шесто място - един обезпокоителен факт\", изтъкна кметът на Букурещ. Фиря уточни, че автомобилите, които не са регистрирани в Букурещ или окръг Илфов, ще трябва да се снабдят с електронна винетка Oxigen-B, която струва 10 леи (4,14 лева) на ден или 1900 леи (786,47 лева) за една година, за да могат да влязат в столицата. Също така в централната част на Букурещ няма да бъдат допускани автомобили с по-високо ниво на замърсяване, тоест с категория под Евро 3. Тя уточни, че се планира това ограничение по-късно да бъде разширено за целия град. Автомобили от категориите не-Евро, Евро 1 или Евро 2 няма да бъдат допускани в центъра на Букурещ, дори да са регистрирани в града или в Илфов. За автомобилите с норма на замърсяване Евро 3 достъпът до центъра на града ще бъде разрешен само след покупката на електронна винетка на стойност 75 леи (31 лева) за месец или 900 леи (372,54 лева) за година. Предвидената глоба при неспазване на тези изисквания е между 1500 леи и 2000 леи (621 лева - 828 лева). Винетките за влизане в града и ограниченията за достъпа до центъра няма да важат за уикендите, нощта и официалните празници.", "date": "2019.08.14", "title": "Кметът на Букурещ иска винетки за коли до центъра на града, бори замърсяването"}
{"url": "https://www.24chasa.bg/novini/article/7606366", "text": "Икономистът е от основателите на компанията през 1991 година, която днес се управлява от три поколения. Пламен Стойков се грижеше за финансовите ресурси и бизнес развитието на европейските марки, които се продават в магазините на \"Зора\". \"Ерудиран, с много ясна визия за фирмения растеж. Прагматик, раждащ добри идеи, който ще ни липсва много\", сподели съдружникът му Стефан Милушев. Пламен Стойков си отива след изненадващо и скоростно развило се заболяване - само 5 месеца след поставяне на тежката диагноза на 8 март. Колегите му написаха: \"Твърде рано си отиде - в разцвета на силите, на плановете и на мечтите за развитието на фирма \"Зора\". Остави огромна празнота. Много ще ни липсваш - като ръководител, като колега, като приятел. Ще останеш завинаги в сърцата ни. Нека е светъл пътят ти, приятелю\". Пламен Стойков ще бъде изпратен с опело на 16 август, петък. от 10 часа в храм \"Света София\". Погребението е от 12,30 часа на Централни софийски гробища, парцел 53, ред 21, гроб 1 А. \"24 часа\" поднася своите искрени съболезнования на партньорите ни от верига \"Зора\" и на семейството на Пламен Стойков", "date": "2019.08.14", "title": "Почина Пламен Стойков, един от собствениците на верига \"Зора\""}
{"url": "https://www.24chasa.bg/novini/article/7606369", "text": "По искане от Областния управител на Варна в издирването на 14-годишното момиче, което се удави на централния плаж в морската столица, е екип от водолази и специалисти от състава на формированията на Флотилия бойни и спомагателни кораби-ВМС, дислоцирани в Пункт за базиране Варна, съобщиха за от пресцентъра на флота. В екипа са участвали 16 военнослужещи от които 15 водолази от Аварийно-спасителния отряд и Центъра за подготовка на водолази и бордни спасители, 1 водолазен лекар от състава на в.ф. 28580 – Варна и цивилен служител психолог. Спасителната операция започнала 7:30 ч. и продължи до 11:30 ч., по време на която бе обследван района на централен плаж Варна в дълбочина до 50 метра от бреговата черта. След като тялото на детето изплува в района на рибарския плаж, двама военни водолази съвместно със спасител са го извадили от водата и се го предали на съдебна медицина.", "date": "2019.08.14", "title": "15 военни водолази, лекар и психолог издирвали удавеното момиче във Варна"}
{"url": "https://www.24chasa.bg/novini/article/7606359", "text": "През тази година Столичната община инвестира над 90 млн. лв. от общинския бюджет, ОП \"Региони в растеж\" и Националния доверителeн екофонд (НДЕФ), в ремонти на училища и детски градини на над 80 сгради, съобщиха от Столичната община. До началото на учебната година ще приключи мащабният ремонт с мерки за енергийна ефективност на 86 ОУ във Владая. Сградата на училището се санира, поставя се изолация на покрива, изпълняват се мерки за енергийна ефективност. Успяхме да привлечем средства от Националния доверителен екофонд. В район \"Витоша\" за последните десет години Столичната община е инвестирала над 10,5 млн. лв. в училища и детски градини. За тази година средствата, които общината инвестира в район \"Витоша\", са над 6,2 млн. лева. Освен в 86-то училище във Владая предстои и разширение на детската градина с три нови групи, разширяване на детската градина в кварталите \"Павлово\" и \"Княжево\". В кв. \"Симеоново\" общината разширява 64-то училище.", "date": "2019.08.14", "title": "Над 80 училища и детски градини ремонтира Столичната община"}
