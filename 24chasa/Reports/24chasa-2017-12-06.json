{"url": "https://www.24chasa.bg/novini/article/6597809", "text": "Номерата на колите няма да се свалят заради изтекла книжка. Това решиха в сряда депутатите от транспортната комисия, които гласуваха на второ четене промени в Закона за движение по пътищата. Мнозинството прие, че санкцията трябва да бъде временно спиране на колата от движение. Повечето депутати бяха съгласни, че мярката със слагане на автомобила на трупчета за 6 месеца заради изтекла книжка е прекалено крайна, и заявиха готовност да я променят. Темата повдигна икономистът Владимир Каролев, след като номерата на неговия автомобил бяха свалени заради изтекла шофьорска книжка. И зам.-министърът на вътрешните работи Красимир Ципов се съгласи, че прекратяването на регистрацията на автомобила е прекомерно като санкция Степента на обществена опасност не би трябвало да се приравнява с шофиране без книжка, употреба на алкохол и наркотици. Той предложи санкцията да бъде сменена със спиране от движение на автомобила. Депутатът от БСП и зам.-председател на комисията Георги Свиленски предложи този текст да отпадне изцяло и да остане глобата от 100 до 300 лв., а другите санкции да се разглеждат при изготвянето на изцяло нов закон, което предстои. Свиленски припомни, че преди 2 г. този текст е бил приет с аргумента, че не може да се прави разлика между човек, който шофира без книжка, и шофьор с изтекло свидетелство. “Сега виждаме, че може да се направи разлика”, заяви той. Красимир Ципов обаче не бе съгласен да остане само финансовата санкция, защото няма да е дисциплиниращо за шофьорите, чиито книжки са изтекли. Зам.-министърът предложи колата да се спира временно от движение при свидетелство за управлевие, което е с изтекла валидност, или е обявено за невалидно, тъй като е изгубено, откраднато или повредено, до представяне на валидна книжка, но за не повече от 12 месеца. Този текст бе приет от зам.-председателя на транспортната комисия и депутат от ГЕРБ Станислав Иванов, който е и вносител на другите изменения в закона. И този текст бе гласуван от депутатите. “Реагираха бързо и адекватно народните представители. Първо, че няма да се свалят номерата, а ще се взема само талонът при изтекла книжка, и второ, че шофьорът няма да чака 6 месеца, а при изваждането на новата книжка ще му връщат талонът. Което е добре”, коментира Владимир Тодоров, председател на Асоциацията на пострадалите при катастрофи. По повод предложението на БСП този текст да отпадне, той заяви, че ако някой умишлено не си вади книжка, защото има неплатени глоби, той не може да бъде накаран да си я поднови. “Така че нека погледнем и от тази страна, неваденето на книжка може да е заради негативни действия като неплащането на глоба”. Ще бъдат ли върнати номерата на колата на Владимир Каролев, попитаха журналисти шефа на Пътна полиция комисар Бойко Рановски. В момента има действащ закон, така че няма да му бъдат върнати. Нека да бъдат приети промените в парламента и няма да сваляме номерата, заяви той. Според Рановски новият текст, около който се обединиха депутатите и МВР, е адекватен. По-рано в сряда се разбра, че от 27 декември продавачите на коли вече няма да бъдат длъжни да представят пред КАТ договор за покупко-продажба Тогава трябва да заработи връзката между полицията и нотариусите, съобщи Рановски. След 27 декември купилият автомобил, който е бил регистриран в България, както и купувачът - български гражданин, който е закупил превозно средство от Европа, в срок от 1 месец трябва да регистрира превозното средство, каза той. До момента в действащия закон нямаше срокове, в които превозното средство да бъде регистрирано. Изтече ли едномесечният срок, ако не е извършена пререгистрация, не е сменено свидетелството за регистрация, той подлежи на санкция през втория месец, а след изтичане на втория месец - служебно ще му бъде прекратена регистрацията. По данни на КАТ годишно у нас се регистрират над 370 хил. автомобила.", "date": "2017.12.06", "title": "Няма да свалят номера при изтекла книжка, ще спират колата от движение (Обзор)"}
{"url": "https://www.24chasa.bg/novini/article/6597755", "text": "Председателят на Международния трибунал за военните престъпления в бивша Югославия Кармел Аджиус съобщи днес пред Съвета за сигурност на ООН, че този съд, \"напук на скептиците\", е завършил работата си както е било планирано, предаде Танюг, цитиран от БТА. \"Горд съм, че днес мога да кажа: Мисията е изпълнена!\", заяви Аджиус, представяйки последния доклад на трибунала, чийто мандат изтича официално на 21 декември. Според председателя на трибунала съдиите са вземали безпристрастни, независими и ефикасни решения за престъпления, извършени от отделни хора, а не от народи или правителства. \"Можехме ли да работим по-добре - вероятно. Можеше ли да бъдем по-ефикасни - бих казал да. Имахме ли избор - алтернативата да не се направи нищо щеше да има много по-висока цена\", каза председателят на трибунала. Аджиус призова ООН да помогне и подкрепи институциите в страните от бивша Югославия, като подчерта, че ревизионизмът и национализмът не бива да се игнорират. \"Отсъствието на война не значи мир, особено в Босна и Херцеговина\", предупреди той. В подкрепа на това главният прокурор на трибунала Серж Брамерц отбеляза, че между страните от бивша Югославия още липсва истинско помирение и \"много осъдени военнопрестъпници още се смятат за герои, докато жертвите и оцелелите се игнорират\". \"За съжаление, прекалено много хора слушат военнопрестъпниците, които се крият зад твърденията за колективна отговорност. Позволете ми да бъда съвсем ясен: нито една общност не носи отговорност за това, което тези хора са извършили. Вината носят те и никой друг\", подчерта Брамерц.", "date": "2017.12.06", "title": "Шефът на Международния трибунал за бивша Югославия: Мисията е изпълнена"}
{"url": "https://www.24chasa.bg/novini/article/6597828", "text": "Два леки автомобила са катастрофирали на околовръстния път на Добрич, в участъка между кв. \"Рилци\" и път II-27 Добрич - с. Одринци. Това съобщиха за Агенция \"Фокус\" от пресцентъра на МВР.  От там поясниха, че сигналът за инцидента е подаден 18.15 часа, а при него са пострадали двама души. Единият е по- тежко пострадал, откаран е за преглед в лечебно заведение, но няма риск за живота му. Вторият е леко пострадал.", "date": "2017.12.06", "title": "Двама са пострадали при катастрофа на околовръстния път на София"}
{"url": "https://www.24chasa.bg/novini/article/6597836", "text": "Навлизаме в нов възходящ лихвен цикъл. Това няма да стане веднага, процесът се очаква да бъде плавен и да започне по-осезателно през 2019 г.”. Това заявява управителят на БНБ Димитър Радев пред Асоциацията на банките по повод 6 декември - Ден на банкера. Според Радев това поставя въпроса за управление на кредитния риск. Гуверньорът специално отбелязва работата по намаляване на необслужваните кредити. “В края на 2014 г. делът им беше около 17%, сега е около 11%”, казва той и препоръчва да не се допускат нови лоши кредити. “Изминаващата 2017 г. бе добра и за икономиката, и за банковата ни система. Икономиката се развива с по-добри темпове, отколкото очаквахме. Фискалната позиция е здрава. Банковият сектор е в много добра кондиция. Показателите за капиталова адекватност и ликвидност са над средните за ЕС. Печалбата в сектора за втора поредна година доближава исторически най-високите равнища. Кредитната активност продължава да се увеличава”, оценява Радев. Той отчита още, че ефективността на надзора се е повишила, че вече има законова рамка за възстановяване и преструктуриране на банки. Радев специално подчертава огромния обем експертна работа и интензивните технически консултации, които водим по темата за присъединяването към еврозоната. ", "date": "2017.12.06", "title": "Радев: Лихвите ще се вдигат от 2019 година"}
{"url": "https://www.24chasa.bg/novini/article/6597876", "text": "Американският президент Доналд Тръмп призна Ерусалим за столица на Израел, по време на свое обръщение във вечерните часове на сряда (четвъртък на обяд местно време), предава AFP, цитирана от \"Фокус\".  „Реших, че е време най-после да призная официално Ерусалим като столица на Израел\", се казва в съобщението на американския държавен глава. Неговото изявление е направено след като международната общност предупреди Белия дом, че такава стъпка би разрушила основните на мирните процес за решаване на израело-палестинския конфликт.  Голяма част от световните лидери и водещи дипломати по-рано в сряда и вторник изразиха несъгласието си с подобно действие, след като стана ясно, че Тръмп най-вероятно ще премести американското посолство в Израел от Тел Авив в Ерусалим. Държавният глава също така разкри, че планът за преместване на седалището на американския посланик в новопризнатата от САЩ столица също предстои да бъде задействам. Същевременно Тръмп призова за „спокойствие и толерантност“, като увери", "date": "2017.12.06", "title": "Доналд Тръмп призна Ерусалим за столица на Израел"}
{"url": "https://www.24chasa.bg/novini/article/6597825", "text": "Европейската комисия е готова да предостави помощ на държавите от ЕС, които желаят да се присъединят към еврозоната, заяви еврокомисарят по бюджета Гюнтер Йотингер, съобщиха от представителството на ЕК в София. Комисар Йотингер изрази готовност Брюксел да подкрепи България в тази посока технически, финансово и със съвети. Той коментира темата на пресконференция за представянето на нови предложения за икономическото управление на еврозоната. Еврокомисарят отбеляза, че за тази цел Европейския съюз разполага със запас от 140 милиарда евро, които ще бъдат предоставени при необходимост на разположение на държавите, желаещи да въведат общата валута. Той поясни, че посочената сума ще бъде на разположение в следващите пет, седем или повече години. Йотингер уточни, че официалното предложение по този въпрос ще бъде направено от Еврокомисията догодина. Заместник-председателят на Еврокомисията Валдис Домбровскис поясни, че така Брюксел изразява воля за подкрепа, но това не означава, че някоя държава ще бъде “вкарана насила” в еврозоната. Влизането в еврозоната е задължение по договорите за присъединяване, но не включва срок за изпълнение. Държавите разполагат със свободата сами да решават кога е подходящото време за това, добави той. Еврокомисарят по икономическите и финансовите въпроси Пиер Московиси коментира, че е гледал много филми и любимият му е “Кръстникът”. Пошегувах се, че ще направим на държавите извън еврозоната “предложение, което не могат да откажат”. Уточнявам, че не го казах в смисъла, влаган от мафията - това просто е добро предложение, от което държавите могат да се възползват, това е възможност. Никой няма да бъде насилван да се присъединява към еврозоната, заяви още Московиси.", "date": "2017.12.06", "title": "ЕК ще помага на България за еврото"}
{"url": "https://www.24chasa.bg/novini/article/6597735", "text": "940 хил. лв. отпусна правителството за ремонта на манастира “Свети великомъченик Георги Зограф” в Атон. Това съобщи премиерът Бойко Борисов на заседанието в сряда. Средствата са от преструктуриране на разходите от бюджет 2017 г., уточни финансовият министър Владислав Горанов. “Вие поискахте 230 хил. лв., ние опуснахме 900 хил. лв. за цялото крило, за да направите Зографския манастир така, както трябва”, обърна се Бойко Борисов към архимандрит Амвросий. Той припомни, че правителството отпусна и 500 хил. за ремонт на най-старата сграда на Троянския манастир – крилото на екзарх Антим. Парите за ремонта на Зографския манастир станаха повод за скандал при приемането на бюджет 2018 г., а социалистите дори заплашиха да го дадат на Конституционния съд. Поводът бе предложението на депутата от БСП Васил Антонов да се отпуснат 1,13 млн. лв. за ремонт на храма “Св. Александър Невски” и за Зографския манастир в Атон. То първоначално беше прието на среднощното заседание на парламента миналата сряда и мина две гласувания. Това ядоса управляващите от ГЕРБ, защото парите не фигурират в рамката на гласуваните преди това общи приходи и разходи на държавата. В крайна сметка допълнителната сума беше отхвърлена, а финансовият министър обеща да намери спорните средства. В знак на благодарност игуменът на Зографския манастир архимандрит Амвросий подари на премиера чудотворна икона на св. Георги. “Надявам се с тези пари светата обител да стане хубава и добра”, заяви Борисов. Свещеникът покани премиера да посети манастира, а Борисов обеща да отиде, след като ремонтът свърши.  Юридическият статут на Светия синод е един от главните проблеми правителството да финансира ремонта на патриаршеската катедрала “Св. Александър Невски”. Това станало ясно след среща в сряда между премиера Бойко Борисов и патриарх Неофит. Тя бе по покана на главата на православната църква. Синодът не е бюджетна организация, не е и фирма, за да получи парите, обясниха експерти. Заради това премиерът Борисов е поискал от финансовия министър Владислав Горанов да измисли варианти как законно да се дадат пари за ремонта. До следващата седмица пък църквата трябва да се координира с регионалния министър Николай Нанков по проекта за ремонт на катедралата.Борисов се ангажира лично с проблема със “Св. Александър Невски”, след като опозицията нападна управляващите, че не са предвидили 1,3 млн. лв. за катедралата в бюджета за следващата година. БСП пробва да вкара такова перо, то първо бе прието, после отхвърлено, което пък даде повод на социалистите да обявят, че ще дадат бюджета за следващата година на Конституционния съд. Южното крило на българския манастир “Св. Георги Зограф” изгаря още през 1976 г. В голямата си част е възстановено през 90-те години на миналия век, но все още има нужда от допълнителни ремонти. Манастирът в Атон е построен през Х век при управлението на Симеон Велики в България и византийския император Лъв Мъдри. Той е наречен на св. Георги, който според преданието сам се изрисувал на една икона. Заради това носи името Зограф. Освен тази икона в манастира се пази и чудотворна икона на Богородица, с която всяка година се правят литийни шествия. Легендата твърди, че по време на Лионската уния, сключена от византийския император Михаил VIII Палеолог през 1274 г., манастирът е нападнат от кръстоносци. Те настоявали да бъде признато върховенството на папата. Православните монаси обаче отказали и били изгорени в кулата на манастира. През цялата си история “Св. Георги Зограф” е бил подпомаган от българските царе. Истински български манастир обаче става след 1896 г., когато наши монаси напуснали Хилендарския манастир и се преместили в него. В библиотеката на манастира се съхранява и ръкописът на “История славянобългарска”, след като бе върната от президента Петър Стоянов. ", "date": "2017.12.06", "title": "Борисов даде милион за ремонт на манастира в Атон (Обзор)"}
{"url": "https://www.24chasa.bg/novini/article/6597814", "text": "Промяна в концесионния договор за ски зоната в Банско ще има, когато всички проблемни детайли са изчистени между ресорните министерства и екологичните организации. Това е заявил премиерът Бойко Борисов в сряда, става ясно от стенограмата на заседанието на правителството. На заседание на Министерски съвет днес се предвиждаше промяната да бъде приета, но заради липсата на екоминистъра Нено Димов тя бе отложена.  След като премиерът Борисов възложи на ресорните министри да обявят публично проекторешението, с което се предлага промяна в концесионния договор Министерството на околната среда и водите публикува решението за съгласие за сключване на допълнително споразумение за изграждане и експлоатация на \"Ски зона с център гр. Банско\". ", "date": "2017.12.06", "title": "Ето го предложението за промяна в концесията за ски зона в Банско"}
{"url": "https://www.24chasa.bg/novini/article/6597928", "text": "Европейската редакция на водещото издание \"Политико\" поставя  сред 28-те водещи личности на следващата година, предаде БТА.  В списъка са имената също на политиците Майкъл Гоув (Великобритания), Марк Рюте (Холандия), Ги Верхофстат (Белгия), Халифа Хафтар (Либия), както и представители на Русия, Беларус, Турция. \"Политико\" отбелязва, че всички те са дейци, дразнители и мечтатели, които ще променят Европа догодина. Допълва се, че хората от списъка със сигурност ще окажат видимо влияние. Изданието посочва, че не цели да даде някому подкрепа, а изразява виждане.", "date": "2017.12.06", "title": "\"Политико\" поставя българката Мина Андреева сред личностите на 2018"}
{"url": "https://www.24chasa.bg/novini/article/6597934", "text": "Премиерите на България и Албания Бойко Борисов и Еди Рама проведоха работна среща ден преди конференцията, организирана от българското правителство и Световната банка в подкрепа на евроатлантическата интеграция и инфраструктурната свързаност на страните от Западните Балкани. Това съобщи пресцентърът на кабинета. Борисов и Рама са обсъдили развитието на двустранните отношения, като подчертаха отличния им характер на политическо ниво и съществуващия потенциал за задълбочаване на търговско-икономическите контакти. Премиерът Бойко Борисов е посочил, че като председател на Съвета на ЕС, България ще подкрепи усилията на Албания за присъединяване към ЕС. Ще продължим да работим в тясно сътрудничество с Вашето правителство, за да подпомогнем процеса на реформи в различни сфери. Албания може да постигне необходимия напредък, който да създаде условия за решение за започване на преговори за присъединяване, отбелязал той. И двамата са се обединили около тезата, че регионалното сътрудничество има важна роля за укрепването на стабилността и развитието в региона. Като приоритет в това отношение е било посочен изграждането на Коридор номер 8, който ще свърже Адриатическо с Черно море. Министър-председателят Борисов е благодарил на албанския си колега за включването на българското малцинство в Закона за защита на националните малцинства в Албания - акт, който определи като проява на европейски подход и политическа зрялост. Албанският премиер Еди Рама е изказал благодарността си за оказаната хуманитарна помощ от България за пострадалите от наводненията хора, която страната ни изпрати тази сутрин за Тирана. България реагира с незабавна доставка на най-необходимото за хората при справяне с бедствието, утре предстои и трети полет до Тирана за следващата пратка, е казал Борисов.", "date": "2017.12.06", "title": "България ще подкрепи усилията на Албания за присъединяване към ЕС"}
{"url": "https://www.24chasa.bg/novini/article/6597939", "text": "Френският президент Еманюел Макрон изрази съжаление за решението на президента на САЩ Доналд Тръмп да признае Йерусалим за столица на Израел и отправи призив за избягване на насилието на всяка цена, предаде Франс прес. На пресконференция в Алжир, където е на посещение, Макрон подчерта ангажираността на Франция и на Европа с решението на \"две държави, Израел и Палестина, живеещи редом в мир и сигурност в международно признати граници, и с Ерусалим като столица на двете държави\". Ислямисткото палестинско движение Хамас заяви, че решението на американския президент Доналд Тръмп да признае Йерусалим като столица на Израел отваря вратите на ада за американските интереси в региона, предаде Франс прес. Исмаил Радуан, високопоставен представител на Хамас, който говори пред журналисти в ивицата Газа, призова арабските и мюсюлманските страни да скъсат икономическите и политическите връзки с американските посолства и да експулсират американските посланици.", "date": "2017.12.06", "title": "Макрон нарече решението на Тръмп за Йерусалим достойно за съжаление"}
{"url": "https://www.24chasa.bg/novini/article/6597945", "text": "Министър-председателят Бойко Борисов прие на официална вечеря в резиденция „Лозенец“ косовския президент Хашим Тачи, президента на Черна Гора Филип Вуканович, министър-председателите на Албания Еди Рама и на Сърбия Ана Бърнабич, заместник министър-председателя на Република Македония Кочо Ангушев, заместник министър-председателя и министър на външната търговия и икономически отношения на Босна и Херцеговина Мирко Шарович, както и главния изпълнителен директор на Световната банка Кристалина Георгиева. Утре българският премиер ще открие форум, който поставя началото на инициатива в подкрепа на регионалната интеграция на Западните Балкани. Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.06", "title": "Борисов даде вечеря в резиденция \"Лозенец\" на балкански лидери и Кристалина Георгиева"}
{"url": "https://www.24chasa.bg/novini/article/6597633", "text": "„Нито сделката, нито Корнелия Нинова са проверявани досега за приватизацията на „Техноимпекс”. Днес Сотир Цацаров го потвърди пред правната комисия”, заяви Десислава Атанасова пред  . Според нея Корнелия Нинова или е била подставено лице на външнотърговски дружества, които са я упълномощили да взима решения, или това е „поредният пример за разбойническа приватизация”. „Дори от пресконференцията на Нинова става ясно, че тя не е проверявана. Показала е някакви писма от МВР, че през 1998 г. има образувана прокурорска проверка, но Нинова е сключила договор за „Техноимпекс” през 1999 г.”, поясни Атанасова. Тя добави, че всеки може да види с какви пари е разполагало дружеството. „Как така е подписан договор, с който Нинова се задължава да плати 700 хил. долара, след това е анексиран многократно. Накрая Нинова, като акционер с най-много на брой акции – около 42% - ги плаща чрез компенсаторни бонове. Това е ограбване на всички държавни дружества по един и същ начин”, категорична е Атанасова.", "date": "2017.12.06", "title": "Атанасова: Нито сделката за \"Техноимпекс\", нито Нинова са проверявани досега"}
{"url": "https://www.24chasa.bg/novini/article/6597642", "text": "І. МЕТЕОРОЛОГИЧНА ОБСТАНОВКА: Температурите са в интервала от - 4° до + 15°. Времето над страната е предимно облачно. Умерен до силен вятър духа в областите: Бургас, В.Търново, Враца, Монтана, Пазарджик, Перник, Пловдив, Плевен, Русе, Хасково, Шумен, Ямбол. Дъжд вали в района на Антоново /обл. Търговище/. Пътните настилки в страната са предимно сухи, по усойните места са мокри, заледени и обработени. ОГРАНИЧЕНИЯ ЗА ТОВАРНИ АВТОМОБИЛИ: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 190+452 до км 195+950, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г. АМ „Хемус“: област София: Движението по АМ \"Хемус\" от км 32+000 до км 34+000 в района на тунел \"Витиня\" посока Варна се осъществява в аварийната лента поради ревизия в част от инсталациите. Ревизиите са във връзка с изпълнение на гаранциите. Срок до 10.12.2017 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” – отворен за всички МПС; - „Троянски” - забранен за МПС над 12 т; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. Област Кюстендил: Временно движението при п.в. Кочериново на км 355+564 се осъществява с повишено внимание, поради авария в електрическото захранване. Срок до 11.12.2017 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т. Обходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г. Път III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели. Обходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; Път III-602: Движението Мала Фуча-Бабино от км 18+850 до км 24+440 е ограничено Обходен маршрут: - МПС, движещи се в посока с. Мала-Фуча-Бабино се насочват от път III-602, през общински път през селата Коркина-Шатрово-Паничарево- републикански път II-62-общински път с. Долистово-Бабинска река-с.Бабино - МПС, движещи се в посока Бабино-Мала Фуча се насочват от път III-602, общински път през селата с. Бабинска река-Долистово-ТЕЦ „Бобов дол”-републикански път II-62-с.Паничарево-Шатрово-Коркина. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-64: Движението по път II-64 Карлово – Баня е ограничено поради ремонтни дейности на асфалтовата настилка. Обходен маршрут: гр. Баня – с. Марино поле – гр. Карлово и обратно. Срок до 15.12.2017 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. Обходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.06", "title": "Виж актуалната информация на АПИ за състоянието на пътищата"}
{"url": "https://www.24chasa.bg/novini/article/6597659", "text": "Министърът на туризма Николина Ангелкова разговаря на работна среща с главния секретар на МВР главен комисар Младен Маринов за сигурността на курортите за студентския празник 8 декември, съобщиха от туристическото ведомство, цитирани от БТА. Двамата са обсъдили мерките за безпроблемно протичане на тържествата в заведенията и местата за настаняване в най-посещаваните туристически зони. Ще има засилено полицейско присъствие в курортите, а на Витоша ще бъде съсредоточена повече високопроходима техника, за да се осигури безопасно и по-бързо придвижване, е уверил гл. комисар Маринов. Да има съвместни проверки в зимните курорти на ски патрули и полицейски служители, които да следят как се спазва общественият ред и какво е състоянието на пистите - за това са се споразумели още министърът на туризма и главният секретар. След миналогодишния рекорден зимен сезон очакваме повече туристи от съседните страни и от по-далечни държави като Великобритания, Германия. Предварителните записвания очертават прогнозен ръст от 5-10 процента през този сезон спрямо предната зима, е посочила министър Ангелкова. Тя припомнила, че традиционно над 60 процента от посещенията през зимните месеци са от съседните държави, като бумът е около Коледа и Нова година, както и през ваканциите на учащите. Още в началото на ноември имаше срещи с местната власт, контролните органи и бизнеса, на които беше обсъдена готовността за активния ски сезон. Всички компетентни институции са в пълна готовност за сезона, е казала още министър Ангелкова. Тя е подчертала, че този зимен сезон ще имаме изключителния шанс да привлечем повече туристи благодарение и на председателството на България на Съвета на ЕС от началото на 2018 година. Освен официалните посещения и прогнозираните над 30 хил. допълнителни нощувки само в София то ще допринесе съществено за рекламата и популяризирането на българския туристически продукт и на страната ни като дестинация.", "date": "2017.12.06", "title": "Засилват полицейското присъствие в курортите за 8 декември"}
{"url": "https://www.24chasa.bg/novini/article/6597648", "text": "Абсолютна изненада за всички берлинчани днес бе таен концерт в метрото на U2. Прочутата рокбанда слезе от метрото на линия U2 и направи акапелно изпълнение на най-прочутите си песни. Билетите за концерта бяха разиграни на лотария от берлинското метро, а за тези, които не успяха да получат, излъчи концерта на живо с шегата: \"Често пътниците се оплакват, че контрольорите ни не говорят добре английски, затова назначихме няколко момчета с наистина добър език\".", "date": "2017.12.06", "title": "U2 пяха тайно в берлинското метро, линия U2"}
{"url": "https://www.24chasa.bg/novini/article/6597590", "text": "Замърсяването на въздуха в градовете намалява до нула положителния ефект от физическите упражнения, съобщи Лента, цитирана от БТА. Това откриха учени от лондонския Имперски колеж и американския университет Дюк. В изследванията за период от две години участваха 119 души на възраст 60 години. Част от доброволците страдаха от хронична обструктивна белодробна болест (40 човека) или исхемична болест на сърцето (39 човека). На всеки три до осем седмици участниците правеха двучасови разходки в лондонския Хайд парк или в оживения район на Оксфорд стрийт. Преди и след разходките изследователите проверяваха степента на задух, кашлянето, хриповете, изпотяването, обема на въздуха от белите дробове и други физиологични показатели. След физическата дейност в спокойната част на града състоянието на белите дробове се подобрява през първия един час и се запазва така около ден. Разходките по Оксфорд стрийт донесоха по-малко ползи. Според изводите на учените, дори краткотрайно излагане на вредните газове в градовете силно намалява ползата от двучасова физическа активност. Изследователите призоваха да се вземат мерки за намаляването на замърсяването в градовете. Това ще позволи да се подобри здравословното състояние на живеещите в тях хора, които водят физически активен начин на живот.", "date": "2017.12.06", "title": "Физическите упражнения в града -\nбезполезни заради мръсния въздух"}
{"url": "https://www.24chasa.bg/novini/article/6597604", "text": "Турският президент Реджеп Тайип Ердоган заяви в сряда, че Източен Ерусалим трябва да стане столица на независима палестинска държава в границите ѝ непосредствено преди Шестдневната война от 1957 г., като това е необходима за да има стабилност в Близкия изток. Това съобщава Anadolu Agency, като се позовава на изказване на държавния глава, направено в по време на обща пресконференция дадена в Анкара, съвместно в краля на Йордан Абдулла втори, предава Фокус. „Никой няма право да си играе със съдбата на милиони хора само за да задоволи лични амбиции“, заяви турският президент, визирайки очакваното обръщение на американския държавен глава Доналд Тръмп, в което той най-вероятно ще признае Ерусалим за столица на Израел. Според Ердоган, такава стъпка само ще засили влиянието на терористичните организации. Израел окупира Източен Ерусалим след Шестдневната война от 1957 г., като впоследствие през 1980 анексира целия град, обявявайки го за „вечна и неделима“ столица на страната, като тази стъпка все още не е призната от широката международна общност.", "date": "2017.12.06", "title": "Ердоган: Източен Ерусалим трябва да бъде столица на независима палестинска държава"}
{"url": "https://www.24chasa.bg/novini/article/6597607", "text": "Врачанската районна прокуратура повдигна обвинение и предаде на съд 29-годишната М. Асенова от Мездра. Преди няколко години тя се сприятелила с колежката си П.П. и отношенията им бързо станали интимни. Обвиняемата се познавала със съпруга на приятелката си Г.П., защото често гостувала на семейството. Асенова обаче ревнувала интимната си приятелка от мъжа й, което станало повод за влошаване на отношенията между двете жени през последната година. Накрая П.П. пожелала да прекратят взаимоотношенията си заради тази ревност и невърнати заеми. През пролетта на 2017 г. М. Асенова се свързала с неин познат и по време на среща във Враца му казала, че иска съпругът на приятелката й да бъде убит. Тя съобщила освен това адреса и местоработата му. Мъжът отказал да се ангажира, като споделил за разговора с Асенова на негов познат. За случая били сезирани полицейските органи. Обвиняемата не се отказала от престъпните си намерения и няколко месеца по-късно уговорила друга среща с познатия си П.С., на който отново споделила желанието си Г.П. да бъде убит, като всичко трябвало да изглежда като самоубийство. П.С. споделил на обвиняемата, че можела да я свърже с лице, което да осъществи нейния замисъл. Той изпратил на Асенова чрез текстово съобщение телефонен номер, ползван от служител под прикритие, определен с разпореждане на председателя на окръжния съд във Враца по искане за използване на специалните разузнавателни средства. Въпросният служител бил представен на обвиняемата под името „Дмитрий“, като бил посочен и ползвания от него телефонен номер, се казва в обвинителния акт. В началото на август т.г. Асенова се срещнала в гр. Мездра с „Дмитрий“, който бил служител под прикритие. Тя му показала снимки и копие от личната карта на мъжа, за когото планирала убийството. Уговорено било и възнаграждение от 1500 лева. В допълнение на това обвиняемата предоставила информация за местоработата и навиците на съпруга на приятелката й, предала ключ от входната им врата и платила капаро за извършената „услуга“ в размер на 400 лева. Във връзка с воденото досъдебно производство и действията на обвиняемата тя била задържана от органите на МВР седмица по-късно.", "date": "2017.12.06", "title": "Планирала убийството на съпруга на интимната си приятелка отива на съд"}
{"url": "https://www.24chasa.bg/novini/article/6596918", "text": "Правителството одобри проект за актуализиране на Стратегията за национална сигурност на Република България и предлага на Народното събрание да разгледа и приеме документа. Стратегията посочва националните интереси, необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани. Тя очертава по-широко разбиране за националната сигурност, като извежда на предно място сигурността на гражданина, обществените и икономическите аспекти, без да подценява измеренията, свързани с отбраната, външната политика, разузнаването, охраната на обществения ред и защитата на законността. Предлага се включването на нови политики като кибер сигурността, транспортната сигурност, управлението при кризи, младежта и спорта и защита на националните архиви като част от културно-историческото наследство. Чрез актуализираните текстове на отбранителната политика са посочени основните проблеми на отбраната. От стратегическо значение е определянето като основен приоритет и изпълнението на приетите от България цели за способностите на НАТО за колективна отбрана и изграждане на отбранителни способности на Европейския съюз. Изцяло нов момент в е поетапното увеличаване на бюджета за отбрана до 2% от БВП на страната. Отчетена е необходимостта от реализиране на инвестиционните проекти за придобиване на нови основни бойни платформи и цялостна модернизация на въоръжените сили, както и от създаване на система за прозрачен, ясен подбор и кариерно развитие на военнослужещите и цивилните служители, която да включва и ефективен пакет от мерки за мотивация. Актуализираната стратегия ще даде възможност за подобряване на механизма за планиране и изпълнение на политиките за национална сигурност, включително чрез по-ефективно използване на потенциала от членството на България в НАТО и в Европейския съюз. Правителството одобри становище по Конституционно дело №5 за 2017 г., с което 71 народни представители искат обявяване на противоконституционност на членове от Закона за предучилищното и училищното образование, свързани с възможността за получаване на бюджетни средства от частни детски градини и училища. В становището на кабинета се излагат аргументи, според които искането във всичките негови части и по всяка една от съдържащите се в него тези е неоснователно и следва да бъде отхвърлено. Правителството прие План за действие в периода 2018-2020 г. за изпълнението на Националната програма за развитие: България 2020. Основната цел на документа е да допринесе за постигането на стратегическите цели на Програмата – повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност. За постигането на тези цели през периода се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет са дефинирани набор от показатели, стойностите на които се актуализират годишно и показват постигнатия напредък. Предварителната оценка на въздействието от изпълнението на планираните мерки показва, че ще бъдат реализирани значителни дългосрочни ефекти. Ако планът за действие бъде реализиран с посочените като вече осигурени средства, към 2020 г. БВП би нараснал със 7,3%, и с 10,3% – ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 2,2 и 2,7 на сто. В плана за действие са посочени референтните и актуалните стойности на показателите, като по този начин се отчита напредъкът за изпълнението на отделните стратегически цели и приоритетни области. Представена е и оценка на макроикономическото въздействие на предвидените мерки, като е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, които са генерирани в резултат на направените в периода 2018-2020 г. интервенции и се наблюдават трайно след преустановяване на импулса (края на изпълнението на мерките). Правителството прие Списък на средищните детски градини и училища в България за учебната 2017/2018 година. Той е съставен въз основа на мотивирано предложение на кметовете на общините и след извършена проверка от регионалните управления на образованието. В списъка са включени 252 детски градини и 22 нови училища, които отговарят на критериите и условията за получаване на статут на средищни. Отпадат 25 училища поради оптимизация на училищната мрежа и липса на минималния брой от 10 ученика, които пътуват от други населени места. В средищните детски градини и в новодобавените към списъка училища се обучават общо 18 674 деца и 4143 ученика, като 2230 деца в задължителна предучилищна възраст и 470 ученика пътуват ежедневно от съседни населени места. С направените промени общият брой на средищните детски градини, части от детски градини и училища в Списъка за 2017/2018 г. става 1014 в 670 населени места. Към началото на учебната година общо в средищните училища се обучават 186 176 ученици, като пътуващите от тях на възраст до 16 години са 40 352. Съгласно разпоредбите на Закона за предучилищното и училищното образование децата и учениците, които са от населени места без детска градина и училище, се обучават в други. Безплатният им транспорт до детска градина или училище се осигурява от съответните общини. Правителството определи дните на религиозните празници през 2018 г. на вероизповеданията, различни от източноправославното. Датите са съгласувани с ръководствата на религиозните общности в България. Съгласно Кодекса на труда и Закона за държавния служител, служителите и работниците от тези вероизповедания могат да ползват по свой избор част от платения си годишен или неплатен отпуск за религиозните празници. Празниците на Католическата църква у нас са 2 април – вторият ден от Великден, 29 юни – „Св. Св. Апостоли Петър и Павел”, 1 ноември – „Вси Светии”, и 8 декември – Непорочното зачатие на Света Богородица. Мюсюлманското вероизповедание ще отбележи Рамазан байрам на 14 и 15 юни, Курбан байрам на 20-22 август и Рождението на Мохамед на 19 ноември. За религиозната общност на евреите празниците са на 31 март – Песах, на 20 и 21 май – Шавуот, 10 септември – Рош Ашана, 19 септември – Йом Кипур, и Сукот – на 24 септември. Арменската апостолическа православна църква ще празнува Рождество Христово на 6 януари, Сретение Господне – на 14 февруари, Цветница – на 25 март, Възкресение Христово – на 1 април, Кръстовден – на 16 септември и Преображение Господне – на 8 юли. Празничните и почивните дни за обществото „Бяло братство” са 22 март – Ден на пролетното равноденствие, Рождението на Учителя Петър Дънов – 12 юли, Съборните дни – 19, 20 и 21 август, и Денят на кончината на Учителя – 27 декември. Последователите на Църквите на адвентистите от Седмия ден имат на разположение шест съботни дни, ако според трудовия им или служебен договор са задължени да работят в тези дни. Свидетелите на Йехова в България отбелязват Възпоминанието за смъртта на Исус Христос на 31 март и Конгресните дни на 5-8 юли, а празникът за евангелските църкви е Денят на реформацията – 31 октомври Обществото за Кришна съзнание отбелязва Гаура Пурнима на 1 март, Рама Навами на 25 март, Нарасимха Чатурдаши на 28 април, Ратха Ятра – на 16 септември, Кришна Джанмащами на 3 септември. Последователите на Диамантен път на будизма – България, ще празнуват на 29 май Весак – ден на раждането, просветлението и паранирваната на Буда Шакямуни. Будистката общност в България отбелязва Деня на Буда на 29 май, Нова година на 31 януари, Денят Дхарма на 27 юли и Денят Бодхи на 8 декември. Празниците на Бахайската общност са Нау-Руз – 21 март, Резван – 21 април, Декларацията на Баб – 25 май, Възнесението на Бахаулла – 29 май, Мъченическата смърт на Баб – 10 юни, и Рождението на Бахаулла – 10 ноември. Правителството одобри финансирането по реда на Закона за насърчаване на инвестициите (ЗНИ) на публична инфраструктура в общините Белослав и Девня. От бюджета на Министерството на икономиката за ще бъдат предоставени до 3 522 978 лв. за рехабилитация, реконструкция и изграждане на общински път Девня – Разделна. В землището на с. Разделна се изпълнява сертифицираният по ЗНИ инвестиционен проект на „Олива“ АД – „Преработвателно предприятие за растителни масла и зърнобаза“. Проектът предвижда изграждането на нова производствена база за съхранение, лющене, пресоване и екстракция на маслодайни култури. Инвестицията е на стойност 29 млн. лв., изцяло за придобиване на дълготрайни материални активи. С осъществяването на проекта ще бъдат разкрити 102 нови работни места. Дружеството предвижда производството в новата база да започне през 2019 г., като пълният производствен капацитет да бъде достигнат през 2023 г. Инфраструктурата ще се използва от всички съществуващи и потенциални предприятия в района при равни и недискриминационни условия, както и от транспортни и търговски фирми и населението на селата Разделна, Тръстиково, Падина в община Белослав, гр. Девня в община Девня. С изграждането на инфраструктурата ще бъдат решени комуникационни и екологични проблеми на регионално и национално равнище. Социалните ефекти от изграждането на инфраструктурата се изразяват в по-добра настилка, по-кратко време за придвижване и по-удобен маршрут за работещите и живеещите в района на инвестиционната инициатива. Линията на бедност в България през 2018 г. ще е 321 лева, реши правителството. Сумата е със 7 лева по-висока в сравнение с размера й през настоящата година. Сумата е определена съгласно методика, утвърдена от Министерския съвет. Показателят се изчислява на базата на данни от изследването „Наблюдение на домакинските бюджети в Република България“, което се провежда ежегодно от Националния статистически институт. Линията на бедност се използва като параметър при формирането на социалната политика в областта на доходите и жизненото равнище. Размерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Това облекчение за гражданите се предвижда с промяна в Тарифата за държавните такси, събирани от Агенцията по вписванията, одобрена днес от Министерския съвет. Намалението на държавните такси е във връзка с промените в Закона за юридическите лица с нестопанска цел, с които вписването ще се извършва в нов единен електронен регистър към Агенцията от 1 януари 2018 г. В момента първоначалното регистриране на юридически лица с нестопанска цел (ЮЛНЦ) се извършва с нарочен регистър към съответния компетентен окръжен съд. Последващо задължение за всички ЮЛНЦ е регистрацията в регистър БУЛСТАТ, а за тези с обществено полезна дейност е необходима и регистрация в Централния регистър на ЮЛНЦ за обществено полезна дейност. След провеждането на реформата, ЮЛНЦ ще могат да подават заявления на хартиен носител във всички служби по регистрация на Агенцията по вписванията, независимо от обстоятелството къде е тяхното седалище. Ще има възможност заявленията да се подават и по електронен път, като таксата за това ще е с 50% по-ниска спрямо тази за подаване на гише. С влизането в сила на промените в Закона за ЮЛНЦ регистрацията ще се осъществява на принципа „на едно гише“, в единен централизиран уеб базиран електронен регистър, който ще може да предоставя комплексни електронни услуги. В този случай отпада и заплащането на държавните такси за вписване в регистър БУЛСТАТ. Именно тези облекчения ще доведат до значителното занижаване на таксите. Правителството одобри промени в Тарифата за таксите, които се събират от Патентното ведомство в България. Промените са израз на решението на кабинета за намаляване на административната тежест за бизнеса и гражданите. Измененията в Тарифата целят оптимизиране на съществуващите и отпадане на част от досега предоставяните услуги, създаване на условия за по-лесна регистрация и по-ефективна и достъпна защита на правата на заявителите и притежателите на обекти на индустриална собственост. Намаляват се 63 на сто от всички такси, като се очаква да се увеличи броят на предоставяните услуги чрез повишаване ефективността на работата на Патентно ведомство и по-голяма популярност на предлаганата закрила на обектите. Правителството одобри допълнителни разходи по бюджета на Министерството на отбраната в размер на 2 млн. лв. Средствата са предназначени за увеличаване на капитала на Многопрофилна болница за продължително лечение и рехабилитация „Вита“ ЕООД, в която правата на държавата като едноличен собственик се упражняват от министъра на отбраната. Допълнителното финансиране ще бъде използвано за обновяване и модернизация на материалната база и апаратура на болницата и за повишаване квалификацията на персонала й. Целта е да се подобри качеството на предлаганите медицински услуги, до които достъп имат всички здравноосигурени лица. Правителството одобри допълнителен трансфер в размер на 5765 лв. по бюджета на държавното обществено осигуряване. Със средствата ще се разплатят извършени разходи от правоимащите лица по Закона за военноинвалидите и военнопострадалите през третото тримесечие на 2017 г. Законът регламентира правото на тази категория лица на престой и ползване на дейности и услуги в базите на „Профилактика, рехабилитация и отдих” ЕАД, като изрично предвижда, че необходимите за целта средства са за сметка на централния бюджет. Правителството одобри вътрешнокомпенсирани промени по бюджетите на четири министерства с цел да оптимизира разходите им. Промените по бюджета на МОСВ са поради реализирани икономии по бюджетна програма „Администрация“. Средствата ще бъдат използвани за реализиране на задачи, попадащи в обхвата на политиката в областта на опазването и ползването на компонентите на околната среда. По бюджета на МТИТС с 523 хил. лв. се увеличават предвидените средства за обезщетения на служителите, тъй като при определяне на бюджета в края на предходната година не е било възможно да се предвидят с точност необходимите обезщетения за персонал. Средствата се компенсират чрез преструктуриране на разходите по други бюджетни програми на ведомството. В бюджета на Министерството на икономиката нереализирани разходи, предвидени за външноикономическо сътрудничество и администрация, се насочват към политиката в областта на устойчивото развитие и конкурентоспособността. Те ще бъдат разпределени между бюджетните програми за облекчаване на регулации и опростяване на процедури по предоставяне на административни услуги, насърчаване на предприемачеството и иновациите, защита на потребителите и др. С одобрените вътрешнокомпенсирани промени по бюджета на МТСП се обезпечава нормалното функциониране на Изпълнителната агенция „Главна инспекция по труда“. Средствата се пренасочват от икономии по политиката в областта на социалното включване и програма „Администрация“. Правителството одобри допълнителни разходи от 78 255 лв. по бюджета на Министерството на културата и трансфери към общини в размер на 8910 лв. за стипендии и еднократно финансово подпомагане на ученици, постигнали високи резултати в областта на изкуствата и културата. Средствата са предвидени в централния бюджет по Програмата на мерките за закрила на деца с изявени дарби от държавни и общински училища през 2017 г. С две постановления правителството одобри 10,3 млн. лв. допълнителни разходи по бюджета на Министерството на културата. 300 000 лв., предвидени в централния бюджет, се предоставят за развитие на програмата „Глобални библиотеки – България“. Финансирането ще даде възможност изградените до този момент информационни точки да продължат да функционират, което ще способства за разгръщане на нови възможности за библиотечно-информационно обслужване на населението в цялата страна. Програма „Глобални библиотеки – България“ спомага и за социалното включване на групи, при които често липсват други възможности за достъп до информационните технологии. Чрез преструктуриране на разходите по централния бюджет се предоставят 10 000 000 лв. за покриване на неотложни разходи в последните месеци на годината на държавните културни институти, осъществяващи дейности в областта на сценичните изкуства. С тях ще се осигурят нормални условия за творческата дейност и създаването и разпространението на културни продукти от тези организации. Правителството прие за изпълнение плащанията по пет решения на Европейския съд по правата на човека срещу България. Делото „Методиев срещу България“ е свързано с отказа на български съд да регистрира вероизповеданието „Мюсюлманска общност Ахмадия“. Констатирани са нарушения на свободата на религията и на забраната за дискриминация. Присъденото обезщетение за неимуществени вреди е 4000 евро. По делото „Шалявски и други срещу България“ Съдът установява нечовешко и унизително отношение и липса на ефективно вътрешноправно средство за защита при задържането на жалбоподателя, както и неадекватното отношение към състоянието му. Присъденото обезщетение е 3000 евро за неимуществени вреди и 2500 евро – за разноски по делото. По делото „Велкова срещу България“ ЕСПЧ намира, че продължителното неизпълнение на влязло в сила съдебно решение е нарушило правото на жалбоподателката на достъп до съд. Присъдено е обезщетение в размер на 20 000 евро за имуществени и неимуществени вреди и 6424 евро разноски. Недостатъчно аргументирано съдебно решение, което ЕСПЧ определя като нарушение на правото на достъп до съд, е констатирано по жалбата на Николай Генов. Присъденото му обезщетение е 2400 евро за неимуществени вреди и 1000 евро за разходи и разноски по делото. Решението по делото „Господинов и други срещу България“ се отнася до 10 жалби, подадени от лица, изтърпяващи доживотни присъди в различни затвори. Те се оплакват от условията в затворите. Присъдените обезщетения възлизат общо на 19 000 евро, а 6082 евро са за разходи и разноски. Правителството прехвърли на община Ботевград собствеността върху терен с едноетажна сграда към него. Имотът е с отпаднала необходимост за МВР. Той ще бъде използван от местната власт за изграждането на временен приют за безстопанствени животни в изпълнение на Общинската програма за овладяване популацията на безстопанствените кучета. Община Мадан получава безвъзмездно три държавни имота за подобряване на водоснабдителната си мрежа. Терените се намират в землищата на селата Ловци, Върбина и Бориново. Те ще бъдат използвани за изграждането на външен водопровод за водоснабдяване на с. Чурка и с. Ловци, реконструкция и рехабилитация на система от довеждащи водопроводи от група извори в местността „Полене“ до съществуващ водоем в махала „Камберовска“ и за изграждане на водоем и ремонт и реконструкция на довеждащ водопровод и разпределителна водопроводна мрежа на с. Бориново. С реализирането на тези обекти ще се повиши качеството на живот в населените места от община Мадан, ще се подобри доставката и експлоатацията на водните ресурси и ще се увеличи възможността за развитие на инвестиционни намерения в областта на туризма, земеделието и животновъдството. Правителството даде съгласието си Национална компания „Железопътна инфраструктура“ да продаде чрез търг с тайно наддаване недвижим имот в столичния район „Изгрев“. Теренът с площ 20 дка е част от бившата гара „Пионер“ и не се ползва от НКЖИ. Правителственото решение ще позволи извършването на разпоредителна сделка, която да донесе допълнителни приходи за компанията. От публична в частна държавна собственост беше променен статутът на три имота с отпаднала необходимост за Министерството на отбраната. Те се намират в столичния район „Слатина“ (2,4 дка незастроена площ), на бул. „Мадара“ №13 в Шумен (2,9 дка застроена и незастроена площ) и в землището на с. Александрово, община Шумен (сграда със застроена площ 46 кв. м). Решението ще позволи извършването на разпоредителни действия с цел реализирането на допълнителни приходи за бюджета. Правителството даде разрешение за увеличаване на контингента ни, участващ във военната операция „Алтеа“ в Босна и Херцеговина, с един офицер. Така съставът на контингента ни ще наброява 11 военнослужещи. Решението на правителството е в изпълнение на заявените приоритети на България в областта на Западните Балкани, чиято сигурност и напредък в евроатлантическата интеграция са във фокуса на Българското председателство на Съвета на Европейския съюз. Правителството ще предложи на Народното събрание да ратифицира актовете на 26-ия конгрес на Всемирния пощенски съюз. По този начин България ще изпълни задълженията си като страна членка на Съюза. Ратифицирането на протоколите и конвенциите изразява волята на страната ни да бъде част от единната световна пощенска територия, създадена и регламентирана от актовете на Съюза, и гарантира правото на българските потребители да ползват международни пощенски услуги. Правителството одобри резултатите от заседанието на Съвета на Европейския съюз по земеделие и рибарство, проведено на 6 ноември в Брюксел. На заседанието Европейската комисия представи резултатите от своя доклад, свързан с националните планове за действие на държавите членки и постигнатия напредък за устойчивата употреба на пестициди. Комисия запозна министрите и с актуалното състояние на въпросите от областта на селско стопанство, свързани с търговията, като акцентира върху доброто състояние на износа на агрохранителни продукти от ЕС в трети страни. Съветът бе информиран относно усилията за отваряне на нови пазари, за насърчаването и популяризирането на земеделски продукти с произход ЕС, както и за постигнатия напредък по редица споразумения за свободна търговия. Министрите обсъдиха и възможностите за запазване на високото ниво на селскостопанска продукция при гарантиране на устойчивото управление на почвите. Правителството одобри също доклад за резултатите от заседание на Съвет „Външни работи/Търговия“, проведено на 10 ноември в Брюксел. На заседанието бяха обсъдени въпроси, свързани с подготовката на предстоящата 11-а Министерска конференция на Световната търговска организация и предизвикателствата пред многостранната търговска система, прилагането на Споразуменията за свободна търговия, сключени от ЕС, както и преговорите за търговски споразумения между ЕС и Мексико, и ЕС и Меркосур. За първи път Европейската комисия представи доклад относно прилагането на 22-те споразумения на ЕС за свободна търговия. Основната цел на доклада е да се осигури прозрачност и по този начин да се помогне на бизнеса, особено на малките и средни предприятия, да се възползват най-добре от сключените договорености. С доклада Комисията иска да даде възможност на всички заинтересовани лица – индустрия, институции, гражданско общество, нестопански организации и др., да следят и обсъждат начина, по който ЕС прилага своите споразумения за свободна търговия, както и да дават предложения за по-ефективното им прилагане. Правителството прие годишния доклад на комисията за текущ контрол на сключените концесионни договори към министъра на околната среда и водите за 2016 г. В доклада се отчита изпълнението през 2016 г. на концесионните договори за добив на минерални води, изключителна държавна собственост, и на концесионния договор за защитената територия, част от НП „Пирин” – „Ски-зона с център Банско”. Постъпилите по сметка на МОСВ приходи от концесионната дейност по сключените договори за добив на минерална вода и договора за ски-зоната са в размер на 4 515 547,76 лв. за календарната 2016 г. Концесионните плащания по 15-те договора за минерална вода са 2 444 883,79 лв. без ДДС. Концесионното плащане към общините, на чиято територия се намират обектите на концесия, е 1 047 807,19 лв. без ДДС. По сметка на държавния бюджет платеното ДДС е 698 538,19 лв. Приходите от плащането по концесионния договор за защитената територия, част от НП „Пирин” – „Ски-зона с център Банско”, са 270 265,49 лв. без ДДС. По сметка на държавния бюджет платеното ДДС е 54 053,10 лв. При извършените проверки на място не са констатирани нарушения на концесионните договори. Правителството одобри проекта на Меморандум за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги. Целта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави. Сърбия е втората държава от Западните Балкани, с която сключваме споразумение от този тип. Преди по-малко от месец България подписа споразумение с Република Македония за намаляване цените на роуминга. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Правителството одобри позициите на България за няколко предстоящи заседания на Съвета на Европейския съюз. Освен всички останали въпроси, които ще бъдат разгледани на тях, ще бъдат представени и основните акценти от работната програма на Българското председателство на Съвета в съответните области. Министрите на правосъдието и на вътрешните работи на държавите-членки ще заседават в Брюксел на 7 и 8 декември. В дневният ред на част „Правосъдие“ са ключови за страната ни предложения за законодателни актове, които присъстват и в Програмата на Българското председателство – предложенията за Регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца, както и за Директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения. Министрите на вътрешните работи ще обсъдят проектите на Регламент за Агенция за управление на широкомащабни информационни системи в областта ПВР (eu-LISA), на Заключения относно укрепването на бюрата „Искане за допълнителна информация във връзка с националните сигнали“ (SIRENE), взаимната съвместимост на европейските информационни системи, сътрудничеството между мисиите по линия на Общата политика за сигурност и отбрана и ПВР агенциите, както и борбата с тероризма. Заседанието на Съвет „Външни работи/Търговия“ ще се проведе в периода 10-13 декември в Буенос Айрес в рамките на XI Министерска конференция на Световната търговска организация. На него ще бъдат обсъдени въпроси, свързани с търговия със селскостопански стоки, субсидии за рибарството, вътрешно регулиране на търговията с услуги, удължаване на срока на мораториума върху митата върху електронната търговия и др. Съветът по земеделие и рибарство ще заседава на 11 и 12 декември в Брюксел. Пред него Комисията ще представи Съобщение относно бъдещето на Общата селскостопанска политика след 2020 г. и министрите на земеделието ще имат възможността да проведат първия обмен на мнения по него. В областта на рибарството ще се търси постигане на политическо споразумение по отношение на предложението за регламент за определяне на възможностите за риболов на определени рибни запаси и групи рибни запаси за 2018 г. в Атлантическия океан и Северно море. Заседанието на Съвета по заетост, социална политика, здравеопазване и потребителски въпроси ще се състои на 7 декември в Брюксел. Очаква се Естонското председателство да предложи постигането на Общ подход по предложението за Директива относно изискванията за достъпност за продукти и услуги. По предложението за промяна в Регламент 883/2004 за координацията на системите за социална сигурност се очаква постигането на частичен общ подход по две глави – за обезщетенията за дългосрочна грижа и за семейните обезщетения. Ще бъде представен проект на Директивата относно Морската трудова конвенция на МОТ. Предвидено е да бъдат приети Заключения по следните теми: Засилени мерки за намаляване на хоризонталната полова сегрегация в образованието и заетостта; Бъдещето на труда: ролята на цифровизацията; Засилване на подкрепата и грижите за независим живот, предоставяни в рамките на общността. Одобрена беше и позицията на България за участие в редовното заседание на предстоящия на 12 декември Съвет „Общи въпроси“. Основните теми, които ще бъдат разисквани, обхващат политиките в областта на отбраната и социалните въпроси, културата и образованието. Съветът ще прегледа постигнатите до този момент резултати по отношение на изпълнението на Заключенията на Европейския съвет от 19-20 октомври 2017 г., които засягат областите „Миграция“, „Отбрана“ и „Цифрова Европа“. Очаква се Съветът да одобри Съвместната декларация на Европейския парламент, Съвета и Европейската комисия за междуинституционалното планиране, която посочва основните приоритети и законодателни задачи на ЕС през 2018 г. Във формата по член 50 от Договора за ЕС Съвет „Общи въпроси“ ще направи преглед на актуалното състояние на преговорите за оттеглянето на Обединеното кралство от ЕС и ще подготви заседанието на Европейския съвет по чл. 50 на 15 декември 2017 г. Правителството определи Белла Стоименова за член на Комисията по прозрачност по Закона за лекарствените продукти в хуманната медицина. Предложението е на министъра на здравеопазването и се налага поради настъпила промяна в служебните правоотношения на досегашния представител на Министерството на здравеопазването маг. фарм. Станислава Йорданова. Белла Стоименова е юрист в Министерство на здравеопазването. Магистър е по право от СУ „Св. Климент Охридски“, като е преминала обучение по същата специалност и в Страсбургския университет. В периода март - октомври 2017 г. е член на Съвета на директорите на МБАЛ „Д-р Атанас Дафовски“ – Кърджали. „ Правителството одобри допълнителни разходи в размер на 940 000 лв. по бюджета на Министерския съвет. Средствата се отпускат за довършителни строително-ремонтни дейности и изграждане на комуникациите в южното крило на манастира „Св. Вмчк. Георги Зограф“ в Атон. Средствата се осигуряват чрез преструктуриране на разходите и трансферите по централния бюджет. Правителството одобри проект на закон за изменение и допълнение на Закона за насърчаване на инвестициите (ЗНИ) и предлага на Народното събрание да го приеме. Необходимостта от промени в ЗНИ произтича от влязъл в сила Регламент, изменящ Общия регламент за групово освобождаване (ОРГО). Това от своя страна налага промени във всички схеми за регионална инвестиционна помощ, освободени от задължението за уведомяване на Европейската комисия. С тези изменения ЗНИ се привежда в съответствие с новите разпоредби на ОРГО. Приемането на промените ще позволи да бъде продължено ефективното привличане и насърчаване на изпълнението на съществуващи и бъдещи значими за икономиката ни инвестиционни проекти с издаден сертификат по реда на ЗНИ. Правителството одобри допълнение в Наредбата за допълнителните мерки, свързани с прилагането на регламенти, приети съгласно Директивата за екодизайн, чрез която се актуализира техният списък за 2016 г. С наредбата се определят процедурите за оценяване на съответствието на конкретните продуктови групи от обхвата на приетите регламенти. До 2016 г. са били приети 27 такива регламента, което е отразено в наредбата, за да се изпълняват процедурите за съответствие и за новата продуктова група – въздухоотоплителни продукти, охладителни продукти, високотемпературни технологични охладители на течности и вентилаторни конвектори. С приемането на допълнението към наредбата ще се постигне пълно съответствие на българското законодателство с изискванията на ЕС за екодизайн към продуктите, свързани с енергопотреблението. Правителството одобри промени в устройствения правилник на Държавна агенция „Държавен резерв и военновременни запаси“. С промените се прецизират функциите на звеното за вътрешен одит и на Инспектората на агенцията и се привеждат в съответствие със законите за вътрешния одит в публичния сектор и за администрацията, както и с влезлите в сила от началото на 2017 г. Международни стандарти за професионална практика по вътрешен одит. Министерският съвет прие Програмата на Република България за Председателството на Съвета на Европейския съюз (1 януари - 30 юни 2018 г.). Тя определя политическата рамка, основните послания и конкретни теми, по които нашата страна ще работи през първите шест месеца на 2018 г. Четири са водещите приоритета в Програмата: Бъдещето на Европа и младите хора – икономически растеж и социално сближаване; Европейска перспектива и свързаност на Западните Балкани; Сигурност и стабилност в силна и единна Европа; Цифрова икономика и умения на бъдещето. По първия приоритет водещи за страната ни ще бъдат темите относно Многогодишната финансова рамка след 2020, Кохезионната политика след 2020, бъдещето па Общата селскостопанска политика, Икономическия и паричен съюз, Устойчивата и ориентирана към бъдещето околна среда, Културата като стратегически ресурс за по-доброто бъдеще на ЕС, както и Младите хора, които заемат основно място в дебата за бъдещето на Европа. По втория приоритет ще работим за предоставянето на осезаема европейска перспектива за всички страни от Западните Балкани, като от особена важност за нас ще бъде задълбочаването на регионалното сътрудничество и развитието на добросъседските отношения. По третия приоритет ще насочим усилията си към повишаване сигурността на гражданите на Европейския съюз, укрепване на контрола по границите и по-ефективно управление на миграционните процеси, като основните ни теми по този приоритет включват: Миграция, Ефективно, бързо и справедливо правосъдие. Енергетика, Европейският съюз като силен глобален участник на международната сцена, както и Устойчив интегриран подход за Дунавския и Черноморския регион. По четвъртия приоритет ще поставим акцент върху Конкурентоспособността, Цифровия единен пазар, Насърчаването на предприемачеството и социалните иновации и Бъдещето на труда в цифрова и по-справедлива Европа. Специфичен приоритет ще бъде Европейската перспектива и свързаност на Западните Балкани. Ще работим за намирането на общи решения в отговор на очакванията на Европа и европейските граждани за повече сигурност, стабилност и солидарност, стремейки се в перспектива към утвърждаването на една силна, цифрова и единна Европа посредством консенсус, конкурентоспособност и кохезия. Във втората част на Програмата на Председателството са посочени конкретните досиета и целите, които си поставяме по тях, във всеки един от 10-те формата на Съвета на ЕС. Правителството одобри допълнителни разходи по бюджетите на министерствата на образованието и науката, на младежта и спорта и на културата, както и трансфери към общини в общ размер на 10 116 333 лв. Средствата са отпуснати за осигуряване на дейности от Националната програма „Оптимизация на училищната мрежа“ за модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“. Средствата са предназначени за изплащане на обезщетения при промени в трудовите правоотношения в резултат на структурни промени в системата на образованието.", "date": "2017.12.06", "title": "Вижте решенията на Министерския съвет от днес (Обновена)"}
{"url": "https://www.24chasa.bg/novini/article/6597619", "text": "В съвместна операция на испанската Гражданска гвардия и Европол бяха арестувани 18 души от престъпна група, управляваща нелегална цигарена фабрика в испанския град Гранада, предаде ТАСС. Според разпространено днес съобщение на европейската полицейска служба, за извършването на операцията са съдействали властите в България, Гърция, Молдова, Румъния и Украйна. Престъпниците са инвестирали три милиона евро във фабриката и даже са създали собствена търговска марка. Работниците, предимно граждани на България и Украйна, живеели в жилища под наем наблизо и работели по 12 часа на ден в крайно лоши условия на труд. Капацитетът на фабриката е бил два милиона къса дневно, предава БТА. Според съобщението на Европол след състоялата се вчера операция фабриката е била закрита, а при извършените обиски в осем склада в района на Гранада и Малага са били иззети 10 тона тютюневи листа, 4 тона тютюн, 4,5 млн. къса цигари, оборудване, филтри, хартия и лепила. За арестуваните са предявени обвинения в незаконна търговия, участие в престъпна група, пране на пари и нарушение на правата на човека.", "date": "2017.12.06", "title": "В Испания разкриха нелегална цигарена\nфабрика с работници от България и Украйна"}
{"url": "https://www.24chasa.bg/novini/article/6597621", "text": "Напредъкът на Бившата югославска република Македония (БЮРМ) от последните месеци е забележителен, заяви председателят на Европейската комисия Жан-Клод Юнкер на съвместна пресконференция с македонския премиер Зоран Заев, съобщи БТА. Много сме доволни от работата на премиера Заев досега. Бихме искали да насърчим страната да продължи по този път. Много са важни отношенията със съседите - с България, с която бе подписан договор за приятелство, с Гърция. Очакваме започналият процес на реформи да продължи - в специалните служби, правосъдната система и обществена администрация. Всички държави от Западните Балкани имат европейска перспектива, в следващите месеци ще оценим как да продължим с всяка от тях, добави той. Юнкер каза, че наскоро е бил в \"Македония\", но смутено се поправи, че е бил \"в Скопие\", тъй като официално ЕК и нейните представители използват БЮРМ, когато говорят за Македония. Еврокомисарят по политиката на съседство Йоханес Хан заяви, че ако необходимите мерки бъдат предприети от правителството в Скопие в близките месеци, ЕС може да премине към следващата фаза и да даде безусловна препоръка за начало на преговорите за присъединяване. Това зависи от изпълнението на обещанията за реформи. Това е постижимо, ако всички в страната подкрепят изпълнението на тези задачи и осигурят възможно най-широко съгласие. Това е моят съвет, това е национална задача, добави Хан. Премиерът Заев изрази очакването разширяването на ЕС да включва неговата страна. Правителството постига напредък в работната си програма. Приятелството, изградено в последните месеци със съседите, показва вярата ни, че само така бихме се доближили до целите си за присъединяване към ЕС, допълни той.", "date": "2017.12.06", "title": "Юнкер: Напредъкът на Македония от последните месеци е забележителен"}
{"url": "https://www.24chasa.bg/novini/article/6597682", "text": "23-годишен мъж е задържан в Районно управление на МВР-Кирково вчера за нанесена телесна повреда при побой.  Около 14.30 часа мъжът се скарал с 43-годишен мъж пред хранителен магазин в село Бенковски и свадата прераснала с сбиване. Това съобщиха от пресцентъра на МВР.  По-младият нанесъл удари на опонента си и му избил два зъба. По първоначални данни лични мотиви са причина за произшествието. Работата по случая продължава група „Охранителна полиция“ в управлението.", "date": "2017.12.06", "title": "Задържаха 23-годишен мъж за побой в село Бенковски"}
{"url": "https://www.24chasa.bg/novini/article/6597693", "text": "Правителството одобри 10,3 млн. лв. допълнителни разходи по бюджета на Министерството на културата, посочи министърът на културата Боил Банов в предаването \"Лице в лице\" по  . От тях 300 000 лв. са за програмата \"Глобални библиотеки\", 10 млн. отиват в областта на сценичните изкуства и 84 хил. лв. за надарени деца. Банов посочи, че делегираните бюджети в театрите водят до повече продукти и повече зрители в салоните. „Всяка година ръстът на зрителите и приходите на театрите се покачва и сме длъжни да ги подкрепим”, каза той. 45 млн. лв. струва ремонтът на НДК от последните две години досега. Министърът уточни, че още има довършителни работи, тестват се системи и техника за сигурност. По думите му НДК е готово.", "date": "2017.12.06", "title": "Боил Банов: Кабинетът одобри 10,3 млн. лв. разходи за култура допълнително"}
{"url": "https://www.24chasa.bg/novini/article/6597704", "text": "Русия няма да бойкотира зимните олимпийски игри в Пьончан, Южна Корея, през 2018 година. Това стана ясно от думите на руския лидер Владимир Путин, цитиран от АФП. Путин изтъкна, че Русия няма да попречи на спортистите си да участват на игрите под неутрален флаг след решението на Международния олимпийски комитет. \"Ние определено няма да обявим бойкот, няма да попречим на нашите олимпийци да се състезават, ако искат да вземат участие\", каза той по време на реч в автомобилен завод в Нижни Новгород, където също обяви, че ще се кандидатира за четвърти президентски мандат.", "date": "2017.12.06", "title": "Путин: Русия няма да бойкотира игрите в Пьончан"}
{"url": "https://www.24chasa.bg/novini/article/6597718", "text": "Центърът на Белград, квартал Земун и други общини в сръбската столица днес осъмнаха облепени с плакати с лика на Ратко Младич, предаде агенция МИА. На снимката Младич е в офицерска униформа с вдигната във войнишки стил ръка за поздрав, а под нея стои надписът \"Няма да се предам!\" На плакатите е изписано логото на крайнодясното движение \"Образ\", чиито активисти са разлепили плакатите. Конституционният съд на Сърбия забрани това движение през 2012 г. В съобщение на сайта на \"Образ\" по повод плакатите пише, че това е \"посрещане на мюсюлманския член на босненското председателство Бакир Изетбегович\", който днес е в Сърбия като член на делегацията на босненското председателство за среща с държавното ръководство на Сърбия. В съобщението на \"Образ\" пише още, че припомнят на обществеността за \"страшния грях на предателство, извършен от управляващите в Сърбия, както бившите, така и сегашните\". Хагският трибунал осъди военния командир на босненските сърби Ратко Младич на доживотен затвор. Сред войната в Босна и Херцеговина Ратко Младич се криеше в Сърбия 12 години. Той бе арестуван през май 2011 г. и предаден на Хагския трибунал.", "date": "2017.12.06", "title": "Белград осъмна облепен с плакати на Ратко Младич"}
{"url": "https://www.24chasa.bg/novini/article/6597738", "text": "Ръководството на „Напоителни системи“ обсъди подробните планове за действие при аварийни условия на язовирите. Това стана по време на среща на Съвета на директорите на дружеството и управителите на клонове, проведена в сградата на МЗХГ, съобщиха от пресцентъра на земеделското министерство. Целта е да бъдат подобрени мерките за превенция и избягване на аварийни ситуации, заяви зам.-министърът на земеделието, храните и горите Атанас Добрев. Във връзка с падналите обилни валежи от дъжд в страната през изминалата седмица бе представен подробен отчет за предприетите действия, както и бе отчетена добрата координация с цел управление на риска от наводнения. Всички язовири под юрисдикцията на „Напоителни системи“ разполагат с необходимите свободни обеми за поемане на водни маси, съгласно аварийните планове. С цел превенция, служители на „Напоителни системи“ ЕАД извършват постоянен контрол и наблюдение на язовирните съоръжения. Предприети са действия за поставяне на датчици за следене в реално време на обемите постъпваща вода. Изпълнителният директор Снежина Динева увери, че дружеството вече е с положителен финансов резултат, направен е анализ на всички стратегически обекти от гледна точка на тяхното физическо състояние. Изготвен е инвестиционен план на дружеството, който включва и ремонтно-възстановителни работи на обектите, стопанисвани от „Напоителни системи“ ЕАД.", "date": "2017.12.06", "title": "„Напоителни системи“ извършват постоянен контрол на язовирите"}
{"url": "https://www.24chasa.bg/novini/article/6597765", "text": "България ще продължи да подкрепя развитието на търговските отношения между Европейския съюз и Пакистан. Това е станало известно по време на среща между заместник-министъра на икономиката Александър Манолев и Захир Джанджуа, помощник-секретар в Министерството на външните работи на Пакистан, съобщиха от пресцентъра на Министерството на икономиката. Към момента страната ползва специални тарифни облекчения по т.нар. схема GSP+ от 1 януари 2014 година. Тяхното предоставяне се обвързва с прилагането от Пакистан на 27 конвенции в областта на правата на човека и трудовите права, се посочва в съобщението. ЕК представя пред Европейския парламент и Съвета на ЕС доклад за функционирането на схемата на всеки две години. Очаква се вторият от тях да бъде завършен през първата половина на януари 2018 г., по време на Българското председателство, като ще бъде разгледан от всички участници за взимане на крайно решение. За нас търговските отношения с ЕС са много важни, като отчитаме 38 процента ръст на износа си към него, е отбелязал Захир Джанджуа. Той подчертал, че разглеждат България като стратегически партньор и се надяват на общи мерки за насърчаване на стокообмена между двете държави. В тази връзка се планира и разкриването на почетно консулство във Варна. Заместник-министър Манолев е представил резултатите, които постига икономиката на България и възможностите за потенциални инвеститори от азиатската държава. Двамата са се договорили през втората половина на 2018 г. да бъде организиран бизнес и инвестиционен форум. Те ще се състоят по време на заседанието на българо-пакистанската междуправителствена комисия за икономическо сътрудничество.", "date": "2017.12.06", "title": "България подкрепя развитието на търговските отношения между ЕС и Пакистан"}
{"url": "https://www.24chasa.bg/novini/article/6597507", "text": "Напролет външните министри от НАТО ще оценят напредъка на държавите, които желаят да се присъединят към алианса. Това съобщи на пресконференция генералният секретар на пакта Йенс Столтенберг. Той добави, че на завършилото двудневно заседание на външните министри от НАТО е била обсъдена политиката за разширяване на военнополитическия съюз. По неговите думи тази политика е исторически успех, защото е довела до мир в Европа. Министрите са разисквали допълнителните възможности за обвързване с партньорите на НАТО. Разширяването е решение на страните от НАТО и желаещите да се присъединят държави, никой друг няма право на вето, посочи Столтенберг. Той отбеляза, че нестабилността извън НАТО е заплаха за държавите от пакта. По неговите думи дейността на коалицията срещу \"Ислямска държава\" преминава от бойна в стабилизационна фаза. НАТО е част от отговора, но не и единственият отговор за постигането на стабилност в Близкия изток и Северна Африка, посочи генералният секретар, предава БТА. Иран опитва да дестабилизира държави от региона, това е допълнителна причина да подкрепяме иракското правителство. Целта ни е не само да бъде спечелена войната срещу терористите, но да извоюваме мир, добави той. В отговор на въпрос, свързан с изявлението му, че инфраструктурата в държавите от НАТО, които са принадлежали към Варшавския договор, не отговаря на днешните изисквания, Столтенберг поясни, че и днес сили на алианса могат да се разгръщат в Европа. НАТО може да придвижва войските си в Европа, но искаме това да става по-бързо и при по-голяма численост. Затова работим с ЕС, за да може тези съюзници да отговарят на изискванията за пътища, железопътна мрежа, пристанища и летища. Необходимо е да има възможност за бързо движение на тежко въоръжение, уточни той. Попитан за коментар на намерението на руския президент Владимир Путин за нов мандат, Столтенберг заяви, че НАТО не се намесва в изборите за държавен глава на Русия. Не мога да се обвържа с мнение по този въпрос, добави той. /", "date": "2017.12.06", "title": "НАТО ще оцени напролет напредъка на държавите, които желаят да се присъединят към пакта"}
{"url": "https://www.24chasa.bg/novini/article/6597411", "text": "Премиерът Бойко Борисов е дал обяснения днес по повод и в прокуратурата. Това потвърди пред \"24 часа\" говорителят на Софийската градска прокуратура Зорница Таскова. По-рано за снемането на обяснения на Борисов каза и главният прокурор Сотир Цацаров. Борисов се е явил в Софийската градска прокуратура към 11 ч. Проверката започна след сигнал от гражданско движение \"Боец\", партия \"Възраждане\", а към тях бе присъединен и сигнал на БСП.", "date": "2017.12.06", "title": "Борисов дал обяснение в прокуратурата за думите си за наркотрафикантите в парламента"}
{"url": "https://www.24chasa.bg/novini/article/6597423", "text": "На 6 декември 2017 г. Съветът за електронни медии, Държавната агенция за закрила на детето и Асоциациацията на българските радио- и телевизионни оператори – АБРО, Българската национална телевизия и Българското национално радио подписаха споразумение, с което приеха промени в критериите за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата. Това съобщиха от АБРО на сайта си. Критериите се променят за пръв път от тяхното приемане през 2011 г., отразявайки промените в медийната среда и развитието на подрастващите в условията на бързоразвиващото се дигитално общество. Успешното съдействие между регулаторните органи - СЕМ и ДАЗД, организацията на доставчиците на медийни услуги - АБРО, обществените медии – БНТ и БНР доведе до въвеждането на единни саморегулаторни мерки и уеднаквяване на практиките на телевизионните оператори, с които да обозначават съдържание, неблагоприятно за различните възрастови групи от детската аудитория. Преди началото на предаванията и след всяко прекъсване, доставчиците на медийни услуги се задължават да излъчват предупредителен текст за родителски контрол, както и да позиционират на екран пиктограма (визуален предупредителен знак), която указва възрастовата група, за която даденото предаване не е подходящо. Пиктограмата ще се появява след началото на предаването, както и след всяко прекъсване и ще престоява на екран в рамките на не по-малко от 60 секунди. Целта на приетите промени е да се въведат официално и в Република България добрите европейски практики, като по този начин на аудиторията се предоставя един допълнителен сигнал за неблагоприятно съдържание, който да помогне на родителите да предпазят децата от неподходящо съдържание.", "date": "2017.12.06", "title": "Допълнително обозначават тв съдържанието, неподходящо за деца"}
{"url": "https://www.24chasa.bg/novini/article/6597447", "text": "Руският президент Владимир Путин обяви днес, че ще се кандидатира за нов мандат на изборите догодина, предоха осведомителните агенции. \"Да, аз ще се кандидатирам за поста президент на Руската федерация\", каза той пред ветерани и работници от автомобилния завод ГАЗ. На митинг в завода в град Нижни Новгород той предрече, че \"Русия ще върви напред и в това движение напред никой и никога няма да я спре\". Путин отбеляза, че едва ли има по-добро място от Горковския автомобилен завод да обяви кандидатурата си и благодари на присъстващите за подкрепата, предава БТА. Президентските пълномощия на Владимир Путин изтичат на 7 май 2018 г. Ако победи на изборите, той ще бъде президент за още шест години, тоест до 2024 г. За пръв път той бе избран за президент на Русия през 2000 г. На 31 декември предходната година президентът Борис Елцин подаде остава и посочи Путин за и.д. президент. През 2004 г. Путин бе преизбран, след това - през 2008 г. - президент стана Дмитрий Медведев и Путин зае премиерския пост, а през 2012 г. Путин спечели нов президентски мандат и Медведев се върна на премиерския пост, припомня ТАСС.", "date": "2017.12.06", "title": "Владимир Путин ще се кандидатира за нов президентски мандат"}
{"url": "https://www.24chasa.bg/novini/article/6597134", "text": "Това, което можах да видя и да правя с него, надмина моите очаквания, коментира Радев пред журналисти след своя полет с френския изтребител \"Рафал\", който продължи около час. Невероятен самолет, който в един полет може да изпълни широк спектър от мисии, отличава се с много мощ, невероятна маневреност, изключително добро електронно оборудване. Това каза президентът Румен Радев след като приземи успешно изтребителя \"Рафал\" във Франция.  На въпрос дали българската държава може да си позволи подобен изтребител Радев отговори, че би се радвал, ако може, но, за да стане това, първо трябва да се изпрати искане за предоставяне на информация до Франция и, когато се предоставят цената и условията, тогава ще можем да разберем. Попитан дали е възможно \"Рафал\" да бъде включен в процедурата за избор на изтребител, президентът коментира, че, след като искаме да \"отворим по-широко ветрилото\", да дадем по-големи възможности, за да имаме по-голям избор, той мисли, че е нормално да включим и този самолет. Като способности той е невероятен, но това е недостатъчно, важни са и условията, при които ще се поддържа, каква ще бъде цената на придобиване и най-важното, за което трябва да се мисли, е цената на поддръжката, допълни Радев. Имайте предвид, че това е сложна технология, има много сложно оборудване, това е технология и система, не е просто да купим един самолет, уточни държавният глава. Президентът Румен Радев излетя с изтребителя от от базата на френските Военновъздушни сили в Сен-Дизие. Ко-пилот му беше Жан-Гийом Мартинез, който определи полета като впечатляващ. Преди това българският държавен глава беше брифиран в базата за полета и премина през симулационна зала. Днес е последният ден от тридневното работно посещение на Румен Радев във Франция, където той е по покана на френския си колега Еманюел Макрон.", "date": "2017.12.06", "title": "Президентът след полета с \"Рафал\": Невероятен! Да питаме за цената (Видео)"}
{"url": "https://www.24chasa.bg/novini/article/6597151", "text": "Турция ще бъде домакин на извънредна среща на Организация за ислямско сътрудничество (ОИС), посветена на плановете на американския държавен глава Доналд Тръмп да признае Ерусалим за столица на Израел. Тя ще бъде проведена на 13 декември, предава Anadolu Agency. ОИС се състои от 57 мюсюлмански държави, а решението за провеждане на непланираната среща бе взето, след като президентът Реджеп Тайип Ердоган проведе серия телефонни разговори с лидери от Малайзия, Тунис, Иран, Катар, Саудитска Арабия, Пакистан и Индонезия, поясни говорителят му Ибрахим Калън, предава Фокус. В рамките на пресконференция в Анкара, Калън подчерта, че САЩ трябва да се откажат от „сериозна грешка\" за промяна на статута на Ерусалим, повтаряйки думите на Ердоган, че подобна стъпка е „червена линия“ за Турция. „Сегашният статут на Ерусалим трябва да бъде запазен. Необходимо да се предприемат стъпки, за да се предотврати сериозната грешка Ерусалим да бъде признат като израелски град“, допълни Калън.", "date": "2017.12.06", "title": "Турция с извънредна среща на Организацията за ислямско сътрудничество за Ерусалим"}
{"url": "https://www.24chasa.bg/novini/article/6597169", "text": "Около 17 милиона бебета по света живеят в райони, където въздухът навън е 6 пъти по-замърсен от препоръчвания лимит, се казва в доклад на УНИЦЕФ, цитиран от Ройтерс и ДПА. Над 12 милиона от тези бебета живеят в Южна Азия. За да бъдат идентифицирани най-засегнатите райони, са използвани спътникови снимки, предава БТА. \"Замърсителите увреждат не само развиващите се бели дробове на бебетата, а и мозъците им\", заяви изпълнителният директор на УНИЦЕФ Антъни Лейк, предава БТА. Замърсяването на въздуха над препоръчваните от Световната здравна организация граници е потенциално вредно за децата, като с нарастването му се увеличават здравните рискове, отбеляза УНИЦЕФ. \"Замърсяването на въздуха е тясно свързано с астма, пневмония, бронхит и респираторни инфекции\", припомни Лейк.", "date": "2017.12.06", "title": "17 милиона бебета в света дишат токсичен\nвъздух"}
{"url": "https://www.24chasa.bg/novini/article/6597170", "text": "\"Русия ще преживее забраната за участие на олимпийските игри в Пьончан, както преживя световните войни, разпада на СССР и санкциите\", написа говорителят на министерството на външните работи Мария Захарова във Фейсбук.  На форума ще бъдат допуснати само руски състезатели, които не са уличавани в употреба на забранени стимуланти. Те ще участват под неутрален флаг, а шампионите няма да чуят химна на родината си. \"Ние не падаме по гръб. Нито от световна война, нито от разпада на Съветския съюз, нито от санкции. Приемаме всичко и го преживяваме\", написа тя в социалните мрежи. \"Вече не трябваше да има спорт в Русия. Възраждането на Русия като спортна държава не беше включено в глобалните планове: младежите трябваше отдавна да са заспали, стадионите – завинаги превърнати в битпазари, треньорите – да работят в чужди отбори.\" \"Нищо не стана според сценария. Появи се ново поколение спортисти, световните спортове се изпълниха с постиженията на руските атлети, Русия проведе отлично Олимпийските игри. Спортът постепенно се превръща в една от националните идеи, въплътена в десетки хиляди детски школи и училища, в най-новите стадиони и просто в желанието да бъдем спортни\", пише Мария Захарова.", "date": "2017.12.06", "title": "Захарова: Русия преживя войната, ще преживее и забраната за олимпиадата"}
{"url": "https://www.24chasa.bg/novini/article/6597182", "text": "Ефективна присъда за управление на автомобил след употреба на амфетамини след споразумение с Районната прокуратура в Търговище получи Синан Мехмедов /на 21 г./ от омуртажкото село Веренци. Той ще изтърпи наказание три месеца лишаване от свобода при строг режим и ще плати глоба от 250 лева, съобщиха от Апелативната прокуратура във Варна. Делото срещу 21-годишния мъж е било решено със споразумение, което състав на Търговищкия районен съд одобрил. С него Мехмедов е бил лишен и от право да управлява моторно-превозно средство за 10 месеца, предава БТА. Привежда се и наказанието му четири месеца лишаване от свобода за управление на автомобил под въздействието на алкохол, тъй като настоящото престъпление Синан извършил в изпитателния срок на предходното осъждане. На 26 ноември т.г. Мехмедов управлявал лекия си автомобил, след като употребил амфетамини, припомнят от Апелативната прокуратура. Споразумението е окончателно и влиза в сила веднага.", "date": "2017.12.06", "title": "3 месеца затвор и глоба за мъж, шофирал след употреба на амфетамини"}
{"url": "https://www.24chasa.bg/novini/article/6597183", "text": "Отстраненият председател на Женералитата на Каталуня Карлес Пучдемон обяви в сряда, че „засега“ ще остане в Белгия, въпреки че ден по-рано испанските власти оттеглиха европейската заповед за неговия и на още трима членове на бившето каталунско правителство министри арест, предава AFP. „Можем ли да се движим без страх из Европейския съюз? Все още нямаме отговор, затова засега ще останем тук“, заяви Пучдемон в рамките на пресконференция в Брюксел, предаде \"Фокус\".", "date": "2017.12.06", "title": "Карлес Пучдемон остава в Белгия засега"}
{"url": "https://www.24chasa.bg/novini/article/6597192", "text": "Държавният секретар на САЩ Рекс Тилърсън заяви днес в Брюксел, че медийните твърдения за планове на Белия дом да го уволни и замени с директора на ЦРУ Майк Помпейо не отговарят на истината, предаде Ройтерс, цитирана от БТА. \"За това се заговаря на всеки около шест седмици и според мен ви трябват нови източници на информация, тъй като вашата история е все така лъжлива\", каза Тилърсън пред журналисти в централата на НАТО. Президентът Доналд Тръмп също отрече в петък спекулациите в медиите, определяйки ги като \"фалшиви новини\", отбелязва ДПА. На пресконференция днес държавният секретар на САЩ заяви, че президентът Тръмп, който се готви да признае по-късно през деня Ерусалим за столица на Израел, продължава да е \"много обвързан с мирния процес\" между израелци и палестинци, посочва Франс прес. \"Президентът е силно ангажиран в полза на мирния процес в Близкия изток. Продължаваме да смятаме, че е налице много добра възможност за постигане на мир, а президентът разполага с екип, посветен на това\", заяви ръководителят на американската дипломация. Тилърсън призова цялата предстояща реч на Тръмп да бъде изслушана внимателно. Американският държавен секретар каза, че с колегите си от НАТО са единодушни, че не се наблюдава нормализация на отношенията с Русия. На срещата на НАТО разговаряхме много и мисля че има широко единомислие сред всички страни членки, че днес няма нормализация на диалога с Русия, заяви Тилърсън. Наред с това, изтъквайки колко много Западът зависи от Русия в усилията за справяне с многобройните конфликти в Близкия изток, той отбеляза, че Вашингтон разглежда като задача на Москва да гарантира, че съюзникът й Дамаск ще участва в организираните от ООН преговори за мир в Сирия.", "date": "2017.12.06", "title": "Тилърсън: Медийните твърдения, че Тръмп се готви да ме уволни, не са истина"}
{"url": "https://www.24chasa.bg/novini/article/6597212", "text": "Унгарската прокуратура подведе под отговорност евродепутата Бела Ковач от унгарската крайнодясна партия Йоббик по подозрения, че е действал в полза на Русия, предадоха Ройтерс и Франс прес, като се позоваха на нейно комюнике. Петдесет и седем годишният Ковач е обвинен в \"участие в шпионска дейност в полза на чужда държава\". Срещу депутата в Будапеща е образувано следствие за шпионаж \"срещу европейските институции\", данъчна измама и подправяне на документи, нанесли значителни финансови щети. Унгарското правосъдие не споменава изрично държавата, в полза на която се предполага, че е работил евродепутатът, но унгарският печат съобщи за многобройни пътувания на Ковач до Москва, където той може да се е срещал тайно с руски дипломати. Присъдата, която Ковач може да получи за шпионаж, е между две и осем години затвор. Евродепутатът отрича обвиненията, огласени от проправителствен вестник през 2014 г., малко след изборите за Европейския парламент, на които Ковач спечели място в ЕП. През октомври 2015 парламентът в Страсбург отне депутатския му имунитет. След победата на дясната партия ФИДЕС, осигурила на премиера Виктор Орбан втори мандат през 2014 г., партия Йоббик стана втората по големина партия в страната. Според социологическите проучвания Орбан е фаворит за трети мандат на следващите парламентарни избори, планирани за април догодина.", "date": "2017.12.06", "title": "Унгария обвини евродепутат от партията Йоббик в шпионаж в полза на Русия"}
{"url": "https://www.24chasa.bg/novini/article/6597244", "text": "Министър-председателят Бойко Борисов се срещна с Негово Светейшество Българският патриарх Неофит в Патриаршеския дом, за да обсъдят въпроса с ремонта на патриаршеската катедрала „Св. Александър Невски”. Двустранната среща се състоя по покана на Българския патриарх. Това съобщиха от Министерския съвет. След като обсъдиха предприетите до този момент стъпки, премиерът разпореди на министри да му представят варианти за ремонта на катедралата. На днешното си заседание Министерският съвет взе решение да отпусне 940 хиляди лева по бюджета на Министерския съвет за Дирекция „Вероизповедания”, за довършително-ремонтни дейности и изграждане та комуникациите в южното крило на манастира „Св. Вмчк Георги – Зограф” на Света Гора, Атон. Средствата ще са достатъчни за цялостната реконструкция на крилото и са осигурени чрез преструктуриране на разходи те и трансферите по централния бюджет за 2017 г.", "date": "2017.12.06", "title": "Борисов поиска от министрите варианти за ремонта на \"Св. Александър Невски\""}
{"url": "https://www.24chasa.bg/novini/article/6597262", "text": "Размерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Това съобщиха от правителствената информационна служба. Това облекчение за гражданите се предвижда с промяна в Тарифата за държавните такси, събирани от Агенцията по вписванията, одобрена днес от Министерския съвет. Намалението на държавните такси е във връзка с промените в Закона за юридическите лица с нестопанска цел, с които вписването ще се извършва в нов единен електронен регистър към Агенцията от 1 януари 2018 г. В момента първоначалното регистриране на юридически лица с нестопанска цел (ЮЛНЦ) се извършва с нарочен регистър към съответния компетентен окръжен съд. Последващо задължение за всички ЮЛНЦ е регистрацията в регистър БУЛСТАТ, а за тези с обществено полезна дейност е необходима и регистрация в Централния регистър на ЮЛНЦ за обществено полезна дейност. След провеждането на реформата, ЮЛНЦ ще могат да подават заявления на хартиен носител във всички служби по регистрация на Агенцията по вписванията, независимо от обстоятелството къде е тяхното седалище. Ще има възможност заявленията да се подават и по електронен път, като таксата за това ще е с 50% по-ниска спрямо тази за подаване на гише. С влизането в сила на промените в Закона за ЮЛНЦ регистрацията ще се осъществява на принципа „на едно гише“, в единен централизиран уеб базиран електронен регистър, който ще може да предоставя комплексни електронни услуги. В този случай отпада и заплащането на държавните такси за вписване в регистър БУЛСТАТ. Именно тези облекчения ще доведат до значителното занижаване на таксите.", "date": "2017.12.06", "title": "До 4 пъти намаляват таксите за регистрация на юридически лица с нестопанска цел"}
{"url": "https://www.24chasa.bg/novini/article/6597259", "text": "Засилено наблюдение и контрол на търговци на едро на риба, рибни магазини и ресторанти започнаха инспекторите от териториалната дирекция на НАП София за Никулден, съобщиха от пресцентъра на приходната агенция. Служителите от отдел \"Оперативни проверки\" следят за наличие на касови апарати, издаване на фискални бонове и реално отчитане на оборотите. При установено неиздаване на касова бележка, обектите на нарушителите могат да бъдат запечатани за срок до един месец, уточниха от НАП. Към проверяващите екипи се включват и публични изпълнители. Те извършват принудително изземане на средствата от касите на фирми и търговски обекти с публични задължения, които не са погасени доброволно в срок. Мерките са насочени към повече от 35 обекта, търгуващи с риба на територията на София, като до момента при извършените проверки в обекти за търговия на едро не са констатирани нередности, посочиха от приходната агенция. Всяка година по повод конкретни празници служителите на НАП София извършват тематични проверки. Данните на приходната администрация в столицата потвърждават тенденцията на намаляване на нарушенията и издадените актове. За същия период на 2016 г. НАП София е извършила над 30 проверки, като в резултат на тях са съставени 11 акта. Най-често констатираните пропуски са неиздаване на касови бележки и разлика между отчетените във фискалното устройство средства и наличните в касата. Активният контрол ще продължи и през предстоящите празници. Около студентския празник данъчните служители ще проверяват за укрити обороти и нарушения в най-големите хотели, ресторанти и дискотеки в Боровец и Банско и на територията на областите София, Перник, Кюстендил и Благоевград. Инспекторите на териториална дирекция София ще следят и за валидни трудови договори и осигуряване на реални заплати на работещите в обектите, допълниха още от НАП. През коледните и новогодишните празници данъчните ще осъществяват физическо наблюдение и покупки на принципа на тайния клиент. Ще се засича и анализира информацията, която дистанционно се подава към приходното ведомство от фискалните устройства. В случаите на несъответствия ще се извършват допълнителни проверки, а при съмнения за умишлено укриване на обороти и ревизии на юридически и физически лица, се казва още в съобщението. Със старта на ски сезона ще се засили и контрола в курортите на територията на областта, в сътрудничество с органите на МВР. Ще се извършват скрити и явни наблюдения и инвентаризации за реално отчитане на оборотите. От НАП София уточняват, че контролните действия по никакъв начин няма да попречат на празничната атмосфера.", "date": "2017.12.06", "title": "НАП започна засилен данъчен контрол за Никулден и предстоящите празници"}
{"url": "https://www.24chasa.bg/novini/article/6597296", "text": "Подсъдим за лихварство инвалид осъди България в Европейския съд по правата на човека в Страсбург за нечовешко и унизително отношение. Ще трябва да получи от държавата 3000 евро обезщетение за неимуществени вреди и 2500 евро за разноски. 51-годишният Венцислав Шалявски от Благоевград е завел делото заедно с жената, с която живее, нейният син и общата им дъщеря, през 2011 г. Поводът е негово задържане за часове в колата му, за да му се повдигне обвинение за лихварство. Шалявски страда от мускулна дистрофия от 12-годишната си възраст. Помага му жената, с която живее и негов асистент, който му е и шофьор. На 7 април 2011 г. в около 11 ч, докато пътува в колата си, управлявана от асистента, е спрян от полицаи и му е наредено да ги последва в управлението. При пристигането, асистентът е задържан. Колата остава на паркинга и инвалидът остава в нея. Неспособен да се движи, той стои в тази позиция в продължение на няколко часа, охраняван от двама полицаи. Позволено е на жена му да дойде да помогне с физиологичните му нужди. Около 18 часа, докато все още е в колата и в присъствието на адвоката му, срещу Шалявски е повдигнато обвинение за лихварство от дознател. За тази цел полицейските служители инсталирали на паркинга компютър и принтер. Останал в колата си до 19,30 ч. След това той е заведен пред сградата на съда за гледане на мярка за неотклонение. В двора на паркинга полицейски служители се опитали да го извадят от колата и да го сложат в инвалидна количка, но се отказали, защото разбрали, че може да го наранят. През това време пуснали от ареста асистента му, който пристигнал в съда и успял да изведе от колата инвалида. Определена му е мярка за неотклонение домашен арест. Заради това отношение Шалявски е завел делото с искане за 20 хил. евро обезщетение, но съдът в Страсбург му присъди само 3000. Тук срещу него има дело за лихварство с повече от 100 случая, в които давал заеми на лица с високи лихви.", "date": "2017.12.06", "title": "Подсъдим за лихварство инвалид осъди България за нечовешко отношение"}
{"url": "https://www.24chasa.bg/novini/article/6597295", "text": "Руският президент Владимир Путин каза днес, че много скоро ще реши дали да се кандидатира на президентските избори догодина, и отбеляза, че по принцип това зависи от обществената подкрепа, съобщиха осведомителните агенции. В отговор на въпрос, зададен му от водещ на събитие с участие на предимно млади хора, връчването на наградата \"Доброволец на Русия 2017\", Путин заяви, че това е отговорно решение, чиито мотиви са подобряване на живота на хората в Русия и укрепване на нейната мощ, а това може да се постигне само ако кандидатът има доверието и подкрепата на хората. Обръщайки се към залата, Путин попита дали ако вземе решение да се кандидатира, ще получи подкрепата на присъстващите. Отговорът бе силно \"да\" и бурни аплодисменти, предава БТА. Президентските избори в Русия са на 18 март. Рейтингът на Путин е 80 процента и се очаква, че президентът ще спечели без проблеми, но засега той бави обявяването на кандидатурата си, отбелязва Асошиейтед прес. Очаква се, че руският държавен глава ще го направи веднага след като по-късно този месец горната камара на парламента обяви началото на предизборната кампания.", "date": "2017.12.06", "title": "Путин обеща скоро да реши дали ще се бори отново за президент"}
{"url": "https://www.24chasa.bg/novini/article/6597283", "text": "Получен е сигнал от Елена Йончева, придружен с филмов материал за оградното съоръжение. Филмовият материал и сигналът веднага са препратени по компетентност на Специализираната прокуратура, съобщи главният прокурор Сотир Цацаров на заседание на парламентарната правна комисия, съобщи „Фокус“. „Предстои в рамките на седмица наблюдаващият прокурор от Специализираната прокуратура да вземе решение на основата на тези данни дали да образува наказателно производство“, заяви той. „Ако наблюдаващият прокурор вземе решение да образува наказателно производство при всички случаи ще бъде назначена експертиза. Тя трябва да даде заключение дали проектните стойности са неоснователни завишени“, обясни Сотир Цацаров. „Има преписка проверка през 2014 година по сигнал на Александър Ненков от ГЕРБ за нарушение при изграждане на заграждението в началния му етап. Сигналът е срещу Ангел Найденов, прието е, че няма нарушение и не е образувано досъдебно производство“, припомни той. „На 10 март 2017 година постъпва сигнал от Велизар Енчев. Същия месец е получена цялата проектна и конструктивна информация. На 7 юни 2017 година е получен междинният доклад от ДАНС. На 12 юни е получен сигнал от депутати от БСП, който е добавен към тази преписка“, посочи главният прокурор и уточни, че Специализираната прокуратура е изискала становище от областните управители и от фирмите- проектанти за това как са ценообразували.", "date": "2017.12.06", "title": "Решават до седмица дали да се образува производство по сигнала на Йончева за оградата"}
{"url": "https://www.24chasa.bg/novini/article/6597278", "text": "Официалните оценки на службите за сигурност на Европейския съюз и страните от Западните Балкани показват, че след появата на „Ислямска държава“ към Близкия изток са се отправили около пет хиляди души, около хиляда от които – от Балканския полуостров. Някои от тях са загинали в сраженията в Сирия и Ирак, но друга се е завърнала обратно, предава македонската електронна медия „Точка“, като се позовава на медийни доклади. Смята се, че около 300 екстремисти са се завърнали в държавите от Балканския полуостров, информира \"Фокус\". В рамките на втората по рода си конференция за борба с тероризма, генералният секретар на Съвета за регионално сътрудничество Горан Свиланович заяви, че основната причина за радикализацията са икономически и социални проблеми, а също и разпространяваната джихадистка пропаганда. „Тероризмът е един от най-големите проблеми на държавите и трябва това да се признае и разбере, за да бъде победен. Необходимо е рано посрещане на предизвикателствата, активна подкрепа от правителствата на страните от региона, но и финансова подкрепа от Европейския съюз“, подчерта Свиланович. Предишна конференция, проведена в 2016. г. в Тирана, бе фокусирана върху проблемите с присъединяването на екстремистите към „Ислямска държава“ в Сирия и Ирак, докато сегашната е насочена към неутрализиране на влиянието на завърналите се обратно. Изследването \"Игра на търпение: Оценка и отговор на заплахата, която представляват завърналите се в Западните Балкани бойци\", показва, че от 2012 г. до 2017 г. около 5000 души от страните от ЕС са отишли в Сирия и Ирак, а сред тях има около 1000 души от Западните Балкани. Виена все още е основното място, където се координира радикализацията на региона. Според експертите по сигурността трябва да се обърне специално внимание на противодействието на радикалния ислямизъм в Словения. Словенската разузнавателна служба контролира ислямските организации в страната в продължение на няколко години. Те предупреждават, че радикалните ислямисти в бъдеще биха могли да представляват непосредствена заплаха за националната сигурност", "date": "2017.12.06", "title": "300 джихадисти се завърнали на Балканския полуостров"}
{"url": "https://www.24chasa.bg/novini/article/6597339", "text": "Дванадесет участници в организирана престъпна група за трафик на хора от България в Кралство Швеция с цел просия са задържани с европейски заповеди за арест на 5 ноември 2017 г. Трима от тях са задържани в град Кнежа, а други 9 – в Швеция при съвместна операция на ГДБОП, Специализирана прокуратура, шведската Национална полиция и прокуратура, под надзора и със съдействието на Евроджъст и Европол. Това съобщиха от пресцентъра на Специализираната прокуратура. Задържаните в България предстои да бъдат екстрадирани в скандинавската държава, където ще се гледа делото срещу дванайсетте участници. Събраните доказателства сочат, че групата е действала поне от януари 2017 г. Задържаните в Кнежа са набирали желаещи от ромски произход в града да „работят“ в скандинавската държава. На шведска земя те били настанявани от тамошните участници в бараки, разположени в гора и без каквито и да било хигиенни условия. По-голямата част от парите, които просещите събирали, били изпращани в България. Техни получатели били роднини на задържаните общо 12 участници в групата. При операцията по задържането са намерени и иззети пет луксозни автомобила (сред които Мерцедес ML, BMW, Ауди Q7), за които има данни, че са купени с средства от престъпната дейност. От претърсените осем луксозни къщи са иззети златни накити, придобити по същия начин, мобилни телефони и СИМ карти, компютърни конфигурации, тефтери със записки, документи за парични преводи, суми в левове и шведски крони, самолетни билети, наркотични вещества и други доказателства. Автомобилите и накитите ще бъдат изпратени в Швеция като веществени доказателства по делото. На част от задържаните там са повдигнати обвинения и за пране на пари.", "date": "2017.12.06", "title": "12 са задържаните българи, организирали трафик на хора с цел просия в Швеция"}
{"url": "https://www.24chasa.bg/novini/article/6596666", "text": "Данните за състоянието на чистотата на атмосферния въздух в България вече са публични в реално време. От снощи те са включени в интерактивната карта на Европа на Европейската агенция по околна среда.  Картата се намира на адрес   и показва моментното състояние на атмосферния въздух почти над цяла Европа. Данните се взимат от многобройните пунктове за измерване на състоянието на атмосферния въздух и се публикуват с 6-часово закъснение.  От данните на картата към 13 часа българско време днес се вижда, че над България почти няма замърсявания за разлика от много други страни членки. Почти всички станции с изключение на една - в района на Девня, показват добро или много добро състояние на въздуха. Данните от станцията в Девня показват умерено замърсяване.  ", "date": "2017.12.06", "title": "Виж данните за чистотата на въздуха над България"}
{"url": "https://www.24chasa.bg/novini/article/6596645", "text": "Шуменски шофьор се оказа без книжка и с 3000 лв. глоба, след като направи дрифт в центъра на областния град. Освен това получил и 100 лв. санкция заради това, че не спрял при опит за полицейска проверка Той обжалвал в съда наказанията, но било намалено само последното. Мъжът управлявал БМВ и на кръговото кръстовище на пл. България приплъзнал така колата,че чрез дрифт се завъртял два пъти в кръстовището, предава \" \". Той излязъл от кръговото, но продължил да \"върти\" БМВ-то по улицата, като се движел през четирите ленти за движение от ляво на дясно и обратно. Точно срещу него обаче бил паркиран полицейски автомобил с двама катаджии. Щом видели колата, те пуснали буркани, но БМВ-то не спряло. След извършена служебна справка бил установен собственика на автомобила и бил открит.  Тогава му съставили акт. За ползване не по предназначение на пътя глобата била в размер на 3000 лева и лишаване от книжка за 12 месеца. Отделно е глобен и за това, че не спрял на полицаите - със 100 лв. Шофьорът облажвал санкциите пред Районния съд в Шумен. Той посочил, че поднасянето се дължало на мократа настилка, а не на опит за дрифт. Полицаите обаче били категорични - валежи нямало, а гумите на БМВ-то се чували отчетлива как пищят, докато то се носи настрани. Водачът се оправдал, че не спрял за проверка, тъй като имал неплатени глоби и се страхувал да не си навлече нови. Магистратите потвърдили глобата за дрифта, както и взимането на книжката. Все пак намалили санкцията за неподчинението на катаджиите - с 50 лв.  Решението им може да се обжалва пред Административния съд в Шумен.", "date": "2017.12.06", "title": "3000 лв. глоба и година без книжка заради дрифт в Шумен"}
{"url": "https://www.24chasa.bg/novini/article/6596705", "text": "Напуснала системата на МВР полицайка ще връща 17 410 лв. на МВР, постанови районният съд в Благоевград. К. Б. се обучавала във факултет \"Полиция\" на Академията на МВР от 2010 до 2014 г. Тогава подписала договор с ректора, на основание Закона за МВР, че след завършване на обучението си, се задължава да служи в системата за срок не по-малък от 10 г. Според договора, ако напусне работа преди този срок, трябва да възстанови на МВР разходите за издръжка и обучение пропорционално на времето на неизпълнение на договора. К. Б. работила в сектор \"Противодействие на икономическата престъпност\" от ноември 2014 до май 2016 г. и напуснала по собствено желание. В съда стана ясно, че за периода на обучението като курсант в Академията от октомври 2010 г. до октомври 2014 г., от страна на МВР са направени разходи за нейната издръжка и обучение, в размер на 20 536,80 лв. Министерството е завело дело в съда, за да си възстанови дължимата сума, която за оставащите 8,5 г. е 17 410,64 лв. Напусналата полицайка обаче отговорила, че от тези пари 14 042 лв. са получени стипендии, които не би трябвало да се възстановяват. Не ставало ясно и как точно са определени разходите за обучение и издръжка. Съдът обаче не прие доводите й и постанови, че тя дължи наистина тези пари на МВР. Решението подлежи на обжалване пред Окръжен съд.", "date": "2017.12.06", "title": "Напуснала полицайка връща 17 400 лв. за обучението си в Симеоново"}
{"url": "https://www.24chasa.bg/novini/article/6596720", "text": "\"Струва ми се, че Специализираният наказателен съд започва да става основен съд, с много дела, те стоят по коридорите. На него се гледа по-различно, не знам защо\". Това каза директора на Националното бюро за контрол на специалните разузнавателни средства Бойко Рашков в отговор на въпроси на депутати при обсъждането на доклада за дейността на службата за 2016 г., съобщи БТА. Според негови наблюдения, по количествен критерий спецсъдът замества СГС отпреди две години, когато софийският съд е бил претоварен. Така се давал аргумент на Специализирания съд да оправдае евентуални грешки с големия обем дела. Не искам да вярвам, че претоварването на съда има за цел да ограничи времето на съдиите да четат делата, отбеляза Рашков. Той не скри за сериозни проблеми с ДАНС - не само за тази година, но и назад, като настоя темата да се постави за обсъждане, защото мандатът на Бюрото е към края си. Най-голям брой некачествени искания за СРС са били изготвени от тази служба, по думите на Бойко Рашков. Във връзка с подобни нарушения беше отстранена бившият председател на софийския съд Владимира Янева, в същото време зам.-председател с повече нарушения не е отстранен, коментира ръководителят на Бюрото,обръщайки внимание на двоен стандарт. Не получаваме необходимото съдействие от прокуратурата, обяви също Рашков пред депутатите. Той информира, че има стотици сигнали за нарушения при използване на специални средства, но в същото време има мълчание от тези органи, които бюрото уведомява. Като започнем от ВСС, главния прокурор, министъра на вътрешните работи, председателя на ДАНС, изброи ръководителят на Бюрото. Той обяви, че Бюрото не може да гарантира вече на сто процента на хората, че може да направи пълна проверка дали са били подлагани на ограничения на гражданските им права чрез СРС, защото \"отговорите, както установихме тази година, които дават прилагащите структури не отговарят на истината\".В осем случая, посочи Рашков, сме установили, че органите не са отговорили на Бюрото дали са използвали СРС, в т.ч. за един политик и за едни магистрат, подлаган няколко пъти на СРС, за да се установи връзката му с политик от тази зала. По отношение на корупцията исканията за СРС са толкова малко, че не мога да си обясня необходимостта да се създава специален орган за борба точно с нея, коментира още ръководителят на Бюрото. Има ли СРС за операции по тероризъм - по този текст от закона няма, така Рашков потвърди констатация на зам.-председателя на комисията за контрол на спецслужбите Славчо Велков по-рано днес. В Германия има 300 дела за тероризъм в прокуратурата, у нас няма нито едно, подчерта Бойко Рашков. И допълни, че има 8000 разрешени оперативни способа, но неприложени от ДАТО, като няма уведомления за отказа от съответната агенция. Ръководителят на Бюрото поиска допълнителни правомощия за служителите, за да получават възможност да се запознават с аргументите на заявителите и да се изказват по тях, а не просто да съзерцават отстрани. Тази година имало три случая на отказ да се запознаят с аргументите на ДАНС за СРС, като в единия случай ставало дума за известен човек, който, подчерта Рашков, не е в залата.", "date": "2017.12.06", "title": "Бойко Рашков: Специализираният наказателен съд започва да става основен съд"}
{"url": "https://www.24chasa.bg/novini/article/6596727", "text": "За 10 случая са прилагани специални разузнавателни средства за тероризъм. Това каза председателят на ДАНС Димитър Георгиев от парламентарната трибуна, по време на дебатите по доклада на Националното бюро за контрол на специалните разузнавателни средства за 2016 г. \"По отношение на това дали има прилагани СРС-та за тороризъм - да. За 2016 г. имаме 10 случая, по които са прилагани СРС-та за тероризъм. По отношение на споменатото от главния прокурор Сотир Цацаров, че няма масово подслушване на политици и магистрати - да, така е. Нямаме никакви подслушвания на журналисти. Това трябва да стане ясно и да не се представя под различна форма с оглед неразбиране“, категоричен бе той. \"ДАНС има различни гледни точки с Националното бюро за контрол на СРС по отношение на случаи, свързани с прилагането на Закона за СРС. В тази връзка сме изготвили писма до председателя на Комисията за контрол над службите и СРС, като сме помолили да се направи едно заседание на комисията, на което да се изчисти въпроса за прилагане и разминаванията в закона\", допълни още Георгиев.", "date": "2017.12.06", "title": "Шефът на ДАНС: За 10 случая са прилагани СРС за тероризъм"}
{"url": "https://www.24chasa.bg/novini/article/6596734", "text": "Зам. главният прокурор Борислав Сарафов бе избран единодушно с 11 гласа \"за\" от прокурорската колегия на Висшия съдебен съвет (ВСС) за директор на Националната следствена служба. \"Няма да разграждам, а ще надграждам\", декларира Сарафов. Той ще заеме мястото на Евгени Диков, който стана член на ВСС.  Новият шеф на разследващите за следващите 5 г. обеща, че ще повиши натовареността на националното следствие и че ще се бори за законодателни изменения, които да дадат възможност на следователите да разследват дела срещу организирана престъпност и тероризъм. \"Капацитетът на следователи не се използва пълноценно\", каза той. \"Ще използвам опита на старите и дръзновението на младите\", обяви още Сарафов във връзка с предстоящото пенсиониране на 50% от състава на следователите. Даде заявка за обявяване на конкурси за нови попълнения. Сарафов възрази на това, че има конфликт между него и следователя Страхил Каменички покрай разследването на влаковата катастрофа край шуменското село Хитрино. \"Няма конфликт, нещата стоят на принципна професионална основа\", каза той. Неотдавна Каменички заведе 2 дела за клевета срещу прокурора. \"Направихме информиран избор\", заяви членът на ВСС Даниела Машева след гласуването. Кандидатурата на Сарафов бе издигната от 5-има членове на ВСС, сред които главният прокурор Сотир Цацаров, доскорошния шеф на следствието Евгени Диков, Пламен Найденов, Даниела Машева и Пламена Цветанова. В края на заседанието във ВСС дойде и самият Цацаров, който преди това бе ангажиран в Народното събрание. Сарафов ще остане заместник на Цацаров, тъй като по закон директорът на следствието е и зам. главен прокурор по разследването. Досега Сарафов бе ръководител на Върховната касационна прокуратура.", "date": "2017.12.06", "title": "Борислав Сарафов оглави следствието (обновена)"}
{"url": "https://www.24chasa.bg/novini/article/6596768", "text": "\" Аз не съм терорист, радикалист, фундаменталист. Ето тука съм и не съм опасен. \" Това заяви пред \"24 часа\" Ахмед Муса Ахмед минути след като бе освободен от съдебната охрана и след като изкара 3г. в следствения арест без влязла в сила присъда, докато постоянното му задържане не бе заменено от съда с парична гаранция. Освобождаването стана по време на поредното заседание на окръжния съд в Пазарджик срещу 14 обвиняеми, между които и Ахмед Муса, за проповядване на радикален ислям и призоваване към война. Съдия Кристина Пунтева нареди имамът да бъде освободен незабавно, още в съдебната зала, след като адвокат Елвира Панкова, защитаваща интересите му, представи разписка, че определената от съда гаранция за него от 7500 лв. е платена. Парите за нея са събрани от сподвижници на имама в джамията \" Абу Бекир\" в ромския квартал \" Изток\" на Пазарджик. Пред сградата на съда, която обвиняемият напусна прегърнат с майка си Живка в една от почивките на делото, Ахмед Муса бе посрещнат с овации от няколко десетки свои приятели и сподвижници. Под възгласите им той заяви, че обвиненията срещу него не са верни и са скълъпени от прокуратурата. \" Всичко е една мръсна политика. Политика на САЩ, Франция, Русия и Израел\". Така Ахмед Муса обясни изключително дългия си 3-годишен престой в ареста. Според него процесът, в който той и сподвижниците му са обвиняеми, е една инсинуация. \" Ако има присъди, те ще са несправедливи\", заяви имамът. Днес пореното заседание по делото продължава с гледането на видеозаписи, направени със СРС, на които са заснети подсъдимите.", "date": "2017.12.06", "title": "Имамът Ахмед Муса Ахмед след освобождаването си: Аз не съм терорист"}
{"url": "https://www.24chasa.bg/novini/article/6596754", "text": "Инспекторите на Държавната агенция за метрологичен и технически надзор (ДАМТН) извършиха тематична проверка на везни, които се използват при продажбата на риба и рибни продукти в 211 търговски обекта, преди Никулден. Това съобщиха от пресцентъра на ДАМТН, цитирани от БТА. Инспекциите са обхванали борси и пазари, специализирани магазини, щандове за продажба в супермаркети или изнесени пред магазините, както и временно разкрити обекти за продажба на риба в цялата страна. При проверките по места са били инспектирани 256 везни за установяване на тяхната техническа изправност, използването им по предназначение и наличие на изискуемите знаци и маркировки, удостоверяващи съответствието им със законовите изисквания. Инспекторите на агенцията са констатирали 28 броя везни, които не съответстват на изискванията на Закона за измерванията. Двайсет и пет от тях са били без валидни знаци от извършена проверка на средствата за измерване в употреба, което не гарантира, че те измерват в границите на нормираната максимално допустима грешка. При другите три е установено, че не са разрешени за търговска дейност. Несъответстващите везни са спрени от употреба с протоколи за задължителни предписания. За установените нарушения ДАМТН е предприела мерки за съставянето и връчването на актове за установяване на административни нарушения на неизрядните търговците на обща стойност от около 5 400 лв.", "date": "2017.12.06", "title": "Инспектират везните за продажба на риба в 211 търговски обекта"}
{"url": "https://www.24chasa.bg/novini/article/6596821", "text": "Акционерите на ОББ са одобрили сливането със СИБАНК на извънредно общо събрание днес. По време на събранието са одобрени предложеният договор за вливане, както и докладът на управителния съвет на ОББ. Ще бъде увеличен капиталът на ОББ със 17 874 239 лева. Сред решенията, одобрени от общото събрание, е и промяна на адреса на управление на ОББ, който съвпада с адреса на управление на СИБАНК. Решение със сходно съдържание, което одобрява вливането на СИБАНК в ОББ, беше взето от KBC Банк, като едноличен собственик на капитала на СИБАНК. Двете решения ще бъдат предоставени на БНБ, която се очаква да се произнесе по пълния комплект с документи, касаещи вливането, в първите месеци на 2018 г. След приключване на процедурата ще съществува само едно юридическо лице - Обединена българска банка, а клиентите на СИБАНК ще станат клиенти на ОББ. Дейността на СИБАНК ще се прекрати без ликвидация, като цялото й имущество ще премине към ОББ, която ще стане неин универсален правоприемник.", "date": "2017.12.06", "title": "Акционерите на ОББ одобриха сливането със СИБАНК"}
{"url": "https://www.24chasa.bg/novini/article/6596806", "text": "Предстоящото първо за България председателство на Съвета на ЕС и възможностите за осъществяване на проекти за подобряване на транспортната свързаност на страните от Западните Балкани бяха основни теми на срещата на председателя на Народното събрание Цвета Караянчева и главния изпълнителен директор на Световната банка Кристалина Георгиева. Това съобщиха от пресцентъра на Народното събрание. 25-ата годишнина от членството на България в групата на Световната банка е повод да търсим възможности за реализиране на проекти, чието изпълнение ще подобри транспорта между страните от Западните Балкани, отбеляза Кристалина Георгиева. Тя подчерта, че Световната банка е готова да инвестира по проект, който да ускори преминаването на тежкотоварни автомобили през държавните граници на страните от региона. Това може да бъде постигнато с въвеждане на единна система за плащане на такси и заявяване за преминаване на границата по електронен път, уточни главният изпълнителен директор на Световната банка. Председателят на Народното събрание Цвета Караянчева подчерта, че европейската перспектива на страните от Западните Балкани е един от приоритетите на предстоящото Българско председателство на Съвета на ЕС. До скоро тези страни не бяха във фокуса на вниманието на ЕС, но с общи усилия успяхме да включим тази тема в европейския дневен ред, подчерта тя. По думите на председателя на Народното събрание реални резултати ще има, защото всички мислят и работят заедно за развитието на региона. За първи път Световната банка има позиция главен изпълнителен директор, отбеляза Кристалина Георгиева. Тя уточни, че директорът отговаря за функционирането на най-голямата част от Банката, управлява 42 млрд. долара по различни програми, има 10 хиляди души персонал и офиси в 139 страни по света.", "date": "2017.12.06", "title": "Караянчева: Европейската перспектива на Западните Балкани е приоритет на председателство ни"}
{"url": "https://www.24chasa.bg/novini/article/6596767", "text": "Нека един да ми отговори на въпроса: Ако царските имоти бяха на държавата, защо тогава тя ги одържави? Това попита Симеон Сакскобургготски в края на литургията в църквата \"Св. Николай\" в Пловдив. Той присъства на службата и прочете слово. \"Дойдох специално за имения ден на митрополит Николай. Този храм е прекрасен\", каза бившият премиер. Той нарече казуса с връщането на царските имоти \"стара дъвка, която много хора използват\". \"Само ще отговоря с едно изречение. През 1946 г. ни конфискуваха имотите. Ако бяха държавни, защо беше нужен този акт. Нека някой ми отговори на този въпрос\", настоя царят. Митрополит Николай, който отслужи празничната света литургия, заяви, че малко имена са записани в историята на Българската православна църква. \"Вашето е едно от тях\", обърна се той към Сакскобургготски. След литургията владиката покани гостите на почерпка в митрополията. Сред тях бяха царя, областният управител Здравко Димитров, шефката на общинския съвет Савина Петкова и командирът на пловдивския гарнизон ген. Явор Матеев.", "date": "2017.12.06", "title": "Симеон ІІ: Щеше ли държавата да ни вземе имотите, ако наистина бяха нейни?"}
{"url": "https://www.24chasa.bg/novini/article/6596822", "text": "Тринадесет души бяха ранени в сблъсъци в украинската столица Киев при пореден опит на властите да задържат бившия грузински президент Михаил Саакашвили, превърнал се в яростен противник на украинския президент Петро Порошенко, съобщи Франс прес. Силите на реда тази сутрин се опитаха да задържат Саакашвили в палатковия лагер на неговите привърженици пред парламента, но не успяха, защото симпатизантите му не позволиха. В сблъсъците пострадаха 11 полицаи с двама протестиращи, съобщиха силите на реда, предава БТА. Саакашвили каза, че няма намерение да се предаде на властите, както бе призован вчера от прокуратурата. Това бе вторият неуспешен опит на полицията за задържи политика, обвинен от Киев в опит за завземане на властта и получаване на пари от бизнесмен, свързан с Русия, за финансиране на антиправителствени протести в Украйна. Бившият грузински президент отрича и заявява, че е преследван по политически причини, защото е предприел битка срещу корупцията в Украйна. Вчера, когато представители на силите на реда отидоха в жилището на Саакашвили, за да го задържат и откарат в следствието, той първо направи опит да ги затрудни, като се качи на покрива на сградата, а малко по-късно бе освободен от привържениците си от полицейския бус. Генералната прокуратура на Украйна предяви днес към водача на Движението на новите сили обвинения по три точки от Наказателния кодекс - подготвяне а престъпление, извършване на престъпление от група лица и съдействие на участници в престъпни организации и укриване на престъпната им дейност, съобщи ТАСС. Саакашвили е обявен за общонационално издирване. Източник от полицията заяви за ТАСС, че се готви специална операция за задържането на бившия губернатор на Одеска област.", "date": "2017.12.06", "title": "13 ранени в Киев при сблъсък между полицаи и привърженици на Саакашвили"}
{"url": "https://www.24chasa.bg/novini/article/6596841", "text": "Недекларирани 17 килограма злато и парични средства в различна валута с левова равностойност около 60 000 лева са били конфискувани в кв. \"Столипиново\" в Пловдив. Това съобщиха от пресцентъра на ОД на МВР в града. Акцията е проведена от служители на сектор \"Икономическа полиция\" и колегите им от Шесто РУ, обслужващо квартала, под ръководството на Районна прокуратура-Пловдив. Претърсвания са извършени в два златарски магазина и на два адреса. В единия от магазините, стопанисван от 38-годишен пловдивчанин, са открити 4 800 грама накити от жълт метал, без да са маркирани с български държавен печат. Още 11 250 грама бижута и парични средства в различна валута с левова равностойност 60 000 лева са били иззети от обитавани от мъжа две жилища. Други 950 грама недекларирани златни накити са конфискувани от търговско помещение на жена на същата възраст. По случаите са образувани две досъдебни производства в сектор \"Икономическа полиция\". Работата по документирането им продължава под наблюдението на Районна прокуратура - Пловдив. Предстои да се определи стойността на златото.", "date": "2017.12.06", "title": "Злато и различна валута на стойност 60 000 лева конфискуваха в Пловдив"}
{"url": "https://www.24chasa.bg/novini/article/6596614", "text": "Хиляди хора от 45 националности са събрали 500 000 евро, за да купят и възстановят разпадащ се френски замък от 13-ти век, съобщава Дейли Мейл. Замъкът Моте-Шандиенери в Троида-Мутиърс е заобиколен от ров и има богато украсени балкони и внушителни кули, но е изправен пред несигурно бъдеще, след като величествените стаи са обрасли с храсти и дори дървета.  Замъкът е бил старателно възстановен, преди да бъде унищожен през 30-те години на миналия век. Реставриран е отново, след като група от 6 500 непознати даряват по 50 евро. Общо 45 националности се обединяват, за да купят замъка. Новите собственици ще могат да посетят новия си дом и ще решат как да го реставрират през 2018г. Изграждането на Моте-Шандиенери започва в началото на 13 век, когато е било собственост на богатото семейство  Бауче. През 1931 г. той е претърпял опустошителен пожар, след монтиране на централно отопление. Пожарът унищожил хиляди безценни неща, включително редки книги, антични мебели и картини. Само параклисът и селскостопанските постройки са били спасени от огъня, а за пораженията се смята, че са достигнали до няколко милиона франка по онова време. Замъкът се е променил отново през 1963 г., когато пенсиониран индустриалец е закупил имота от 2000 хектара. През 1981 г. на бивш учител по математика в средното училище били връчени ключовете, но не могъл да направи нищо, за да предотврати разпадането на замъка.", "date": "2017.12.06", "title": "6500 от 45 националности събраха 500 хил. евро за възстановяването на френски замък"}
{"url": "https://www.24chasa.bg/novini/article/6596855", "text": "Държавният секретар, заместник-министър на външните работи на Русия Григорий Карасин обсъди с посланика на България в Москва Бойко Коцев ситуацията в Украйна. Това днес съобщи Министерството на външните работи на Руската федерация, цитирано от ТАСС. \"По време на разговора бяха обсъдени някои международни проблеми, по-специално украинската криза, отношенията на Русия с Молдова, въпроси на приднестровското уреждане\", информираха от министерството, цитирано от БТА. Срещата се е състояла по молба на българската страна, отбелязва ТАСС.", "date": "2017.12.06", "title": "Посланикът ни в Москва обсъди украинската криза с висш руски дипломат"}
{"url": "https://www.24chasa.bg/novini/article/6596864", "text": "Часове преди държавният глава САЩ Доналд Тръмп да изнесе дългоочаквана ключова реч, с която – според редица анализатори, ще постави точка на близо 70-годишната политическа линия на Вашингтон за израелско-палестинския конфликт, предстоятелят на Римокатолическата църква се изказва в подкрепа на запазването на статуквото в Йерусалим, предава AFP, цитирана от \"Фокус\". „Не мога да премълча дълбоката си загриженост за ситуацията, която се появи през последните дни, като същевременно призовавам всички да зачитат статуквото на града в съответствие с резолюциите на ООН\", подчерта папа Франциск в рамките на реч във Ватикан.", "date": "2017.12.06", "title": "Папа Франциск: Призовавам всички да зачитат статуквото в Йерусалим"}
{"url": "https://www.24chasa.bg/novini/article/6596354", "text": "Съдия Вилислава Ангелова ще разгледа делото срещу бившите министри Трайчо Трайков, Симеон Дянков, бизнесменът Иво Прокопиев и трима мениджъри от консултантската фирма \"Булброкърс\" в спецсъда. Това е отредил жребий измежду 19 съдии. Шестимата мъже са обвиняеми за продажбата на 33% държавен дял EVN през 2011 г. Делото бе внесено в ссъда вчера и е първото след измененията на Наказателно-процесуалния кодекс (НПК) за висока корупция, което ще се решава от спецмагистрати на столичната ул. \"Черковна\" 90. Досега подобни дела се гледаха в Софийския градски съд. Папките първоначално бяха върнати на прокуратурата от градския съд заради нарушения, но след промени в закона вече това дали в обвинителния акт отговаря на критериите в НПК и дали ще върне обратно на прокурора заради пропуски ще се обсъжда в т.нар. разпоредително заседание в съда. Едно от най-шумните дела, които съдия Ангелова разглежда, е това срещу скандалния кмет на с. Галиче Ценко Чоков, синът му Мартин и други, които са подсъдими като банда за рекет, изнудвания и палежи. Същата съдийка неотдавна оправда Златомир Иванов-Зкатко Баретата за наркотици.", "date": "2017.12.06", "title": "Съдийката на Чоков поема делото на Трайков, Дянков и Прокопиев"}
{"url": "https://www.24chasa.bg/novini/article/6596364", "text": "Годишно в България над 350 хиляди автомобила сменят собственика си. От 27-и декември продавачите на коли вече няма да бъдат длъжни да представят пред \"Пътната полиция\" договор за покупко-продажба. Тогава трябва да заработи връзката между полицията и нотариусите, съобщи началникът на \"Пътна полиция\" комисар Бойко Рановски, цитиран от  . След 27-и декември купувачът на превозно средство, което е било регистрирано в България, както и купувачът - български гражданин, който е закупил превозно средство от Европа, в срок от един месец трябва да регистрира превозното средство, каза още Рановски. \"До момента в действащия закон нямаше срокове, в които превозното средство да бъде регистрирано. Изтече ли едномесечният срок, ако не е извършена пререгистрация на превозното средство, не е сменено свидетелството за регистрация, той подлежи на санкция през вторият месец, а след изтичане на втория месец - автоматично, служебно ще му бъде прекратена регистрацията\", допълни той.", "date": "2017.12.06", "title": "Въвеждат нови правила при регистрацията на автомобили"}
{"url": "https://www.24chasa.bg/novini/article/6596374", "text": "Поискахте 230 хил. лв., а ние сме отпуснали 940 хил. лв. за цялото крило, за да направите ремонта така, както трябва. Надявам се с тези пари Светата обител да стане максимално хубава и добра. Това каза премиерът Бойко Борисов, обръщайки се към игумена на Зографския манастир, който присъства на началото на правителственото заседание, предаде „Фокус“. Той уточни, че искът първоначално е за частичен ремонт, за който са били нужни 230 хил. лева. „Както за Троянския манастир отпуснахме, така и сега отпускаме толкова, колкото струва цялостния ремонт, за да бъде изцяло завършен Зографския манастир”, допълни Борисов . От своя страна финансовият министър Владислав Горанов допълни: „Сумата е за извършване на довършително-ремонтни работи и изграждане на комуникациите в Южното крило на манастира \"Свети Великомъченик Георги - Зограф\" в Атон, Гърция. Средствата се осигуряват чрез преструктуриране на разходите и трансферите на бюджета ”. Игуменът на Зографския манастир подари на министър-председателя копие на чудотворната икона „Св. Георги“.", "date": "2017.12.06", "title": "Борисов: Ще отпуснем 940 хил. лв. за цялостен ремонт на Зографския манастир"}
{"url": "https://www.24chasa.bg/novini/article/6596363", "text": "„Хората могат да са абсолютно спокойни за парите си”, заяви пред   управителят на Българската народна банка (БНБ) Димитър Радев на днешния Никулден, празник и на банкерите. „Всички показатели са на добро равнище, печалбата за втора поредна година на сектора доближава исторически най-високите равнища. Свидетели сме на това как кредитната активност се увеличава, лошите кредити намаляват, така че имаме много позитивни фактори и не случайно тези международни агенции взимат решения за повишаване на кредитния рейтинг, не на база на някакви субективни съображения, а на база на реални факти”, добави той. По думите му левът е стабилен – и преди една година с 2 лв. можеше да се купи 1 евро и 2 цента, и сега е така. На въпрос обаче кога тези 2 лв. ще се превърнат в едно евро, той отговори така: „Когато всички необходими за това процедури бъдат извършени. Има поредица от стъпки, които трябва да бъдат направени. Първият от тях е националната валута да се присъедини към валутния механизъм II. След това има един период от не по малко от три години, така че това ще изисква време (…) Самото престояване във валутния механизъм е минимум две години, а ние още не сме направили тази стъпка”, обясни Радев. „Както процесът, така и присъединяването към Еврозоната ще има положителен ефект за икономиката. Достатъчно е да погледнете докладите на международните кредитни агенции, които бяха разпространени в края на миналата седмица. Те ясно посочват като основен фактор за бъдещото повишаване на кредитния рейтинг на страната присъединяването на нашата валута към валутния механизъм”, каза още управителят на БНБ. „Ако икономиката работи добре, хората ще живеят по-добре. А тя определено работи по-добре, това се вижда от всички индикатори. Друг е въпросът , че има в някои случаи лаг (забавяне – б.ред.) във времето между това, което виждаме като макроикономически показатели, и това, което хората усещат пряко по своя джоб или по начина на живот, който водят”, посочи Радев.", "date": "2017.12.06", "title": "Управителят на БНБ: Хората могат да са абсолютно спокойни за парите си"}
{"url": "https://www.24chasa.bg/novini/article/6596373", "text": "Продължава работното посещение на председателят на ПГ на ГЕРБ и заместник-председател на партията Цветан Цветанов във Вашингтон. Председателят на Комисията по вътрешна сигурност и обществен ред е в американската столица за участие във форум по въпросите на сигурността, организиран от Конгреса на САЩ. Това съобщиха от пресцентъра на ПП ГЕРБ. По-рано днес Цветан Цветанов се срещна с ръководителя на Офиса за Централна и Югоизточна Европа в Държавния департамент Дженифър Бахъс. По време на срещата двамата обсъдиха регионалните измерения на сигурността и ролята на България в тази част на Европа. Цветанов запозна американската страна с приоритетите на България по време на предстоящото председателство на Съвета на ЕС. Беше обърнато специално внимание на стремежа на българската държава за по-тясно интегриране на страните от Западните Балкани в общия европейски процес. Двете страни се обединиха около мнението, че европейската перспектива пред региона е от решаваща важност за неговото бъдещо развитие. По-късно Цветан Цветанов се срещна с бившия заместник секретар по вътрешната сигурност на САЩ Алън Бързин. Цветанов и Бързин имат дългогодишно съвместно сътрудничество по въпроси от областта на правоохраната. Бързин бе старши ръководител в екипа на бившия секретар по вътрешната сигурност на САЩ Джанет Наполитано и е водещ експерт на САЩ по въпросите на граничната сигурност и незаконната имиграция. По време на срещата двамата обсъдиха въпроси на регионалната среда за сигурност, в т.ч. възможности за нейното бъдещо развитие и възможни критични моменти. Беше отбелязано със задоволство, че в областта на двустранното взаимодействие между България и САЩ по тези въпроси е налице устойчива позитивна тенденция на развитие. Цветанов запозна своя американски колега с приоритетите на България по време на предстоящото председателство и отправи покана към Алън Бързин да вземе участие в някои от събитията по парламентарното измерение на европредседателството. Утре срещите на Цветан Цветанов във Вашингтон продължават по програма - с представители на мозъчни тръстове и научни институти в областта на политическия анализ и международните отношения.", "date": "2017.12.06", "title": "Цветан Цветанов на срещи в Държавния департамент на САЩ"}
{"url": "https://www.24chasa.bg/novini/article/6596362", "text": "\"Не сме контрабандисти\" - с такива плакати над 1500 работници от \"Булгартабак\" се събраха на протест пред националния стадион \"Васил Левски\". Протестиращите се разделиха на два лъча - единият пое към Народното събрание, а другият - към централата на партията на Христо Иванов \"Да, България\". Оттам отправиха обвинения към фирмата, позовавайки се на доклад на турски спецслужби, че се занимава с контрабанда. Христо Иванова излезе и се опита да говори с тях, но беше освиркан. По този повод вчера от фирмата разпратиха  , в което се казва: През последните години „Булгартабак - Холдинг“ АД, въпреки че е публично дружество, е изправено пред безпрецедентна по своя характер негативна медийна кампания, основаваща се изцяло на инсинуации, които нямат нищо общо с действителното фактическо положение, но които целят, както да увредят реномето и пазарите на холдинга, така и да осигурят поводи за атакуване на легитимните държавни органи и институции в България. Организатори и изпълнители на тази кампания са медиите, свързани с бизнесмена Иво Прокопиев и кръга „Капитал“, неправителствени организации, получаващи финансиране от чуждестранни фондации, както и поставени в зависимост от тях български политици и политически партии. Особено активна тези дни е политическа партия „Движение Да България“, начело с нейния лидер Христо Иванов. Свидетели сме на публично свързване от тяхна страна на името на „Булгартабак“ с твърдения за контрабанда, участие в нерегламентирани контакти, неясна собственост, включително инсинуация за връзки с терористични организации. Нещо повече, организират се среднощни провокации, внасят се писма в Народното събрание, настоява се за свикване на Консултативния съвет за национална сигурност при Президента и други напълно несъстоятелни действия. Това свое поведение „Движение Да България“ и Христо Иванов обосновават формално с цитиран доклад на турската служба за борба с организираната престъпност и контрабандата (KOM) от 2016г., както и с изявления на бившият банкер Цветан Василев, понастоящем подсъдим в България като организатор на престъпна група за източване на активите на „Корпоративна търговска банка“. На първо място, следва да се има предвид, че „Булгартабак - Холдинг“ АД е публично дружество в държава член на Европейския съюз, акциите на което се търгуват на фондовия пазар и което периодично е задължено да разкрива пред регулаторния орган - Комисията за финансов надзор, всяка съществена информация, свързана с дейността си. От друга страна, всяка невярна или заблуждаваща информация, разпространена публично, е в състояние да навреди изключително много върху реномето на дружеството и да се отрази върху пазарната му капитализация. Игнорирайки този факт, кръгът „Капитал“ и „Движение Да България“, целят, без оглед на последиците, които могат да имат техните действия, да унищожат „Булгартабак“, като истината за тях не е от значение, законите в България също, а съдбите на хиляди работници в дружеството и на заетите в тютюневия сектор в страната, на практика се оказват заложени на карта, заради лични и политически интереси на лицата Иво Прокопиев и Христо Иванов. Няма да ни изненада, ако същите лица действат и в полза на икономически интереси на чуждестранни конкуренти на „Булгартабак“.", "date": "2017.12.06", "title": "Протест на работниците от \"Булгартабак\": Не сме контрабандисти! (Видео, снимки)"}
{"url": "https://www.24chasa.bg/novini/article/6596350", "text": "Три големи проекта – мост на граничния пункт \"Кипи – Ипсала\", фериботна връзка Измир – Солун и високоскоростна жп линия Истанбул – Солун – се очаква да са акцентите в срещите на турския президент Реджеп Ердоган в Гърция. Визитата е оценявана като историческа, тъй като за пръв път от 65 години турски държавен глава посещава Атина,  Гръцкият президент Прокопис Павлопулос е поканил турския си колега през май на срещата на високо ниво на организацията за Черноморско икономическо сътрудничество. Последва интензивна дипломатическа подготовка на посещението, която включваше визити на турския премиер Бинали Йълдъръм в Атина, на гръцкия външен министър в Турция, по време на която той беше приет от Реджеп Ердоган, както и посещение на турски вицепремиер в Гърция. Ердоган е посещавал Гърция на два пъти като премиер през 2004-та и 2010 г., но визита на ниво държавни глави не се е състояла от 1952 г. – тогава страните са приети в НАТО и турският президент Джелал Баяр посещава съседната държава. Сред сферите с най-голям потенциал за сътрудничество са търговията, туризмът и енергетиката. Почивките в Гърция се радват на нарастваща популярност сред турците. В енергийната сфера ключов е проектът за Трансадриатическия тръбопровод, който е част от приоритетния за Евросъюза \"Южен газов коридор\". Предвижда се по него от турската граница през Гърция да се транспортира газ към Европа. В миналото в двустранните отношения съществуват редица нерешени въпроси, но след голямо земетресение през 1999 г. страните си оказват помощ и постепенно затоплят връзките си. Атина е сред най-облагодетелстваните от споразумението между Анкара и Брюксел за спиране на незаконната емиграция, тъй като чувствително намаля потокът от нелегални пресичания на Егейско море. Очаква се по време на втория ден на посещението турският президент да посети региона на Западна Тракия, където има турско и мюсюлманско малцинство. Освен въпроса за съответните малцинства в двете страни, сред темите, по които съществува напрежение в двустранните отношения, са също и статутът на някои острови в Егейско море, турското искане за екстрадиция на избягалите в Гърция след опита за преврат 8 турски военни, застоят в преговорите в Кипър и други.", "date": "2017.12.06", "title": "Три големи проекта ще бъдат обсъдени в срещите на Ердоган в Гърция"}
{"url": "https://www.24chasa.bg/novini/article/6596395", "text": "Парламентът отхвърли искането на \"БСП за България\" да изслуша министъра на финансите Владислав Горанов за съмнения за натиск на Националната агенция по приходите /НАП/ върху съдии, адвокати и счетоводители, предаде БТА. Всеки има право да е недоволен от едно или друго решение на съда, но има начин, по който те да се оспорват на по-горната инстанция, коментира заместник-председателят на ПГ на \"БСП за България\" Крум Зарков. По думите му НАП не трябва да се използва за средство за репресии над инакомислещите и тези, които упражняват свободни професии. Миналата седмица в декларация от парламентарната трибуна от левицата изнесоха информация за доклад от НАП-Бургас до Централното управление на Агенцията, в който се предлага да се извърши селекция на счетоводните фирми и адвокатските дружества, за които има информация, че правно обслужват заинтересованите лица, на които са издадени принудителни административни мерки - запечатване на обект, а също така и на съдии от Бургаския административен съд и членове на техните семейства. За периода 11 август - 31 октомври 2017 г. на териториалните дирекции на приходната агенция в цялата страна са възложени общо 39 броя проверки и ревизии на физически лица с професия адвокат, съдия или счетоводител, от които 25 са на територията на НАП-Бургас, цитираха от БСП отговор от НАП на тяхно запитване.", "date": "2017.12.06", "title": "Няма да изслушват Горанов за натиск от НАП върху съдии, адвокати и счетоводители"}
{"url": "https://www.24chasa.bg/novini/article/6596403", "text": "Парламентът може да наложи вето на законодателното предложение на Европейската комисия за разрешаване на използването на фосфатни добавки в замразеното месо (вкл. и за дюнери) поради опасения, свързани със здравето. Това съобщиха от пресслужбата на Европейския парламент. Сериозни опасения относно въздействието върху здравето на фосфатите, използвани като хранителни добавки, бяха изразени от членовете на комисията на ЕП по обществено здраве и безопасност на храните. Те се противопоставиха на предложението на Европейската комисия да позволи използването на фосфорна киселина, ди- и трифосфати и полифосфати (E 338-452) в замразеното месо (вкл. и за дюнери), независимо дали то е овнешко, агнешко, телешко, говеждо или птиче месо. До момента не е установено в България да се използва месо за дюнери, което да нарушава европейското законодателство за безопасност на храните. Заместник-говорителят на Европейския парламент Маржори ван ден Бруке заяви: „Европейският парламент не забранява дюнерите. Членовете на ЕП се безпокоят относно предложението на ЕК за разрешаване на фосфатни добавки в замразеното месо за дюнери. Някои научни изследвания показват, че тези добавки могат да причинят сърдечно-съдови заболявания и по настоящем е забранено те да се добавят в замразеното месо за дюнери. Преди да дадат зелена светлина за разрешаването на фосфатните добавки в дюнерите, както бе предложено от Европейската комисия, членовете на комисията на ЕП по околна среда, обществено здраве и безопасност на храните решиха да изчакат резултатите от текущото проучване на Европейския орган за безопасност на храните за възможните отрицателни ефекти на тези добавки. Решението на комисията на ЕП ще трябва да бъде гласувано в пленарна зала и ако бъде одобрено, сегашното положение ще остане непроменено, т.е. фосфатните добавки няма да могат да се използват в замразеното месо за дюнери“. Допълнителна информация Ако ЕП подкрепи в пленарна зала възражението на комисията по околна среда, обществено здраве и безопасност на храните с абсолютно мнозинство (376 гласа), предложението ще бъде блокирано и Европейската комисия ще трябва да преработи законодателното предложение. Правилата на ЕС по принцип не разрешават употребата на фосфатни добавки в месни заготовки. Въпреки това, поради големия брой изключения от тези правила, фосфатните добавки все повече се използват в замразеното месо, за да запазят вкуса и да задържат водата. Евродепутатите припомнят, че научно изследване от 2012 г. е установило потенциална връзка между фосфатните добавки в храни и повишения риск от сърдечно-съдови заболявания. Европейският орган за безопасност на храните (ЕОБХ) тогава даде оценка, че не е възможно този риск да бъде свързан с приема на фосфор като цяло или на фосфатни добавки. През 2013 г. друго научно изследване също установи връзка между хранителните режими с високо съдържание на фосфор и повишената смъртност в населението на САЩ.", "date": "2017.12.06", "title": "Европейският парламент не забранява дюнерите"}
{"url": "https://www.24chasa.bg/novini/article/6596436", "text": "Пощенският доставчик DHL е изнудван от неизвестни извършители в Германия. Те искат 10 милиона евро в биткойни или ще продължат да пращат пакети-бомби точно преди Коледа. Миналата седмица истинска бомба в пакет се получи в аптека до коледния базар в Потсдам. Базарът бе евакуиран, като първоначално се смяташе, че има терористична заплаха. По-късно се установи, че пратката е била за аптеката и е дело на изнудвачите на DHL. Оказа се, че това е втората пратка с взрив. Аптекарят се усъмнил в нея и се обадил в полицията. Тя откри взривно вещество и кабели в колета. Писмото с исканията също било в пакета, кодирано като QR. Текстът е написан на немски, кратко и ясно и е отправен директно към DHL. Полицият призова към повишено внимание. Досега е получила 60 сигнала за съмнителни пратки.", "date": "2017.12.06", "title": "Изнудват DHL с пакети-бомби,\nискат 10 милиона евро в биткойн"}
{"url": "https://www.24chasa.bg/novini/article/6596438", "text": "Турският президент Реджеп Тайип Ердоган внесе втори съдебен иск срещу лидера на основната опозиционна Народнорепубликанска партия (НРП) Кемал Кълъчдароглу, предаде ТАСС, като се позовава на телевизия Хабертюрк. По данни на телевизията Ердоган е взел това решение заради направено на 5 декември изявление, когато Кълъчдароглу е обвинил президента и правителството в предаване на тайна информация на иранско-турския бизнесмен Реза Зараб, който е свидетел по дело срещу турски банкер в САЩ. Адвокатът на Ердоган е внесъл иска за \"нанесено оскърбление\" в главната прокуратура на Анкара. Засега не се съобщава каква е сумата, която президентът иска да получи като компенсация от Кълъчдароглу, предава БТА. Това е вторият иск, който президентът е подал срещу Кълъчдароглу през последните две седмици. На 24 ноември той се обърна към съда с искане лидерът на НРП да плати 1,5 милиона турски лири (380 хиляди долара) за \"морален ущърб\". Искът бе внесен заради изказване на Кълъчдароглу, че Ердоган, роднините и съюзниците му имат големи офшорни сметки, посочва ТАСС. Новият иск на президента е внесен в прокуратурата заради изявление на Кълъчдароглу, свързано със съдебното дело в Ню Йорк за нарушаване на иранските санкции, по което свидетелства бизнесменът Зараб. По информация на телевизия Т24 Кълъчдароглу е заявил, че Зараб е получил от членове на правителството на Ердоган (когато е бил премиер) информация, която трябвало да остане секретна, в замяна на подкуп. Кълъчдароглу е заявил още, че президентът още в началото е бил осведомен за всичко, а националната разузнавателна служба го е предупреждавала за Зараб още през 2013 г.", "date": "2017.12.06", "title": "Ердоган с втори съдебен иск срещу лидера на опозиционната партия"}
{"url": "https://www.24chasa.bg/novini/article/6596444", "text": "16- годишен апаш, вилнял из Северозапада , заловиха ченгета със следово куче при специализирана полицейска операция на територията на община Вършец. На 5- ти декември издирвали изпечения крадец и рецидивист Стефан Г, избягал от трудово- възпитателно училище в столицата. Същият е обявен за общодържавно издирване от Главна дирекция „Национална полиция“. Младежът е криминално проявен, осъден на пробация. Той е заподозрян в извършването на редица домови кражби на територията на селата Долна и Горна Бела Речка. От проведените оперативно-издирвателни мероприятия 16-годишният е установен и задържан за срок до 24 часа. Част от откраднатите вещи са открити и иззети. Работата по случая продължава РУ Вършец. В операцията са участвали служители на РУ Вършец и служител със следово куче. Стефан Г. Е автор на множество взломни кражби, 15 пъти е ограбвал чужди домове само през ноември тази година. Задигнатите вещи продавал на черно в София. Издирват го полицейските дирекции и от други градове.", "date": "2017.12.06", "title": "Полицията в Монтана на крак! Заловиха 16-годишен апаш"}
{"url": "https://www.24chasa.bg/novini/article/6596375", "text": "Две студентки по право бяха на посещение в Европейския парламент в Брюксел по покана на българския евродепутат от ГЕРБ/ЕНП Ева Майдел, съобщиха от Европейския информационен офис в Търново. В началото на тази година Джейлян Сюлейманова и Силвия Йовчева спечелиха конкурс за есе, организиран от евродепутата и Юридическия факултет към ВТУ „ Св. Св. Кирил и Методий“ . Момичетата завоюваха първи места в темите „ Общи въоръжени сили на ЕС – правни възможности и предизвикателства „ и „Брекзит – правна черна дупка?“. По време на своята визита, студентките имаха възможност да посетят Европейския парламент, където участваха в лекция за функциите на европейските институции и събеседване по актуални теми. Момичетата проведоха работен обяд с Ева Майдел , Таня Христова – кмет на Габрово и председателя на Постоянната комисия по образование, култура, наука и културното многообразие в Столична община. Освен това, гостите на евродепутата успяха да разгледат интерактивния музей „Парламентариум“ и новия музей на Европейската история, както и да се насладят на светлинно музикално шоу на централния площад „Гран плас“ . „Благодарим на евродепутата Ева Майдел за предоставената възможност да посетим институцията, която представлява и защитава гражданите на Европейския съюз. За всеки бъдещ юрист е удоволствие да усети тази атмосфера на професионализъм и координация между всички институции и служители \", споделиха студентките.", "date": "2017.12.06", "title": "Две студентки по право бяха на посещение в Европейския парламент по покана на Майдел"}
{"url": "https://www.24chasa.bg/novini/article/6596451", "text": "Полицаи и инспектори от Изпълнителната агенция по рибарство и аквакултури спипаха рибари с незаконен улов от язовир \"Огоста\". Това съобщиха от ОД на МВР- Монтана. Бракониерите са хванати на 5-ти декември, точно преди Никулден, вечерта към 22 часа в района на монтанското село Горно Церовене. 37-годишният А.Е. и 48- годишният П.С. от Монтана, решили да хвърлят мрежите в язовира, за да си набавят риба за празника. Докато те ловили обаче изненадващо били навестени от служителите на местната Изпълнителна агенция по рибарство и аквакултури. Стреснати бракониерите събрали улова и избягали в неизвестна посока.. Служителите на ИАРА веднага подали сигнал в полицията и униформените тръгнали да издирват бракониерите. Мъжете скрили улова и използваните уреди и средства в частен имот в землището на село Горно Церовене, но били засечени от ченгетата. Конфискувани са 172 кг от вида \"бяла риба\", уловена в мрежи и поставена в найлонови чували, както и гумена надуваема лодка с гребла. Направено е и последващо претърсване и изземване на лек автомобил \"Ауди 80\", използвано от П.С. По случая е образувано досъдебно производство.", "date": "2017.12.06", "title": "Заловиха бракониери на риба преди Никулден"}
{"url": "https://www.24chasa.bg/novini/article/6596465", "text": "Президентът на ПЕС Сергей Станишев се срещна с албанския премиер Еди Рама в централата на партията в Брюксел. Те обсъдиха напредъка на Албания по пътя към присъединяването й и нейната стабилизираща роля сред страните от Западните Балкани. Еди Рама благодари за доброто сътрудничество и подкрепата на ПЕС. Това съобщиха от пресцентъра на президента на ПЕС Сергей Станишев. Станишев заяви, че ПЕС оценява високо усилията на албанското правителство за подготовката за членство на страната в ЕС. „За всички е очевидно, че вие удвоихте усилията си, за да изпълните европейските изисквания и че водите страната си по правилния път – този към Европейския съюз.“ Двамата обсъдиха и подготвяната от ПЕС среща на високо ниво по време на българското председателство в София. Станишев припомни, че левите лидери имат амбицията да подготвят Пътна карта за присъединяването на Страните от Западните Балкани към ЕС, с два компонента: политически и икономически. Целта е тази Пътна карта да се превърне в основата на Софийска декларация, даваща ясна перспектива за присъединяване към Съюза. Коридор №8 и други важни инфраструктурни и икономически проекти също бяха дискутирани като част от ползите от присъединяването на държавите към ЕС. На срещата присъстваха Джакомо Филибек, заместник-генерален секретар на ПЕС и Дитмир Бушати – министър на външните работи на Албания.", "date": "2017.12.06", "title": "Станишев към Еди Рама: Имате напредък с присъединяването на Албания към ЕС"}
{"url": "https://www.24chasa.bg/novini/article/6596431", "text": "Много родители се събраха пред  164 детска градина „Зорница” в столичния квартал Горна баня в сряда сутрин, за да защитят директорката Мариана Иванова,  Според родители Иванова си върши работата отлично и е успяла да създаде добра организация за работа в градината. На протеста имаше и няколко родители, чиито деца не са приети в градината, поради липса на достатъчно места. Те критикуваха директорката. Пред камерата на „Здравей, България” директорът на детското заведение Мариана Иванова отрече всички обвинения и обясни, че главният проблем е липсата на достатъчно места за всички деца. Тя е категорична, че би приела всички деца, ако на детската градина се направи разширението, за което отдавна настояват пред общината. Според директорката Иванова всички обвинения към момента са просто твърдения от страна на подавалите жалбите уволнени служители, както и на служители на Столичната община. Все още обаче нямало документи, които да доказват, че тя е виновна. Нарушения са установени при проверка в детска градина в София, съобщи преди дни зам. кметът на Столична община Тодор Чобанов. Той твърди, че 24 деца са приети без в системата за прием да фигурират документи за тях. Директорката Мариана Иванова отрича това и е категорична, че всички деца са приети по правилата на Столична община. Тя е предоставила при проверките всички документи, които доказват това, дала е и нужните обяснения. Според сигналите, подадени от родители и бивши служители, частна фирма е предоставяла спортни услуги без договор с градината в квартал „Горна баня”. Нарушения били открити и при работата с персонала. Според директорката това не отговаря на истината. Огромно мнозинство от родители и хора от персонала я подкрепиха за това на протеста пред детската градина. Никой обаче не се появи на протеста от общината, за да изкаже позицията й по случая. Според родители благодарение на Мариана Иванова детската градина е оборудвана на много високо ниво, като частна - и оттам идвали нечии апетити към ръководството на детското заведение. Още по темата гледайте във видеото на Нова телевизия и тук -  , която най-неочаквано бе притисната да подаде оставка от г-жа Минчева, директор на Дирекция “Образование” в Столична община. Тя й заявила директно, че трябва да подаде оставка.  Проверка е направила и администрацията на район „Овча купел“. Те са извършени по жалби от служители на детската градина и сигнали от граждани. Проверките са констатирали нарушение на Наредбата за прием на деца в общинските детски градини на територия на Столична община. Установено е, че за 24 деца липсват кандидатури в информационната системата за обслужване на детските заведение на Столична община, през която се извършва кандидатстването, но те фигурират в списъците на Националната електронна информационна система за предучилищно образование и в дневниците на групите. Проверката е констатирала още разминаване в датите на класиране на някои деца и датите, от които те са записани в дневниците и посещават детската градина. Проверките са констатирали още нарушения в организацията на допълнителните образователни дейности. Установено е, че децата са посещавали спортни занятия извън детската градина без сключен договор между детското заведение и спортния клуб и без заповед на директора, като таксите за посещенията са събирани от педагогическия персонал. Констатирани са още нарушения на Кодекса на труда, Наредба 12 за статута и професионалното развитие на учителите, Наредбата за медицинската експертиза и предписанията на болничния лист, Наредбата за командировките в страната и Постановление 374 от 2016 за изпълнението на бюджета на Р България за 2017 г., които касаят работата на педагогическия персонал и извършването на административна дейност. Във връзка с констатираните нарушение на директора на детска градина 164 „Зорница“ е образувано дисциплинарно производство. Очаква се комисията да предложи дисциплинарно наказание. Сред тях са надвишаване на нормата за работно време, като вместо 8 часа, служителите са карани да работят и по 12 часа на ден. Констатирано е, че в детската градина не се провежда начален инструктаж на служителите по безопасност на труда, а периодичния инструктаж се провеждал по-рядко от изискваното - веднъж годишно. Главното ел табло на детската градина, както и тези в кухнята и склада стояли отворени, което създавало сериозен риск от инцидент. Липсвало и лице, което да следи за изправност на уредите. В трудовите договори пък вместо гарантираното според Кодекса на труда 3-месечно предизвестие, фигурирало само 30 дни. Очаква се до дни Столичната община да обяви какво дисциплинарно наказание ще наложи на директорката.", "date": "2017.12.06", "title": "Родители бранят директорка на детска градина, други искат оставката й"}
{"url": "https://www.24chasa.bg/novini/article/6597216", "text": "Държавният глава Румен Радев е на работно посещение във Франция по покана на президента Еманюел Макрон. Първият ден Румен Радев и Еманюел Макрон се срещнаха в Елисейския дворец, във фокуса на която беше двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз. Президентът Радев посети и Европейската космическа агенция. Проведе разговор с нейния директор Йохан Вьорнер, след което се срещна с представители на българската общност във френската столица. А днес президентът полетя с френски изтребител от военно летище край Сен-Дизие в Североизточна Франция.", "date": "2017.12.06", "title": "Президентът във Франция"}
{"url": "https://www.24chasa.bg/novini/article/6596452", "text": "Малцинствата в Европейския съюз говорят за високи нива на дискриминация, съобщи Агенцията на ЕС за основните права и критично обобщи, че през последното десетилетие ситуацията не се е променила особено. \"Днес новите резултатите показват, че законите и политиките в недостатъчна степен защитават хората, на които би трябвало да служат\", каза директорът на агенцията Майкъл О'Флахърти, цитиран от ДПА и БТА. Агенцията представи изследване, проведено във всички 28 страни на съюза сред 2500 души от малцинства - ромски или сред хора с турски, северноафрикански и южноазиатски корени. В сравнение с аналогично проучване от 2008 г., анкетираните са изпитали почти същите равнища на нетолерантност и омраза, както и преди десет години. В новото изследване 38 на сто от анкетираните казват, че са били дискриминирани през последните пет години, по-специално когато са си търсили работа. Особено засегнати са били хората от Северна Африка и от района, южно от Сахара, както и ромите. След имигрантите второ поколение 31 на сто са били подложени на тормоз заради произхода си - половината от анкетираните от тази група са съобщили за поне шест такива случая през последните пет години. \"С всеки акт на дискриминация и омраза накърняваме социалната кохезия и създаване неравенства, които влияят пагубно на цели поколения, засилвайки алиенацията, която може в крайна сметка да има унищожителни последици\", подчерта О'Флахърти. Според изследването представителите на малцинствата имат по-голямо доверие на институциите, отколкото населението като цяло, и много от тях смятат, че са силно свързани със страните, в които живеят.", "date": "2017.12.06", "title": "Проучване: Страните от ЕС не успяват \nда защитят малцинствата"}
{"url": "https://www.24chasa.bg/novini/article/6596510", "text": "Туристическа и ски зона \"Банско\" няма да се увеличава с нито един квадратен метър, отговориха от общината на разпространена публикация на група неправителствени организации. Община Банско заявява, че с предложените промени в действащия план за управление на НП \"Пирин\", площта на туристическа и ски зона не се увеличава. \"Твърденията в разпространената публикация са лъжи, целящи да злепоставят инициативата на община Банско за разрешаване на дългогодишния проблем с опашките на долна станция на кабинковия лифт, като се измени Плана за управление на парка по начин, позволяващ на оператора на ски зоната да направи предложение за изграждане на втори кабинков лифт\", се казва в разпространено становище на общинската администрация. От там обръщат внимание на държавните институции и обществото, че твърденията на групата НПО-та противоречи с основна фактология, част от която е плод дори на тяхната собствена работа по действащия план за управление на НП \"Пирин\". Ето и отговорите на общината по отправените нападки във връзка с идеята за изграждане на втори кабинков лифт: 1. НЕ ОТГОВАРЯ НА ИСТИНАТА, че с измененията ще се увеличи територията с разрешено строителство в националния парк до 8000 дка. Площта на туристическата зона в НП \"Пирин\" според действащия план към момента е 891.8 ха. или 8918 декара. Предложеното изменение касае единствено възможността в рамките на тази територия да се правят инвестиционни предложения, които от своя страна да преминат цялостната процедура по одобрение от държавните ведомства без никакви гаранции за положителен отговор. Това бе изразено от кмета на община Банско, Георги Икономов. При внасянето на промените бе потвърдено от министъра на околната среда и водите Нено Димов и от вицепремиера Валери Симеонов. По действащия план в частта \"Норми и режими\" са работили експерти на зелените НПО-та, включително г-н Тома Белев, така че днешната лъжа и непознаване дори на размера на туристическата зона буди недоумение. 2. НЕ ОТГОВАРЯ НА ИСТИНАТА, че ще се изсичат вековни гори. Вековните гори в България са защитени със закон, като тяхното изсичане е забранено и в действащия план за управление на НП \"Пирин\". Предложените изменение на плана не касаят по никакъв начин тези забрани. Тази лъжа също буди недоумение, т.к. г-н Тома Белев е лично отговорен за изработването на действащата забрана и би трябвало да е запознат с нейното съществуване и съдържание. 3. НЕ ОТГОВАРЯ НА ИСТИНАТА, че \"Юлен\" АД – дружество, в което акционер е и община Банско - използва неправомерно концесионни площи. Както многократно стана ясно на проведената среща при вицепремиера Симеонов и спрямо резултатите от проверката на междуведомствената група, всички строежи и обекти в ски зона \"Банско\" са законни. Законността им е потвърдена и от съда чрез над 60 съдебни решения. Неуважението на решения на изпълнителната и законодателна власт, потвърдени многократно от независимата съдебна власт, отново може да буди само недоумение. Община Банско призовава държавните институции да реагират и осъдят остро разпространението на подобни НЕИСТИНИ, като ги разтълкуват като поредна атака срещу развитието на зимния туризъм в България, най- вероятно инспирирана от наши международни конкуренти. Успехът на подобни атаки застрашава конкурентноспособността на българския туризъм в европейски план, имайки предвид факта, че България вероятно е единствената европейска държава без нито един изграден нов ски лифт за последните 15 години. Що се отнася до Балканския полуостров, всички наши съседи поставят последователен и категоричен акцент върху развитието на планинския туризъм. Изразяваме благодарност към всички медии, които се въздържаха да разпространят подобни лъжи и манипулации.", "date": "2017.12.06", "title": "Община Банско: Ски зоната няма да се увеличава с нито един квадратен метър"}
{"url": "https://www.24chasa.bg/novini/article/6596524", "text": "Българският евродепутат от ГЕРБ/ЕНП Ева Майдел се срещна полския министър на дигитализацията Кристоф Шуберт във вторник, 05 декември в Брюксел. Двамата обсъдиха основните законодателни актове на Еврокомисията в сферата на Единния дигитален пазар. Това съобщиха от пресцентъра на ПП ГЕРБ. \" Развитието на дигиталните технологии върви ръка за ръка със свободното движение на данни в Съюза. То е основата върху, която се изгражда дигитализацията на нашия континент. Данните имат пряко отношение за създаването на нови услуги, нови възможности за бизнеса и потребителите, решенията за умен транспорт и инфраструктура и т.н. Важно е да работим бързо и качествено по този Регламент.\" коментира Ева Майдел по време на двустранната среща. Кристоф Шуберт и Ева Майдел обсъдиха предстоящото председателство на България, подготвеността на бизнеса за прилагането на Основния регламент за защита на личните данни, както и тристранните преговори по Регламента за личното пространство онлайн, които се очакват да започнат още този месец.", "date": "2017.12.06", "title": "Ева Майдел: Дигиталните технологии вървят със свободното движение на данни в Съюза"}
{"url": "https://www.24chasa.bg/novini/article/6596517", "text": "Гръцката полиция залови 230 килограма канабис и арестува трима албанци по обвинения за внос на дрога, за трафик и притежание на наркотични вещества с цел да ги пласират, а също и за нелегално влизане в страната, съобщава Нюз.ин. Заловеният канабис бил необработен. Дрогата е била в опаковки, поставени в девет сака. Те са били скрити в турднодостъпен горски район, информира БТА. Кабанисът е внесен от Албания и е трябвало да бъде пласиран в Гърция.", "date": "2017.12.06", "title": "Заловиха 230 кг канабис в Гърция, внесени от Албания"}
{"url": "https://www.24chasa.bg/novini/article/6596545", "text": "Протестът на работниците и служителите от \"Булгартабак\" около 11 часа се пренесе пред сградата на Народното събрание. Над 1500 бяха протестиращите, които отговориха на обвинение към фирмата, че \"Булгартабак\" се занимава с контрабанда на цигари. Облечени в бели фланелки протестиращите скандираха \"Ние честно си плащаме данъците, а вие?\", \"\"Булгартабак\" е отговорен български производител\", \"Не унищожавайте българското производството\", \"Спрете с лъжите и манипулациите\". Имаше конкретни скандирания и обвинения към движението \"Да, България\" на Христо Иванов и към издателя на \"Капитал\".  , която, според шефовете на дружеството, се основана на инсинуации.", "date": "2017.12.06", "title": "И пред парламента \"Булгартабак\" декларира: Не сме контрабандисти (Видео)"}
{"url": "https://www.24chasa.bg/novini/article/6596546", "text": "Турският министър на външните работи Мевлют Чавушоглу предупреди днес, че би било \"огромна грешка\" САЩ да преместят в Йерусалим посолството си в Израел и че е предупредил за това държавния секретар на САЩ Рекс Тилърсън, предаде Ройтерс. Преди двустранна среща с Тилърсън в централата на НАТО Чавушоглу каза: \"Би било огромна грешка (да се премести американското посолство). Това няма да донесе никаква стабилност..., а по-скоро хаос и нестабилност\", предава БТА. \"Целият свят е против това\", каза той, добавяйки, че вече е казал на Тилърсън какво изпитва и ще го повтори на срещата на външните министри на НАТО.", "date": "2017.12.06", "title": "Турция към САЩ: Преместването на посолството в Йерусалим би било огромна грешка"}
{"url": "https://www.24chasa.bg/novini/article/6596487", "text": "23-годишен шофьор от Асеновград е арестуван, след като не спрял за проверка и си устроил луда гонка с полицията, съобщиха от областната дирекция на МВР. Инцидентът е станал на 5 декември около 4, 40 ч. на пътя между Първомай и село Бяла река. Колата се движела с висока скорост и униформените вдигнали стоп-палка, като пуснали и сирената. Вместо да удари спирачки, младежът натиснал газта, а патрулката го подгонила. При последвалото преследване водачът избутал служебния автомобил от платното и продължил. Малко по-късно обаче бил заловен в Бяла река, където пътя му препречил друг полицейски автомобил. Водачът бил тестван с дрегер, който показал над 1 промила алкохол. Асеновградчанинът ще бъде съден както за шофиране в нетрезво състояние, така и за това, че е попречил на орган на властта да изпълни задълженията си.", "date": "2017.12.06", "title": "Пиян шофьор си устрои луда гонка с полицията (Обновена)"}
{"url": "https://www.24chasa.bg/novini/article/6596608", "text": "МВР не е използвало нерегламентирано специални разузнавателни средства (СРС). Това каза министърът на вътрешните работи Валентин Радев по време на дебатите по доклада на Националното бюро за контрол на СРС за 2016 г., предаде „Фокус“. Министърът заяви, че 70 % са одобрените случаи за използване на СРС. Според него ефективността от използването им е около 20 %. Валентин Радев допълни, че заявители на СРС са главните дирекции на МВР, Софийската дирекция на вътрешните работи (СДВР) и всички областни дирекции на МВР. „Те заявяват съответните СРС. Ние искаме СРС само за тежк", "date": "2017.12.06", "title": "Министър Радев: МВР не е използвало нерегламентирано СРС"}
{"url": "https://www.24chasa.bg/novini/article/6596627", "text": "Брутният вътрешен продукт на България се е увеличил близо два пъти, а износът е нараснал шесткратно за последните 20 години. Това каза заместник-министъра на икономиката Александър Манолев по време на церемонията по отбелязване на 20-годишнината от учредяването на Български икономически форум, съобщиха от пресцентъра на министерството на икономиката, цитирани от БТА. По думите на Манолев, цитирани в съобщението, преди две десетилетия БВП на България е бил около 45 млрд. лв., а в края на 2016 г. е достигнал 84 млрд. лв. Още по-позитивни са данните за българския износ, който е съставлявал едва 3.7 млрд. евро, а днес надхвърля 24 млрд. евро. \"Преди 20 години бяхме в тежка финансова и икономическа криза, днес Standard&Poor's поставя кредитния рейтинг на страната ни в инвестиционната скала\", е допълнил още икономическият заместник-министър. Според Манолев фактите показват дългия път, който заедно са извървели институции, бизнес, синдикати и неправителствен сектор. Днес категорично можем да кажем, че посоката е била правилна, но и да продължим да поставяме пред себе си нови, по-високи цели, е подчертал още Александър Манолев. Той е благодарил на Българския икономически форум, че винаги през тези години се е стремял да поставя важните икономически теми във фокуса на общественото внимание.", "date": "2017.12.06", "title": "Брутният вътрешен продукт се е увеличил близо 2 пъти за последните 20 г."}
{"url": "https://www.24chasa.bg/novini/article/6596640", "text": "Няма масово подслушване на политици, магистрати и журналисти, обяви главният прокурор Сотир Цацаров  , съобщи „Фокус“. „Не чух отговор на два въпроса. Подслушване на журналисти? Не. Масово подслушване на политици, магистрати, журналисти? Не. Това, че се намираме в условията на открито заседание съвсем не е оправдание да кажем, че такова може да има“, коментира Цацаров. Според него твърденията, че 10 % от всички СРС-та касаят журналисти, политици и магистрати са дълбоко неверни. „Защо са най-голям брой разрешенията за използване на СРС в Специализирания съд? Защото той издава разрешение за подслушване на организирани престъпни групи, а една група е минимум от трима души“, поясни Цацаров. \"Бе нарисувана една апокалиптична картина на масови нарушения, в която институциите общо взето мълчат, а Националното бюро се оказва единствената институция, което познава закона, спазва го и се бори срещу нашите безобразия. Моите уважения, но това не е така\", допълни Цацаров. „Нямах намерение или желание да се изказвам, не защото нямам какво да кажа, а защото ние имаме само със статут на гости. Поисках думата след изказването на председателя на Националното бюро за контрол на СРС“, посочи той. „Не мога да не отговоря на някои неща, за които бяха изнесени факти- дълбоко неверни, за съжаление“, заяви главният прокурор. „За наше съжаление, поне 80% от това, което се чу в залата, имаше политическа окраска. Това, което трябваше да има юридическа окраска, при цялото ми уважение към колегите,бе лишено от доста юридическа окраска“, коментира той. „Оказа се, че институциите тънат в мълчание, на няколко пъти бяха отправени упреци за мълчание и към мен“, посочи Цацаров и допълни, че няма сигнал на бюрото, който да не е получило отговор под формата на прокурорско постановление.", "date": "2017.12.06", "title": "Цацаров: Няма масово подслушване на политици, магистрати и журналисти"}
{"url": "https://www.24chasa.bg/novini/article/6596654", "text": "Президентът Румен Радев пилотира изтребителя \"Рафал\" на военното летище край Сен-Дизие в Североизточна Франция. \"Рафал“ е многоцелеви изтребител от последното поколение на френския самолетостроителен концерн \"Дасо\". Това е първият полет на Радев на \"Рафал\". Поканата за авиоизпълнението дошла лично от президента Макрон.", "date": "2017.12.06", "title": "Виж как президентът Румен Радев лети на френски изтребител (Видео)"}
{"url": "https://www.24chasa.bg/novini/article/6596877", "text": "\"Имаме три случая, в които имаме отказ да се запознаем с материали на ДАНС. Един от случаите касае много известен човек, който не е в залата. Но друг човек е в залата. Няма съмнение, че разбирането на бюрото да се запознаем с материалите, на които се основава искането, са свързани с точно този човек\". Това заяви шефът на Националното бюро за контрол на специалните разузнавателни средства Бойко Рашков от парламентарната трибуна. Той бе в парламента за представянето на доклада на комисията за СРС-тата за 2016 г. Рашков разказа, че когато защитата на шефът на депутатите от ГЕРБ. Цветан Цветанов поискали материали от подслушването му, те вече са били унищожени. Той разказа и за трети случай, но не посочи име, а само даде жокери: човек, който съди България. По-късно след като докладът бе приет, се оказа, че единственият, който е гласувал против е депутатът от ГЕРБ Данаил Кирилов. \"Гласувах против доклада, защото бе използван по груб политически начин и за манипулация на общественото мнение\", заяви Кирилов. \"В дебата дадохме възможност на един от членовете на колективен орган да изразява лични мнения. Никой в дебата не попита за кои от тези констатации, кои от тези внушения Имаме решение за този колективен орган, с пълен и нечастично пълен орган. Това не е в полза на обективната истина. Не е в полза и на правоприлагането. Живот и здраве до следващата процедура по избор на председател на бюрото, ще знам какво да питам\", заключи Кирилов. \"Току-що депутат от управляващото мнозинство, заплаши легитимно избраният председател на бюрото за контрол на СРС\", заяви лидерът на БСП Корнелия Нинова, веднага след изказването на Кирилов. \" За това, че е казано мнение от това бюро, вие го заплашване с политическо уволнение. Вие чувате ли се какво говорите?\", допълни соцлидерката.", "date": "2017.12.06", "title": "Данаил Кирилов единствен гласува против доклада за СРС"}
{"url": "https://www.24chasa.bg/novini/article/6596914", "text": "По време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея, мултинационалната номинация за елемента „Мартеница“ е вписана в Представителния списък на елементите на нематериалното културно наследство на човечеството. Номинацията е съвместна на България, Румъния, Молдова и Република Македония. Това съобщиха от пресцентъра на културното министерство.", "date": "2017.12.06", "title": "Мартеницата влезе в списъка на културното наследство на човечеството"}
{"url": "https://www.24chasa.bg/novini/article/6596940", "text": "Лидерът на ВМРО-ДПМНЕ Никола Груевски заяви, че арестуването на шестима депутати от неговата партия е тежък прецедент и удар по демокрацията, съобщи МИА, цитирана от БТА. Използвам тази възможност да отправя апел към прокуратурата и съда, а особено към правителството, което постави всичко под контрол, да не прави такива работи. В момента 5 процента от всички депутати са под арест, домашен или ефективен, или 12 процента от парламентарните групи на ВМРО-ДПМНЕ и коалицията, заяви днес Груевски след отлагането на делото \"Траектория\", в което той е обвиняем за злоупотреби при изграждане на магистрали. \"Това го нямаше дори през 1949 г. Подобно отношение, подобно незаконно задържане на депутати, тяхното държане с белезници по 16 часа и определянето на мярка арест за нищо, за това, че са били на работното си място, не е нищо повече от задушаване на опозицията и демокрацията\", заявил Груевски. На въпрос за предстоящия конгрес на ВМРО-ДПМНЕ Груевски посочил, че всичко ще бъде прозрачно и за всичко обществеността ще бъде информирана своевременно.", "date": "2017.12.06", "title": "Никола Груевски: Арестуването на депутати е удар срещу демокрацията"}
{"url": "https://www.24chasa.bg/novini/article/6597024", "text": "Правителството одобри финансирането по реда на Закона за насърчаване на инвестициите на публична инфраструктура в общините Белослав и Девня. От бюджета на Министерството на икономиката ще бъдат предоставени 3 522 978 лв. за рехабилитация, реконструкция и изграждане на общински път Девня - Разделна. В землището на с. Разделна се изпълнява сертифицираният по ЗНИ инвестиционен проект на \"Олива\" АД - \"Преработвателно предприятие за растителни масла и зърнобаза\". Проектът предвижда изграждането на нова производствена база за съхранение, лющене, пресоване и екстракция на маслодайни култури. Инвестицията е на стойност 29 млн. лв., изцяло за придобиване на дълготрайни материални активи. С осъществяването на проекта ще бъдат разкрити 102 нови работни места. Дружеството предвижда производството в новата база да започне през 2019 г., като пълният производствен капацитет да бъде достигнат през 2023 г. Инфраструктурата ще се използва от всички съществуващи и потенциални предприятия в района при равни и недискриминационни условия, както и от транспортни и търговски фирми и населението на селата Разделна, Тръстиково, Падина в община Белослав, гр. Девня в община Девня. С изграждането на инфраструктурата ще бъдат решени комуникационни и екологични проблеми на регионално и национално равнище. Социалните ефекти от изграждането на инфраструктурата се изразяват в по-добра настилка, по-кратко време за придвижване и по-удобен маршрут за работещите и живеещите в района на инвестиционната инициатива.", "date": "2017.12.06", "title": "Правителството дава над 3 млн. лв. за ремонт на пътя Девня - Разделна"}
{"url": "https://www.24chasa.bg/novini/article/6596351", "text": "На 12-и декември 2017-а от 19 ч. в клуб „Rock It” в София (ул. \"Петко Каравелов\" №5) ще се състои благотворителен концерт за събиране на средства за  съобщиха от медията. Нека заедно покажем на Станислава, че по Коледа стават чудеса! Нека ние бъдем нейното чудо! Заедно, приятели, можем всичко, призовават организаторите. В благотворителната проява ще вземат участие много български изпълнители: Петя Миланова - оперна певица, Гуна Иванова – народна певица, Ицо Ламбрев (\"Сигнал\") и Венци Атанасов (\"Алкор\"), група \"Хоризонт\", дует \"Шик\", Илия Ангелов, Иван Анастасов, SEVI, \"Атлантик\", Т34.", "date": "2017.12.06", "title": "Благотворителен концерт за събиране на средства за журналистката Станислава Пирчева"}
{"url": "https://www.24chasa.bg/novini/article/6597042", "text": "Следователи заявиха днес, че пътническият влак, който се сблъска с товарен влак в западната част на Германия, не е трябвало да бъде допускан на линията, където е станала катастрофата, съобщи ДПА. , предава БТА. Според разследващите органи обаче остава да се изясни дали произшествието, станало вчера близо до Дюселдорф, е било причинено от повреда в сигнализацията или недоглеждане на машиниста. Следователите са анализирали информацията, съдържаща се в тахографите на двата влака, но разследването продължава. Железопътната компания \"Нешънъл експрес\" каза, че пътническият влак се е движел от Кьолн към Крефелд, когато се е сблъскал с товарния влак, пътуващ за Ротердам. Линията, където е станала катастрофата, ще остане затворена, докато не бъдат разчистени всички отломки и не бъде поправена електрическата мрежа.", "date": "2017.12.06", "title": "Катастрофиралият в Германия пътнически \nвлак бил на погрешна жп линия"}
{"url": "https://www.24chasa.bg/novini/article/6597066", "text": "Затвор от 1 до 5 г. и глоба до 5000 лв. заплашват всеки, който проповядва радикален ислям. Това решиха депутатите, които приеха на първо четене промени в Наказателния кодекс, внесени от \"Обединени патриоти\". Те бяха подкрепени от 88 депутати от ГЕРБ, ОП и 1 червен. Против гласуваха 22-ма, основно от ДПС. А 50 от БСП и \"Воля\" се въздържаха. Под наименованието радикален ислям в НК се записва: идеология, която пропагандира някоя от следните идеи - създаване на ислямска държава (халифат); предимство на законите на шириата пред светските; насилствено налагане на религиозни принципи и норми на поведение; насилие във вид на свещена война, джихад. Санкцията ще важи и за тези, които проповядват и друга идеология, която използва верски убеждения за политически цели или пропагандира промяна в съществуващия конституционен и правов ред, гласят още промените. Затвор от 1 до 4 г. и глоба от 5 до 10 хиляди пък грози онези, които насилствено принуждават други да носят религиозно облекло, каквото са бурките например. Ако става въпрос за повече хора, зад решетките може да се лежи и до 6 г. От ДПС обявиха, че предлаганите промени в НК са ксенофобски. Не може да криминализирате исляма и да не правите разграничение между религия и идеология, заяви Ахмед Ахмедов. Настройвате цяла група от българската общност, която изповядва исляма, допълни го Джейхан Ибрямов и обяви, че се накърнява достойнството му. Предлаганите текстове нямат отношение към турската диаспора в България, при вас такива прояви няма. От демокрацията насам ДПС изобщо не е в тази линия, обърна се към тях Станислав Станилов от ОП. И обясни, че промените целят да предотвратят проявите на тероризъм, каквито имаше в Европа последните години.", "date": "2017.12.06", "title": "Затвор до 5 г. за проповядване на радикален ислям, решиха депутатите"}
{"url": "https://www.24chasa.bg/novini/article/6597072", "text": "Линията на бедност в България през 2018 г. ще бъде 321 лева, съобщи пресслужбата на кабинета. Сумата е със 7 лева по-висока в сравнение с размера й през настоящата година. Сумата е определена съгласно методика, утвърдена от Министерския съвет. Показателят се изчислява на базата на данни от изследването \"Наблюдение на домакинските бюджети в Република България\", което се провежда ежегодно от Националния статистически институт. Линията на бедност се използва като параметър при формирането на социалната политика в областта на доходите и жизненото равнище, уточниха от МС.", "date": "2017.12.06", "title": "Линията на бедност в България през 2018 г. ще бъде 321 лева"}
{"url": "https://www.24chasa.bg/novini/article/6597095", "text": "Двайсетгодишният Наимур Закария Рахман, обвинен в  , се яви днес за кратко в лондонски районен съд и бе оставен под стража, съобщи Ройтерс. Прокурорът каза, че Рахман, който е от Северен Лондон, е планирал да взриви бомба на вратата на премиерската канцелария на \"Даунинг стрийт\" 10, а след това в паниката да проникне в сградата и да убие Мей. Той възнамерявал да бъде с джихадистка жилетка и да носи лютив спрей и нож, предава БТА. Миналата седмица, когато е бил задържан, Рахман носел две инертни взривни устройства. Заедно с него пред съдията се яви и вторият обвиняем по случая, 21-годишният Мохамед Акиб Имран от Бирмингам. Той също е обвинен в подготовка на терористичен акт и опит за присъединяване към групировката \"Ислямска държава\". Имран също остава под стража. Двамата мъже не са заявили дали ще се признаят за виновни или не, но от тяхно име бе казано, че се смятат за невинни. Те не са поискали да бъдат освободени под гаранция. Двамата ще се застанат на 20 декември пред централен наказателен съд, който ще продължи да гледа делото им.", "date": "2017.12.06", "title": "Двамата, обвинени в опит за убийство на Тереза Мей, се явиха пред съда"}
{"url": "https://www.24chasa.bg/novini/article/6597123", "text": "В Бюджет 2018 на Столична община задължително трябва да бъдат включени конкретни и целенасочени политики за подобряване достъпността на градската среда за децата с увреждания. Това заяви заместник-председателят на Комисията по образование, култура, наука и културно многообразие към СОС Калоян Паргов, който е и лидер на БСП - София. Той откри дискусия на тема \"Как да направим градската среда по-добра за живот и развитие на децата с увреждания\", организирана от Инициативна група от майки \"Щастливо детство за специалните деца\", с председател Кристина Петрова. В дискусията се включи и общинският съветник от групата на БСП Николай Николов, който е член на Комисията за децата, младежта и спорта в Столичния общински съвет. Това съобщиха от пресцентъра на БСП-София. \"На тази дискусия беше поставен остро въпросът за грижата и отговорността на общините не само за децата, но и за всички хора с увреждания, коментира Калоян Паргов. - Надявам се, че в бюджета на Столична община, който предстои да приемем, ще залегнат не хоризонтални, а конкретни и целенасочени вертикални политики по отношение на достъпността на градската среда за хората с увреждания. И тук не говоря за централната част на София, а за крайните квартали, от които Столична община тотално е абдикирала\". Калоян Паргов коментира и втората тема, която се открои по време на дискусията. Тя засяга закриването на помощните училища след промяната на нормативната уредба. \"Големият въпрос в тази ситуация е как децата с увреждания се адаптират и социализират в една нормална училищна среда, каза той. - Освен това, как се решават проблемите с тяхното приемане не само от връстниците им, но най-вече от педагогическите колективи и как учителите им помагат за адаптацията\". Според лидера на БСП - София тази толкова важна тема трябва да бъде предмет на специална конференция или семинар, в който да участват представители на всички институции и организации, имащи някакво отношение по въпроса. \"Този форум трябва да бъде проведен час по-скоро, още в началото на следващата година, предложи Калоян Паргов. - И в него трябва да се включат директори, педагози, възпитатели, психолози от столичните училища, които да споделят опит и да посочат проблемите и трудностите, които срещат в работата си. Защото диалогът е най-важен. Единствено заедно можем да намерим точните и ефективни решения\". Николай Николов засегна темата за бюрокрацията в Столична община, която изключително много затруднява решаването на проблеми не само на деца, но изобщо на хора с увреждания и в неравностойно положение. \"Само един пример ще посоча, каза той. - В едно от училищата в район \"Красно село\" все още не може да бъде изграден асансьор за трудно подвижно дете, въпреки че родителите му са намерили средства, а кметът предлага помощ и подкрепа. Изграждането на асансьора се бави вече с месеци, защото трябва да бъдат преминати 1000 процедури, разрешения, огледи и т.н. в Столична община, за да даде тя разрешението! Като цяло градската среда в София не е достъпна за хора с увреждания, с изключение на идеалния център, и в тази посока е необходима много работа. Рампи, скосени тротоари, звукова система за незрящите, рампи за инвалиди в градския транспорт... В крайните квартали няма такива \"екстри\" за хората с увреждания, за съжаление\".", "date": "2017.12.06", "title": "Паргов: Бюджет 2018 трябва да подобри градската среда за децата с увреждания"}
{"url": "https://www.24chasa.bg/novini/article/6597129", "text": "Румънският премиер Михай Тудосе съобщи днес, че в страната ще бъде обявен тридневен национален траур на 14,15 и 16 декември, когато е насрочено погребението на бившия крал Михай Първи, предаде Аджерпрес,. Крал Михай почина вчера на 96-годишна възраст в резиденцията си в Швейцария. Очаква се тялото на бившия монарх ще бъде докарано в страната на 13 декември с военен самолет. Кралското семейство уточни вчера, че тленните му останки първо ще бъдат изложени за поклонение в двореца Пелеш в Синая, а след това - в тронната зала на Кралския дворец в Букурещ. Погребалната служба ще се състои в Патриаршеската катедрала в Букурещ. Крал Михай ще бъде погребан на 16 декември в Куртя де Арджеш, където беше положено тялото и на съпругата му кралица Ана, която почина миналата година.", "date": "2017.12.06", "title": "Румъния обяви национален траур на 14,15 и 16 декември заради погребението на краля"}
{"url": "https://www.24chasa.bg/novini/article/6597133", "text": "Помощ на стойност около 70 000 лева предоставя България на пострадалата от наводнения Албания, съобщиха от пресцентъра на МВР. От поисканата от Европейския съюз подкрепа за справяне с бедствието, страната ни първа реагира с незабавна доставка на най-необходимото за хората при справяне с подобни ситуации. Днес директорът на ГД ПБЗН гл. комисар Николай Николов предаде по-голямата част от доставката, в присъствието на българския консул и представители на посолството ни в Тирана. Тя бе осъществена с два полета на транспортен самолет „Спартан“ на Военновъздушните сили. Хиляди семейства са засегнати от наводненията в Албания при проливните дъждове на Балканския полуостров. Наводненията са разрушили около 30 мостови съоръжения, най-пострадала е южната част на страната. Мисията бе организирана още вчера по указания на премиера Бойко Борисов. Помощта в обем от около 8 тона палатки, матраци, одеала, комплекти за първа помощ и други вещи от първа необходимост, бе осигурена от резервите на Министерството на земеделието и храните, Министерството на вътрешните работи, както и на Българския червен кръст. Въпреки лошото време бе създадена и организация, за да може тя да достигне възможно най-бързо до пострадалото население В утрешния ден предстои и трети полет до Тирана за доставяне на следващата пратка.", "date": "2017.12.06", "title": "България праща около 70 000 лева на пострадалата от наводнения Албания"}
{"url": "https://www.24chasa.bg/novini/article/6597369", "text": "Временно е ограничено движението в активната лента при км 226 от АМ \"Тракия\" в посока Бургас заради отстраняване на аварирал тир, съобщиха от АПИ. Трафикът се осъществява в изпреварващата лента. Шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.06", "title": "Тир аварира на 226-и км на \"Тракия\", ограничават движението"}
{"url": "https://www.24chasa.bg/novini/article/6597368", "text": "Няма да бъдат сваляни номерата на автомобила, ако книжката на шофьор е изтекла. Това решиха депутатите от транспортната комисия при второ четене на промените за закона на движение по пътищата. Депутатите и зам.-министърът на вътрешните работи Красимир Ципов се съгласиха. Това е крайна мярка. Ципов предложи за изтекла, изгубена, открадната или повредена книжка - колата да се спира от движение до представяне на валидно свидетелство за управление на не повече от 12 месеца. Георги Свиленски от БСП, който е зам.-председател на комисията предложи този текст да отпадне изцяло и да остане само финансовата санкция от 300 лв. Но зам.-министърът Ципов и депутатите от ГЕРБ не се съгласиха, и в крайна сметка се съгласиха за спиране от движение на автомобила, докато се поднови свидетелството.", "date": "2017.12.06", "title": "Транспортната комисия гласува: Няма да свалят номера при изтекла книжка"}
{"url": "https://www.24chasa.bg/novini/article/6597394", "text": "Министър-председателят Бойко Борисов възложи на ресорните министри да дадат публичност на проекта на решение, с който се предлага промяна в концесионния договор за експлоатация на ски-зона с център Банско. Той препоръча освен това да бъдат поканени представители на екоорганизациите и да се отговори на всичките им въпроси, за да бъдат разсети съмненията им, че ще бъдат нарушени процедури по опазване на природата. „Тогава вече, с този аргумент ще го вкараме другата седмица или когато всички проблемни детайли са изчистени между двете страни. Това е най-важното нещо. Не искам съмнения и обвинения за подаръци! Четири години! Министърът на екологията имаше време да направи това и точно него да го няма, да си го защитава, не ми се вижда нормално“, каза премиерът по време на дискусия на днешното правителствено заседание. „И на Съвета на коалицията, и във всичките наши разговори сме единодушни за втори кабинков лифт и спорът не е дали да има втори кабинков лифт или да няма втори кабинков лифт. Единодушни сме, че ски туризмът, въобще туризмът по нашите планини трябва да се развива и да му се дадат такива условия, каквито има и в Австрия, и в Швейцария, и в много по-развити в това отношение от нас страни. Първото, върху което имам претенция е, че, министърът го няма, а той е основният, който трябва да защити този проект. Второ, нямаме план за управление на „Пирин“, който да гарантира, че не може нищо по тази тема да се направи в ущърб на природата и според мен това е по-важното. Разсъждавайки само върху концесията, в случая, която, като я няма на сайт, публично, се създават предпоставки за съмнения. Именно това са ми трите претенции. И те по никакъв начин няма да попречат, ако всичко е наред“, посочи министър-председателят. Точка 29 Проект на Решение за даване на съгласие за сключване на допълнително споразумение за изменение на Договора за предоставяне на концесия върху защитена територия – изключителна държавна собственост, представляваща част от Национален парк „Пирин“, община Банско, област Благоевград, за изграждане и експлоатация на „Ски -зона с център гр. Банско“ БОЙКО БОРИСОВ: Симеонов! ВАЛЕРИ СИМЕОНОВ: Уважаеми господин министър-председател, уважаеми госпожи и господа министри, представям на вашето внимание и моля да одобрите проекта на Решение на Министерския съвет за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Националния парк „Пирин“, община Банско, област Благоевград, за изграждане и експлоатация на „Ски-зона с център гр. Банско“. Целта е концесионният договор да бъде приведен в съответствие с действащото законодателство, като се отстранят неяснотите и възможностите за противоречиви тълкувания по неговото прилагане, да се въведат ясни механизми за контрол и санкции, в това число еднозначно определяне на обекта на концесията и на основния метод за изчисляване на концесионното плащане, както и на показателите, които го формират. Всъщност, става въпрос за увеличаване на концесионната такса минимум два пъти, като не се отчитат приходите, които биха дошли от увеличаването на оборота, от ДДС, печалба евентуално и т. н. С решението Министерският съвет ще упълномощи министъра на околната среда и водите да извърши необходимите действия за сключване на допълнително споразумение. В съответствие с разпоредбите на Устройствения правилник на Министерския съвет и на неговата администрация проекторешението и съпътстващата документация, която ви е предоставена, преминаха през междуведомствено съгласуване, както се изисква, в 10-дневен срок, всички бележки бяха уважени, приети, да не говорим, че почти нямаше никакви забележки. Така че, в това отношение сме изцяло в рамките на нормативноопределящия документ. Без да имаме задължение, на 20 ноември 2017 г. извършихме едно обществено обсъждане по моя инициатива в състав на всички заинтересовани лица, кръгла маса беше проведена при много добър диалог, при доброжелателен тон от всички страни. За ваша информация – освен министъра на околната среда и водите, присъстваха още осем специалисти от Министерството на околната среда и водите, директорът на Национален парк „Пирин“, кметовете на Банско, Разлог, Симитли, голям набор, широк спектър от неправителствени организации, в това число Асоциация на парковете в България, СДП „Балкани“, Фондация „Биоразнообразие“, WWF – мечето панда, Природата за хората и регионите, представители на Рила спорт, бивши министри на околната среда – Евдокия Манева, Нона Караджова, експерти, представители на научните среди, на Софийския университет, членове на парламента, народни представители, както и представител на концесионера „Юлен“. На тази среща, която продължи около три часа, бяха поставени въпроси, на които към настоящия момент беше отговорено, но тъй като имаше неудовлетворени от отговорите, поех ангажимента в рамките на четири дни да бъдат предоставени писмени отговори. Такива бяха предоставени на 24 ноември, тоест, четири дни по-късно. Обемен материал. За ваша информация, въпросите – 90 и повече процента от въпросите, нямаха нищо общо с екологията. Въпроси, които бяха свързани с цените на недвижимите имоти, които трябваше да се установи дали са паднали или дали са скочили, оказа се, че са скочили, със заетостта на работна ръка, което се оказа, че вместо 70 работни места концесионерът осигурява 800 работни места в сезона и 150 извън сезона. Имаше въпроси към концесионера, имаше към община Банско, за възнагражденията 2014, 2015, 2016 г. средната стойност на възнагражденията в региона, оказа се, че са скочили. Капацитетът на въжените съоръжения, предоставено е. Методиката за определяне на концесионното възнаграждение – предоставена. Както и редица други въпроси по квалификация, включително имаше въпроси за евентуално нелоялна търговска практика спрямо паркингите, които не са собственост на концесионера и транспортните средства, които не са собственост – беше отговорено. Оказа се, че там няма никакви притеснения, изключително лоялна търговска практика е установена там. С други думи, обобщавам, на всички въпроси беше отговорено подробно и детайлно. Документите, които вие ги виждате във вашите треперещи от вълнение ръце, бяха предоставени на работната група. Бяха предоставени всички документи, включително проектът за решение, който не е с нищо по-различен от този, който беше подготвен 2013 г. Така че, всички заинтересовани страни бяха подробно информирани и на всички въпроси беше отговорено. Искам да припомня на по-голямата част от министрите, които в предния мандат, по време на 43-ото Народно събрание, бяха депутати или бяха министри, но има една малка част от тях, които си останаха на постовете, да ви припомня на всички вас, че този въпрос го дъвчем от самото начало на мандата на предното Народно събрание, съответно правителство, още от началото на 2015 г. имаше междуведомствена работна група под ръководството на Ивелина Василева, господин Борисов, тя излезе със заключения още края на годината и т. н. С други думи, сега е съдбоносният миг, в който вие ще поемете честта да отворите вратите на зимния туризъм в България. Така че, разчитам на вашата подкрепа. Ако има някакви въпроси, заповядайте. КРАСИМИР КАРАКАЧАНОВ: Уважаеми колеги, това е един казус, който от много години се търкаля и няма човек в тази зала, който да не е наясно за какво става дума. Става въпрос за един рекет, който се упражнява от едни организации, хванали си един периметър, от който много добре се хранят. Извинявайте, но по тази логика ние не трябваше да направим нито една магистрала, нито един километър път, нито един проект не трябваше да бъде реализиран. В практиката през последните шест-седем години всеки един от нас малко или много се е занимавал с този въпрос. В миналия парламент, по време на миналото правителство, Патриотичният фронт внесе този въпрос в Съвета за развитие, имаше междуведомствена работна група, всичко беше съгласувано, всичко беше ясно… ВАЛЕРИ СИМЕОНОВ: Под вещото ръководство на госпожа Бъчварова, трябва да се подчертае. КРАСИМИР КАРАКАЧАНОВ: Съветът заседаваше под нейно ръководство, така е. От друга страна, още преди това, тъй като населението в този регион, Благоевградска област, многократно поставя въпроса за реализирането на тези проекти, които се спират по един абсолютно изкуствен начин от едни организации, които може би имат всякакви други цели, но не и развитието на икономиката и туризма в България, всеки от нас, и аз, и госпожа Цачева сме участвали в публични мероприятия, обсъждания по този въпрос. Обсъждания имаше няколко – и в Банско, и в Симитли преди повече от един месец. Достатъчно обсъждания са правени. Става въпрос за това ще дадем ли възможност да се изгради още едно съоръжение, което ще облекчи онези български граждани, които сега, заради опашките и натоварванията по нашите ски курорти, предпочитат да ходят в други държави, няма да споменавам кои, но предпочитат да ходят в други държави, защото висят по опашките по нашите писти, или ще дадем възможност икономиката да се развива и тези хора да си инвестират парите в българската икономика. Въпросът е много прост и логичен. Аз мисля, че винаги ще има някой, който нещо ще каже, особено по подобни проекти, свързани с туристическа дейност. Знаете, че страстите са много бурни, без значение дали туризмът е летен или зимен. Там има и още проекти за региона на Благоевградска област, които биха създали и допълнителни работни места, свързани и с околните общини, сериозни проекти, които следва да бъдат разглеждани и обсъждани сериозно от гледна точка на това, че те ще създадат работни места, инвестиции и ще вдигат дохода на хората, а не това кой какво можел някъде да ни наклевети пред външния свят. Те тези, които го правят, го правят с най-голямо удоволствие много години. Икономическият интерес на държавата, а и интересът на местното население, изисква това да се случи. Благодаря. БОЙКО БОРИСОВ: Дончев! ТОМИСЛАВ ДОНЧЕВ: Нямаме спор по отношение на целесъобразността и всички добри намерения да се развива ски туризма. Едва ли някой би търсил различие в тази зала. Въпросът е едно такова решение да бъде максимално издържано от формална и юридическа гледна точка, да не бъде повод и за обжалване и повод допълнителни разногласия. За това настоявам аз. БОЙКО БОРИСОВ: Слушам! МАРИЕТА НЕМСКА: Уважаеми господин премиер, решението е същото, каквото беше представено на Вашето внимание с доклада на Междуведомствената работна група, на която бях ръководител и в която участваха експерти и юристи от нашата Правна дирекция, от правните дирекции на много други министерства. Това решение е решение за изменение на концесионен договор. Концесионният договор е договор между две равнопоставени страни, между концесионер и концедент. Тоест, тук нямаме заинтересовано лице, което да обжалва това решение. Тоест, този риск не стои относно падането на решението в съда, освен ако, разбира се, „Юлен“ като другата страна по договора не обжалват. Това е нещото, което би могло да бъде изтъкнато като аргумент за приемане на решението. ТОМИСЛАВ ДОНЧЕВ: Аз понеже имам дълъг опит с всякакъв тип процедури, направих, на база предишния си опит, един призив всичко да бъде максимално издържано. И нека да видим дали прогнозата ми е правилна. БОЙКО БОРИСОВ: Моят първи въпрос е план за управление на Пирин имаме ли? И не е ли редно първо да мине планът за управление на Пирин и едва след това да решаваме за концесията? В противен случай ми се струва, че слагаме каруцата пред коня. ВАЛЕРИ СИМЕОНОВ: В момента е на обществено обсъждане. Той ще постави точката, фактически, когато бъде приет в края на декември. БОЙКО БОРИСОВ: А защо първо нямаме план за управление на Пирин и на базата на този план за управление да върви тази точка тогава? Защото аргументите на тези, които са против, имат резон. Те нямат доказателство, че много от нещата, които се казват, отговарят на истината, и подозират, че едва ли не правим подарък на концесионера. И като няма план за управление на Пирин, страховете им какво ще се случи впоследствие никой не може да ги разсее. И понеже това е тема, която е изключително чувствителна, водим този дебат. От едната страна го има аргументът в това, което Каракачанов казва – за нуждите на регионите. Но от друга страна е страхът на еколозите и на неправителствените организации, че отново ще се постъпи урбулешката, така както стана в Банско с огромното строителство, което се наложи. Това също трябва да се има предвид. Не подценявам общественото обсъждане, за което Валери Симеонов каза, но какво пречи всичко това да го има на сайт и под него да пише всеки мнението си. КРАСИМИР КАРАКАЧАНОВ: Мисля, че най-големият проблем е, че години наред едни хора рекетират държавата. Това е най-големият проблем. И сега ние тук се гънем и се гърчим, страхувайки се някой да не дойде да затвори Орлов мост. Ами, ако го направи незаконно, колеги, извинявайте, има закон, който трябва да се спазва. Ако аз направя нещо незаконно, същите тези, които между другото, извинявайте, но са чисто политическа структура – те участват в политиката, тези хора се явяват по избори. Това не е някаква гражданска структура, която се бори за чистия въздух или за врабчетата, или примерно за бялата лястовица, черния щъркел и т. н. Това е политическа структура, от която какво очакваме всички ние? Неучастваща във властта, опозиционна, очакваме ние тази политическа структура да ни ръкопляска, при положение, че те от това се изхранват много години. И сега ние, за пореден път, ще се огънем, ще го отложим далеч във времето, неизвестно кога, защото някой щял да ни атакува. Има си процедури. Имало е обществено обсъждане, качени са на сайта за обсъждане тези неща. БОЙКО БОРИСОВ: Не е качено на сайта! КРАСИМИР КАРАКАЧАНОВ: Как? Другото, Планът за управление на Пирин, е качен. БОЙКО БОРИСОВ: Планът за управление е качен, но Планът за управление не е приет и може да се предположи, че между двете неща ще се направи така, че това, което концесионерът иска, да му се случи, обикаляйки, шиканирайки между тези две процедури. КРАСИМИР КАРАКАЧАНОВ: Няма как да му се случи. БОЙКО БОРИСОВ: Как да няма? Всички сме казали и в предизборните си програми, и това, което сме говорили, че сме за втори лифт, но при ясни процедури и без нито метър гора или земя да бъде харизана за други цели. КРАСИМИР КАРАКАЧАНОВ: Абсолютно това е говорено. БОЙКО БОРИСОВ: Тук спор няма. Въпросът е покрай този втори лифт, след като нямаме план за управление на Пирин и след като слагаме първо каруцата пред коня, приемайки концесията, без това да е публично на сайт за обществено обсъждане, където всеки четящ и недошъл на тази среща да може да си напише мнението или да каже съображенията си, или да сложи своите аргументи…. Защото куп недостатъци се изтъкват, и аз самият ги намирам за правилни. Хубави-лоши, неправителствените организации са приети и са основна власт, ако щете дори в Европейския съюз. И в случая дали се харесваме или не, е въпрос на избор, но не и аргумент. Първо не трябваше ли министърът да бъде тук и да излезе и да обясни и да поеме отговорност, да отиде да се срещне с тях и да защитава позицията си? Кое налага когато го няма Нено Димов да я вкарваме тази точка? Няма го титулярят, който да я защитава, да слиза на микрофона, да се среща с еколозите и да обяснява всичко това, което предлагате. ВАЛЕРИ СИМЕОНОВ: Аз не мисля, че липсата на министъра е пречка. Тук имаме заместник-министър, който е изцяло вътре в нещата. Второ, тези обяснения с въпросните протестиращи или несъгласни, тези обяснения вече бяха правени, бяха дадени. Аз не виждам какво ново може повече да се каже. Трето, както каза и началникът на Дирекция „Икономическа и социална политика“ няма никакъв риск от каквото и да било обжалване, защото заинтересованата страна е „Юлен“ в случая. Четвърто, не е вярно това, че ние се опитваме да сложим каруцата пред коня, тъй като, ако няма промяна на концесията, какъв е смисълът и въобще за какво да се променя общият план, няма причина да се променя. И в момента има действащ план и ние не сме в нарушение. Ние добавяме с един анекс, че може да се направят спортни съоръжения. Оттук нататък по никакъв начин ние не променяме законовия ред, който задължително изисква дори един стълб да се забие там, да се направи ОВОС. Значи цялата тази процедура ще бъде за всяко съоръжение, всъщност не говорим за всяко съоръжение, говорим за едно съоръжение, което да отпуши пропускателна способност. Там също се минава през екологична оценка, ОВОС, всичко абсолютно с възможности и правото за обжалване на всеки детайл. Ние в момента не даваме решение да се прави каквото и да било, ние разширяваме предмета на концесията и увеличаваме минимум два пъти концесионната такса. Това правим в момента. Все пак, това е тема и това решение вече три години се върти, обсъжда се на маси, на Съвети за развитие, не знам си къде още и то не е необходимо да бъде, въпреки всичко, че не е необходимо, то е обсъждано и е поставяно точно в този вид, в който ви го представям на вас и на другата страна. НИКОЛИНА АНГЕЛКОВА: Господин премиер, колеги, всички напълно подкрепяме изграждането на втори кабинков лифт и всъщност стимулиране на зимния и на ски туризма, но аз съм съгласна както с Вас, така и с господин Дончев, че трябва да се изпипа, защото имаме опита от последните три години. Освен това, да не забравяме, че „Пирин“ е в ЮНЕСКО и трябва да видим разширяването допълнително на буферната зона какво влияние ще има и там. Така мислим ние. Всъщност, ние бяхме и в ЮНЕСКО да водим преговори за това и смятам, че трябва допълнително да се изпипа в детайли и може би задължително, след като се очаква Планът за управление на Парк „Пирин“ да влезе скоро в сила и обжалването да приключи, тогава да се внесе тази точка, за да се разсеят съмненията на „Зелените“, че всъщност не се дава разрешение за изграждане на нищо друго, освен кабинков лифт. Защото проблемът, който ние сме срещали при редица обществени обсъждания, които са правени по тази тема, е всъщност липсата на доверие от страна на неправителствените организации, че даването на едно такова разрешение няма да доведе до друго строителство, а не до кабинков лифт. И може би е добре и концесионерът да внесе предварително инвестиционно намерение, за да може да си мине то съответната оценка и оценка на въздействието, за да се докаже, че става въпрос именно за строителство и желание за кабинков лифт, какъвто всички ние искаме да има. Защото смятам, че абсолютно всички сме на едно мнение и това ни е заложено не само в предизборните програми, но и в Програмата за управление. Трябва да имаме изграждане на втори кабинков лифт не само на Банско, но и във всички други планински курорти и също разширяване на ски писти и съоръжения. Въпросът е за реда и начина, по който това да се осъществи. Освен това, общественото обсъждане, хубаво е всичко това да бъде качено и на strategy.bg, който е официалният сайт на правителството за обществени консултации. Другото – по отношение на обжалването всеки един може да обжалва и съдът преценява дали е заинтересована страна или не и дали да уважи или не жалбата. Но всеки един има право да обжалва. Съдът трябва да прецени. Казвам го от личен опит, при нас непрекъснато се обжалва всичко и съдът преценява. Благодаря. ВАЛЕРИ СИМЕОНОВ: Да, трябва да се пипне, само че ми кажете какво трябва да се пипне. Достатъчно дълго време, достатъчно компетентни хора. Това, което в момента ви предлагаме, е въпрос, който е обсъден на Политическия съвет на коалицията. Господин министър-председател, току-що ми пратиха съобщение – във Фейсбук Прокопиев, прокопиевци ликуват, че точката за „Пирин“ е изтеглена. Ако мачът е свирен, поне трябваше да кажете да не гоним топката. Благодаря. БОЙКО БОРИСОВ: По принцип, точка от дневния ред, когато е влязла в системата на МС, не може да се изтегли. Може да я изтегли само вносителят и то на самото заседание. Така че, кой как ликува – това не е наша работа. В случая пак искам да кажа. И на Съвета на коалицията, и във всичките наши разговори сме единодушни за втори кабинков лифт и спорът не е дали да има втори кабинков лифт или да няма втори кабинков лифт. Единодушни сме, че ски туризмът, въобще туризмът по нашите планини трябва да се развива и да му се дадат такива условия, каквито има и в Австрия, и в Швейцария, и в много по-развити в това отношение от нас страни. Първото, върху което имам претенция е, че, министърът го няма, а той е основният, който трябва да защити този проект. Второ, нямаме план за управление на „Пирин“, който да гарантира, че не може нищо по тази тема да се направи в ущърб на природата и според мен по-първо и по-важно е приемането на Плана за управление на Пирин. Разсъждавайки само върху концесията, в случая, която, като я няма на сайт, публично, се създават предпоставки за съмнения. Именно това са ми трите претенции. И те по никакъв начин няма да попречат, ако всичко е наред. И ние тогава, каквито и протести да има за втора кабинка, можем да кажем „Колеги, ние защитаваме втората кабинка поради тази и тази причина, но не вредим на природата, каквито са притесненията ви“. Но след като не е качено на сайта и ми извадят, че концесионната такса е 200 хиляди лева и двойно като се увеличи и стане 400 хиляди, а печалбата е еди-каква си или еди-какво си, ние в това не сме сигурни. Искам да сме сигурни, защото това ще е един крайпътен камък заради тази втора кабинка. Планът за управление на „Пирин“, ЮНЕСКО и продължаване след това на всичките тези нови предложения, които ще правим за развитие на туризма, трябва да вървят по един и същи алгоритъм. Дали ще го направим сега или следваща сряда или, когато всеки детайл е изчистен – какъв е проблемът?! С една седмица или с две седмици, ако го забавим, какъв е проблемът? Ще си дойде Нено Димов, ще си го защити, през това време ще ги качите всичките тези неща на сайта. Който иска да протестира – да гледа и да напише мнение и ще го вкарате на следващо заседание. Не виждам проблем да си изпипаме детайлите. ВАЛЕРИ СИМЕОНОВ: Пак повтарям, това не са решения, които нелегално са пробутани в последния момент. Това са текстове, които са качени от 2013 година, обсъждани 2015-2017 година, предния мандат, но искам да ви кажа, че като отложим просто ще влезе в сила новият Закон за концесиите, всичко това трябва да започне наново да се подготвя и като документация, и всичко. Това ще стане. Всичко това е подготвено по досега действащия закон, който все още действа – старият Закон за концесиите. След това всичко наново трябва да се преработва – защо, аз не мога да си обясня. Аргументът какъв е, защо, не знам. ТОМИСЛАВ ДОНЧЕВ: Единственият аргумент е, че така ще падне. ВАЛЕРИ СИМЕОНОВ: От къде-накъде ще падне, как ще падне? ТОМИСЛАВ ДОНЧЕВ: В залата колегите юристи да кажат… Какви са шансовете, не да бъде жалено – защото шансовете да бъде жалено са 100%, какви са шансовете за една адекватна съдебна атака с риск по отношение на решението. Господин Кожухаров? Госпожо Цачева? ЦЕЦКА ЦАЧЕВА: Благодаря, господин Дончев, за призива към юристите. Първо, дава се проект на решение за страните, които са подписали концесионния договор, да го подпишат с изменение. От тук насетне, ако има претенции към редакцията на проекта за решение, ако има предварително от хората с опит, знание и виждане къде би могъл, кой текст би могъл да бъде атакуван, аз бих приела една такава позиция – да се даде срок, за да се прецизира проектът за решение. Но просто така, че ще бъде обжалено и ще бъде свалено в съда, мисля, че не е сериозен аргумент. Освен това, който и акт да е, с оглед такъв интерес, какъвто безспорно съставлява проблемът, винаги ще има недоволна страна, която ще обжалва, винаги. Аз не мисля, че можем да направим редакция, в която предварително, изпреварващо да кажем, че няма да има недоволни и няма кой да жали. Но ако сме убедени в прецизността на редакцията, тогава няма да има проблем. Сега разбирам, че се говори за точно – дайте текстовете, които считате, че трябва по-коректно да бъдат, да го отложим с една седмица решението. Но не приемам, че изцяло априори може да се каже, че този акт би паднал в съда. НИКОЛИНА АНГЕЛКОВА: Тъй като по отношение на този концесионен договор има спор по отношение на предмета и за това каква е територията на концесията и притесненията на неправителствените организации са по отношение на разширяването на обекта на предмета на концесията с много голяма квадратура, и на база на това… Аз затова казвам, че това е спорът, който се води с неправителствените организации и затова трябва да се качи на сайта, за да се види ясно предметът на концесията, каква е квадратурата, къде. Защото е със старите топографски схеми. ВАЛЕРИ СИМЕОНОВ: Всички го имате, това е. Нищо повече. Никой не излиза извън територията на концесията. НИКОЛИНА АНГЕЛКОВА: Така е, но затова е хубаво да се отложи, а не да се взима решение днес, за да се качи на сайта и да се види, че всъщност не се разширява предметът на концесията по начин, по който да нарушава целостта на Национален парк „Пирин“. Другият проблем е, че трябва също ЮНЕСКО да се информира и от МОСВ ще си кажат, защото то е защитена…, целият парк е в ЮНЕСКО и има буферна зона и при промяната на предмета на концесията трябва да се види дали се нарушава тази буферна зона и по какъв начин и съответно трябва предварителна информация, защото след това ние ще влезем в процедура там. Вие много добре го знаете това и трябва предварително трябва да се информира ЮНЕСКО, Секретариатът, по тази причина. Затова е хубаво цялата тази процедура да си премине, защото ние я търкаляме вече трета година. Аз, като министър на туризма, най-много от всички искам да имам втори лифт на Банско. И към мен непрекъснато валят всякакви оплаквания за опашки. Но за да можем да не го дъвчем това непрекъснато, просто трябва да си извървим всичките тези процедури. „Пирин“ е в ЮНЕСКО. Отделна процедура е. Всички детайли трябва да се изчистят. ВАЛЕРИ СИМЕОНОВ: Госпожо Ангелкова, тук са описани точка по точка геодезичните координати с „Х“ и с „У“, еднозначно. Никъде не се излиза извън предмета на концесията и територията на концесията. Нищо общо няма с буферни зони, с ЮНЕСКО и с каквото и да било. Това си е една концесия, която вече е решена, дадена и по която няма и не може да има никакви претенции. Ето я зоната, нарисувана е и тук има 20 листа отзад точка по точка описани всички координати. НИКОЛИНА АНГЕЛКОВА: Тъй като договорът е изключително стар и е писан при предишния ЗУТ, при разглеждането в междуведомствената група имаше проблеми с координационните точки – затова споменавам това. И е хубаво да се качи за обсъждане и да се обсъди. БОЙКО БОРИСОВ: Аз не мога да разбера какъв е проблемът да изчакаме една седмица да си дойде министърът като за начало. През това време всичко да се качи на сайт, за да е спазена процедура за публичност. Казват, че не е качена. И да използваме тази една седмица, господин Симеонов, Каракачанов, министрите, заместник-министрите, които са по туризъм, екология – да се изговори още веднъж, да се поканят тези неправителствени организации и всички „Х“, „У“, за които говори господин Симеонов, поканете всички медии на тази среща, и кажете ясно: „Излиза ли се от зоната? Не се излиза. Какъв подарък е това, като не е подарък?“. Тогава вече с този аргумент ще го вкараме другата седмица или когато всички проблемни детайли са изчистени между двете страни. Това е най-важното нещо. Не искам съмнения и обвинения за подаръци! Четири години! Министърът на екологията имаше време да направи това и точно него да го няма, да си го защитава, не ми се вижда нормално. ТОМИСЛАВ ДОНЧЕВ: Кога се връща? ВАЛЕРИ СИМЕОНОВ: Немска, новият закон кога влиза? МАРИЕТА НЕМСКА: На 1 януари 2018 г. влиза в сила новият Закон за концесиите и тогава – не е невъзможно, но трябва да се преработят текстовете и основанията. Няма проблем. БОЙКО БОРИСОВ: Не искам да давате повод, че правим нещо тайно, задкулисно или в полза на някой. ТОМИСЛАВ ДОНЧЕВ: За да избегнем някакви странични емоции, доколкото разбрах, министърът на екологията е тук на 10-ти, което означава, че на следващо редовно заседание на Министерски съвет то ще протече в присъствието на министъра. В този смисъл, каква пречка има същата точка при всички усилия да бъде абсолютно законово изрядна да бъде разгледана в присъствието на министъра на околната среда? Има ли пречка? БОЙКО БОРИСОВ: Да отложим точка 29 за следващо заседание, при пълна готовност. Против? – Господин Симеонов е против. Каракачанов се въздържа.", "date": "2017.12.06", "title": "Премиерът отлага промените в концесията за Банско, иска публичност (Стенограма)"}
{"url": "https://www.24chasa.bg/novini/article/6597412", "text": "28 приватизационни сделки е изпратила ДАНС на прокуратурата с писмо от първи декември 2016 г., съобщи главният прокурор Сотир Цацаров пред парламентарната комисия по правни въпроси. Той бе поканен за диалог по различни теми. Цацаров съобщи, че на първи декември 2016 г. е изпратено писмо от шефа на ДАНС, отнасящо се до проблеми с приватизационни сделки. От доклада станало ясно, че от 1992 г. са сключени 6967 сделки с държавни активи и 7023 с общински активи. В писмото се посочвало и 5 основни проблема. Единият бил липса на единен закон. Вторият - преференции на РМД-тата и членове на управителните съвети да се включат в приватизацията. Третият проблем - немотивирано сключване на допълнителни споразумения като например анекси към сделките, отпадане на задължения за трудова заетост. Друг проблем бил липсата на следприватизационен контрол. Към писмото ДАНС приложил и няколко приватизационни сделки, сред които и тези за продажбата на \"Софарма\", \"Кремиковци\", \"Победа\", \"Техноимпекс\",\" Бургаски корабостроителниц\", \"Бургаски пиво\". За всяка от сделките започнала проверка на 9 декември, като станало ясно обаче, че досъдебни производства не могат да се образуват поради изтекла давност. Това било становището както на Софийска градска прокуратура, която основно е проверявала сделките, така и на Софийска апелативна прокуратура, която е потвърдила отказа. След като бил постановен отказ от ДАНС ,отказали да изпращат повече материали. Главният прокурор уточни, че в информационната система на прокуратурата делата не фигурират като приватизация, а по два основни текста от наказателния кодекс 283 А и 283 Б. От изявлението му стана ясно, че от 2004 г. откогато съществува автоматичната информационна система до момента са образувани около 700 дела по този текст. Едно от досиетата, изпратено от ДАНС е било за приватизацията на \"Техноимпекс\". По отношение на него на 26 май 2016 г. СГП е прекратила преписката, а на 12 юли Апелативна прокуратура София е потвърдила решението. Изводът е бил, че не са налице данни за извършено престъпление и са изтекли давностните срокове.", "date": "2017.12.06", "title": "28 проблемни приватизационни сделки изпратила ДАНС на прокуратурата"}
{"url": "https://www.24chasa.bg/novini/article/6597438", "text": "Министър-председателят Бойко Борисов и главният изпълнителен директор на Световната банка ще открият утре форум, който поставя началото на инициатива в подкрепа на регионалната интеграция на Западните Балкани, съобщ7иха от пресцентъра на Министерския съвет. На конференция в Националния дворец на културата по покана на българския премиер ще бъдат косовският президент Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан. Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.06", "title": "Борисов открива форум за регионалната интеграция на Балканите"}
{"url": "https://www.24chasa.bg/novini/article/6597468", "text": "Европа гледа към германските социалдемократи. Те са най-важната лява партия и от нас всички зависи, дали Европа ще стане по-справедлива и по-социална в бъдеще. Това заяви председателят на ПЕС Сергей Станишев, който бе в Берлин, за да подкрепи социалдемократите преди конгреса им, започващ в четвъртък. На конгреса на германската социлдемократическа партия ще стане ясно, дали партията ще управлява отново в голяма коалиция с християндемократите. За да подкрепят такова решение на международен конгрес на европейските социалисти в Берлин днес събраха представители на всички големи социалдемократически партии в Европа, начело с лидера им Сергей Станишев. Той посочи, че ако социалдемократите не се преборят за социални промени в ЕС, то Европа ще се промени по начин, по който няма да хареса на никого. „Хората не виждат дали Европа ги защитава, дали се грижи за техните лични съдби. Това е причината за възхода на националистическите и ксенофобски партии. Европа трябва да се промени. И сега всички очи са насочени към германската социалдемократическа партия“, заяви той. Конгресът бе открит от председателят на германските социалдемократи Маритн Шулц. Той също призова съпартийците си да не спират да мислят за европейската задача, която имат социалдемократите и шанса да променят Европа според разбиранията си. „От 10 години на власт са консервативни партии и чак сега Европейската комисия забеляза, че неравността в Европа се е увеличила и между бедни и богати има пропаст“, посочи той. На партийния конгрес Мартин Шулц ще кандидатства отново за председател на партията. На гласуване ще бъде подложено и предложението социалдемократите да участват в преговори за съставяне на голяма коалиция", "date": "2017.12.06", "title": "Станишев към германските социалдемократи:\nЦяла Европа сега вас гледа"}
{"url": "https://www.24chasa.bg/novini/article/6597475", "text": "2236 са проверките, извършени от инспекторите на Изпълнителна агенция по рибарство и аквакултури от началото на ноември до днес, съобщиха от пресцентъра на земеделското министерство. Те са по река Дунав, в Черно море, на пристанище при разтоварване, в търговската мрежа, във вътрешните водоеми и за нерегламентирана продажба на риба и рибни продукти по пътните участъци. Резултатите от проверките са отразени в съответните Констативни протоколи. Установени са 111 нарушения, за които са съставени Актове за установяване на административно нарушение. Иззети са близо 15 000 м хрилни мрежи, 51 бр. винтери, 2 бр. драги, 60 кг бяла пясъчна мида, над 1000 кг риба, от която общо за страната над 500 кг е дарена. Останалото количество жива риба и мидите са върната незабавно във водата. В изпълнение на споразуменията за съвместна дейност ИАРА продължава добрата практика за съвместни проверки с други институции. Във връзка с Никулденски празници ИАРА Бургас засили контрола в търговска мрежа, по пътните артерии, при извършването на любителски и стопански риболов по пристанища и лодкостоянки. Голямо количество от иззетата с КП и АУАН риба от вида шаран беше дарена на Социален патронаж Бургас, за да достигне до трапезите на социално бедните граждани. 70 кг риба беше дарена от инспекторите на ИАРА в София на два социални домове за интеграция на хора с увреждания и подкрепа на деца и семейства. Рибата е конфискувана при проверка на служителите на язовир Искър. Задържани са били 5 мрежи с обща дължина 350 метра и са съставени актове. По-рано през седмицата е конфискуван бракониерски улов от 18 кг с 1 бр. мрежа с дължина 50 м., който е върнат веднага във водата. Общият брой на проверките от Звеното на ИАРА в София-област са 50 само за последната седмица. Част от проверките са извършени съвместно с РДГ София.", "date": "2017.12.06", "title": "ИАРА извърши 2236 проверки от началото на ноември, дари 70 кг конфискувана риба"}
{"url": "https://www.24chasa.bg/novini/article/6597476", "text": "\"Изключително съм развълнуван. Приемам този приз от името на всички наши клиенти, колеги. Прекланям се пред всички вас\". Това заяви новият агробизнесмен на България за 2017 г. Николай Стефчов, собственик и управител на фирма „Агритоп“. За първи път в конкурса на вестник \"Български фермер\" голямата награда бе връчена от председателя на Народното събрание Цвета Караянчева. \"Имахме за задача да изградим няколко работещи ферми. Пожелавам на всички колеги да усетят хубавото от тази работа. Да продължават да работят качествено и кадърно, предлагайки конкретни действия за разрешаване на дребните детайли\", каза той.   \"Това, което ни обединява е, че се явяваме като прозорец за българските фермери. Аз от 30 години знам за този вестник. Може и по-малко да е, но в маркетинга се опитваме да преувеличаваме положително. Вестникът обаче е важен фактор на българския пазар\", каза агробизнесменът за 2017 г. Нека да не забравяме, че всеки, който се чувства специалист в сектора, трябва да се развива в инженеринговата дейности. Искам да поздравя всички фирми, които получиха награди преди мен. Има много хора, които също са заслужили награди.  Той отчете и положителните резултати, които вече се виждат у нас като  подобрените условия за износ. Стефчов има 20 годишен опит в българското земеделие, а бизнесът си с фирма „Агритоп“ стартира през 2002 г. Младият и успешен предприемач последователно и с надграждане успя да утвърди фирма „Агритоп“ като безспорен лидер в сектора. С екипа на \"Агритоп\" Стефчов допринася за умножаването на устойчиво развиващи се модерни животновъдни ферми у нас. Компанията налага модел на работа, който е в полза на българското земеделие и животновъдство - компетентно консултиране, предоставяне на работещо решение и коректност към клиентите. През последните няколко години фирмата много активно развива инженеринговата си дейност– планиране, проектиране, изграждане, оборудване и експлоатация на животновъдни ферми. Изградените от фирмата ферми са ефктивно работещи стопанства и образци за модерно животновъдство. Призът връчва председателят на Народното събрание Цвета Караянчева. Призът \"Млад агробизнесмен\" бе за Венелин Делгянски. Той е един от най-типичните примери за фермер успешно второ поколение в агробизнеса - поел щафетата от баща си - Йосиф Делгянски. Семейната фирма „Гранд Агро“ в гр. Раковски стопанисва 75 хил. дка в 10 села на областите Пловдив и Стара Загора.  Отличието връчи Румяна Иванова, директор на дирекция „Малки и средни предприятия и агробизнес“ в Банка ДСК. \"Тази наградана не е само за мен като млад фермер.Трябва да знаете, че като мен има още стотици фермери, които наследяват земеделието и се грижат то да просперира в България\", заяви младият агробизнесмен.  Компания, наложила на пазара нов продукт(технология), е „Еуралис Семена България“. Тя бе отличена за налагането на българския пазар нова генетична група царевица Tropical Dent, която е следствие от близо 10 години задълбочено изследване и хиляди биотехнологични анализи. Хибридите, представители на тази технология са стабилни, значително подобряват добива и осигуряват отлично качество и печалба за фермерите. Отличието и ваучер за продукти на „Евроферт“ връчи Стефан Димитров, председател на Съвета на директорите на „Евроферт“. \"С този вестник ние си сверяваме часовника\", каза той. За най-добър износител  бе избран „Пелтина“, водещ производител на зеленчукови консерви за страната и чужбина и един от ключовите партньори на Лидл България с изключително добри резултати в износа през 2017 година. Консервната фабрика е в. гр. Искър, Плевенска област и работи предимно за външния пазар. В момента той заема над 85% от цялата произвеждана стокова номенклатура.   Тина Карадимова-Миланова, управител и собственик на „Пелтина“ получи отличието от Драгомир Илиев, търговски директор на \"Лидл България\". \"Чест и отговорност е да получа наградата на този светъл празник. От последните 16 години нашата продукция се изнася извън България, предимно в България. За тези години получихме международни признания и награди. Днес получаваме първата и най-ценнта българска награда\", заяви собственичката на фирмата.  \"Агроиноватор\" стана NIK, водеща компания в сектор земеделие, която повече от 15 години внедрява иновативни решения за автоматизация на земеделската техника, разработва собствени софтуерни продукти и развива най-модерната почвена лаборатория на Балканите.  Отличието връчва Любомир Коралов, заместник главен редактор на в. „Български фермер“. Получи го управителят на НИК Иво Куманов. \"Благодаря на \"Български фермер\" за високото отличие. Вече 15 години следваме нашата страст - да внедряваме нови технологии в земеделието. Вчера поставихме началото на новата ни инициатива - НИК Академи\", каза Куманов Победеител в категорията за компания, популяризираща добрите практики в животновъдството е HL-TopMix. То е сред най-успешните предприятия за производство на комбинирани фуражи и специализирани продукти за всички видове животни в България. Освен, че консултират и обучават животновъдите, специалистите на компанията популяризират сред тях и добри световни практики в храненето и отглеждането на животните.  Отличието връчи Блага Букева, редакционен директор на в. „Български фермер“. Получава го Габриела Стефанова, експорт мениджър на ТорMix. \"Благодаря за тази награда. Тя е още един знак за добрата съвместна работа. За нас е изключителна нагада, че компанията е разпознавана като доверен партньор\", каза Стефанова.  „Еко Асорти 05“ стана \"Агроинвеститор\". В последните три години управителят на фирмата Петър Байчев – носител на приза „Агробизнесмен на България“ за 2000 г., инвестира в повишаване и подновяване на мощностите, свързани с производствените процеси – производство и съхранение на зърно, производство и преработка на месо. Например: Модерна изцяло атоматизирана свинеферма за производство на 3000 бр свине. Изградена по мярка 121 на стойност 2 100 000 лв. Има и редица инвестиции в трактори, комбайни, зърнобаза, земеделски земи.  Отличието връчи Иванка Багдатова-Мизова, зам.-изпълнителен директор на Държавен фонд „Земеделие\". Получава го управителят на „Еко Асорти 05“ Петър Байчев. Той се похвали, че има напълно изпълнен проект.  \"Макар и с 36 точки\", пошегува се той. Фирма „Пестицид“ грабна приза за \"Агротърговец\". „Пестицид“ е предпочитан български търговец на семена, торове и препарати за растителна защита, но и производител, допринесъл с дейността си и продажбите за развитие на земеделските стопанства. Фирмата с 25-годишна история предлага разнообразие от над 2500 продукта за фермерите, собствена селекция и семепроизводство и качествени консултантски услуги. Отличието връчва Васил Аспарухов, главен редактор на в. „Български фермер“. Получава отличието Добромир Марков, търговски мениджър на „Пестицид“ за Южна България. \"Благодаря за оценката, която олицетворява тази награда\", каза Марков. Учен с принос за утвърждаването на българските сортове стана доц. Даниела Ганева , директор на института по зеленчукови култури \"Марица\" в Пловдив. Създателят на българските сортове домати \"Розово сърце\" и „Алено сърце“ е един от най-големите специалисти у нас в областта на селекцията и семепроизводството на зеленчукови култури. Тясно се занимава със селекцията при доматите. Институтът „Марица“ продължава да селектира и да произвежда семена от нови български сортове. След тях тази година са зеления фасул „Еврос“ и Ивайловска капия – съвместна разработка с Опитната станция в Пазарджик. Зам.-министърът на земеделието, храните и горите Вергиния Кръстева връчи приза. \"Това е наградата не само за мен, а за целия колектив, с който работя. Аграрната наука е важна за успеха и развитието на земделския бизнес и производство\",заяви Ганева. Следващата награда бе за Компания с принос в обучението на кадри - „Варекс“. Тя е една от водещите фирми в сектора търговия с машини за селското, горското и комуналното стопанства. Средната възраст на работещите във компанията е 35 години. Това се дължи на факта, че още в началото на дейността си \"Варекс \"се насочва към техническите университети в София, Пловдив и Русе, където със съдействието на ръководствата им, прави поредица от презентации с цел набиране на кадри сред дипломантите.  Ръководството на \"Варекс\" с готовност посреща всяка инициатива на университетите за практически занимания със студентите, а през 2018 г ще реализира проект с един от големите университети, обучаващи кадри за сектора. Отличието връчи управителят на „Медийна група България“ Венелина Гочева на Милен Радуков, директор следпродажбени услуги на „Варекс\". \"За нас е огромна чест и голямо признание\", каза той. И добави, че ще продължат да подават ръка на младите кадри и на образователната система.  Венелина Гочева изрази подкрепата си към добрите инициативи на компанията чрез кампанията на „Медийна група България“-\"Учи , за да работиш\".", "date": "2017.12.06", "title": "Николай Стефчов е агробизнесмен №1 на България"}
