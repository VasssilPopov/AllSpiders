{"url": "https://www.24chasa.bg/novini/article/8035248", "text": "Ген. Касем Солеймани - ръководител на страховитото подразделение “Кудс” на Революционната гвардия на Иран, бе наречен преди време от ЦРУ “най-могъщия оперативен работник в Близкия изток днес”. Той бе архитект на иранската военна експанзия в Близкия изток, на когото приписваха безброй подвизи на фронтовете в Ирак, Сирия, Ливан, Йемен и Газа. Бе посочен поименно и като поръчител на атентата срещу израелските туристи в Бургас през лятото на 2012 г. Месец след атаката в интервю за “24 часа” тогавашният вицепремиер на Израел и бивш шеф на израелското военно разузнаване Моше Яалон заяви: “Ние знаем кой стои зад атентата - това е Иранската революционна гвардия и по-специално бригадите “Кудс”, ръководени от Касем Солеймани. Този човек е поръчителят. Той е отговорен за цялата кампания на терор”. След интервюто иранското посолство в София веднага обвини Израел, че се опитва да дискредитира добрите връзки между Техеран и София. Солеймани бе начело на елитните ирански сили “Кудс”, провеждащи тайните операции в чужбина, още от 1998 г. Известно е, че 62-годишният генерал съветваше силите на Башар Асад в конфликта в Сирия, въоръжавайки хиляди мюсюлмански шиитски бойци да воюват заедно с тях, както и че дърпаше конците на паравоенни отряди в Ирак. В страната си този белокос тайнствен мъж, син на фермер, бе почитан като национален герой. Смятаха го за по-могъщ и от президента на страната и за човек, който до голяма степен определя политиката на Техеран в целия регион на Близкия изток. Напоследък все по-често се появяваше на снимки с върховния духовен водач аятолах Али Хаменей. “Военният фронт е истинският изгубен рай на човешкия род”, обясняваше Солеймани нежеланието си да влезе в политиката, в която често го намесваха. През годините няколко пъти плъзваха слухове, че е убит - при самолетна катастрофа през 2006 г. в Северозападен Иран и при бомбардировка през 2012 г. в Дамаск, която ликвидира високопоставени помощници на Асад. През ноември 2015 г. също бе разпространена фалшива новина, че генералът е убит или тежко ранен, предвождайки верни на Асад сили в битките край Алепо. В. “Гардиан” припомни, че през 2018 г. той отправи предупреждение към Тръмп: “Казвам ви, знайте, че сме близо до вас на място, където не мислите, че сме. Вие ще започнете войната, но ние ще я приключим.” В ракетната атака заедно с Касем Солеймани бе убит и Абу Махди ал Мухендис - шеф на иракските сили “Катаеб Хизбула\". Точно неговата организация стоеше зад скорошните атаки над американското посолство в Багдад. А преди това, по всяка вероятност, и зад ракетните атаки по саудитските петролни рафинерии. Абу Махди бе подозиран и за отвличането на катарските принцове в Ирак през 2015 г. Той бе ветеран от ирано-иракската война, сражавал се срещу режима на Саддам. А през 80-те години на миналия век в Кувейт задочно му бе издадена смъртна присъда. Ген. Солеймани и Абу Махди ал Мухендис бяха убити в зоната за контрол на летището в Багдад, но далеч след последния чекпойнт, където няма хора и коли. Което говори за една добре планирана операция. Смъртта на Солеймани предизвика взрив от реакции в Близкия изток. Рано сутринта в Йерусалим премиерът Бенямин Нетаняху събра силовите министри и ръководителите на тайните служби, за да бъдат обсъдени контрамерки в случай на иранска атака. По същото време в Техеран силите за сигурност се събраха на спешно заседание, което бе удостоено с присъствие от самия аятолах Хаменей - прецедент, какъвто не е имало в близките 30 години. Анализите на специалистите сочат, че иранците със сигурност ще отговорят на убийството, но това не означава началото на конвенционална война, а по-скоро асиметрична конфронтация. Става дума за координирани атаки срещу американските интереси и тези на техни най-близки съюзници на различни места по света. Това от своя страна може да предизвика Вашингтон към ракетни удари по ирански цели, включително и на територията на самата ислямска република. Възможно е да се очаква и иранска атака по Израел. Чуждите посолства там вече получиха най-висока степен на предупреждение. ", "date": "2020.01.03", "title": "Убитият от САЩ ген. Солеймани бе сочен от Израел за поръчител на атентата в Бургас"}
{"url": "https://www.24chasa.bg/novini/article/8030984", "text": "                                                                                                                                                                                                                                                                                                                                                                                                                                                                                                               Това е мястото, което бившата шефка на Нова телевизия почиташе и обичаше да разговаря с отеца в храма. Там тя заведе за първа молитва в живота няколко новородени момичета и момчета на близки хора. В понеделник - часове, след като завърши церемонията по водосвета на бойните знамена на Йордановден, през площада пред храма “Света София” ще влезе и Силва Зурлева. Жената, с чието име са свързани стартът и възходът на Нова тв, си тръгна неочаквано на 1 януари 2020 г. Направи го бързо и тихо, без да притеснява любимите си Мила и Минко и всички тези, които истински я обичаха. Със съпруга ѝ са празнували до два след полунощ в кръчмата на Ковачевица сред приятели от селото. Това е мястото, където тя се чувстваше свободна. Особено се гордееше през това лято, че в кръчмата помага на двамата собственици, белейки картофи, за да посрещат те своите гости. И дори това необичайно занимание я караше да се чувства необходима. След новогодишната наздравица остава за кратко сама в хола на старинната си къща в Ковачевица. Общува със съобщения с най-близката си приятелка - емоционално, но честно, както го прави през годините. Медиците дадоха своя отговор какво се е случило между последния SMS и 9 часа сутринта, когато съпругът ѝ я открива - сякаш полегнала върху няколкото стъпала в хола. Нелеп битов инцидент е причина за смъртта на Силва Зурлева, е категоричното заключение. Стълбите в къщата са били дървени, стръмни и хлъзгави. При падането смъртта е настъпила мигновено.", "date": "2020.01.03", "title": "Изпращаме Силва Зурлева на 06.01 - понеделник, в храма, който тя почиташе"}
{"url": "https://www.24chasa.bg/novini/article/8035012", "text": "Турция призовава за здрав разум в Ирак, заяви турският президентски говорител Ибрахим Калън след убийството на високопоставения ирански генерал Касем Солеймани при американски въздушен удар в Багдад, предаде Анадолската агенция. Турция отправи този призив към всички засегнати страни, като апелира да се избягват действия, засилващи напрежението. Съединените щати заявиха, че са убили генерал Солеймани, командващ елитната част \"Кудс\" на Корпуса на гвардейците на ислямската революция, тъй като той \"активно е разработвал планове за нападения над американски дипломати и военнослужещи в Ирак и в целия регион\", предава БТА. Говорителят на турския президент заяви още, че последователните грешки напоследък, сектантските подходи и чуждестранните намеси в региона заплашват световния мир и стабилност. По думите му Турция е особено разтревожена, че нейният съсед Ирак ще се превърне в зона на напрежение, нестабилност и борби за надмощие. Въздушният удар на САЩ срещу Солеймани ще задейства ново напрежение и конфликти в региона, каза Калън, като добави, че Турция ще продължи да използва всички средства на дипломацията, за да гарантира регионалният и световният мир.", "date": "2020.01.03", "title": "Турция призовава за здрав разум в Ирак"}
{"url": "https://www.24chasa.bg/novini/article/8031413", "text": "“България е разделена на три основни зони по сеизмичните си особености В най-слабоактивната сградите са изчислени да издържат до седма степен, във втората - до осма, а в райони като столицата, около Пловдив и в други такива сеизмично по-активни райони - до девета степен”, каза инж. Светлана Николчева от камарата. “Вярно е, че веднага след промените контролът върху строителството отслабна. Но още през 1993 г. на проектантите бе сложен допълнителен надзор - още един човек, който преглежда всеки проект специално за сеизмичната му устойчивост. На практика тя е най- контролираното нещо във всеки строителен проект, много повече, отколкото всяка друга част на проекта. Там се правят наново всички сметки и чертежи и не се допускат отклонения”, твърди Николчева. Според нея панелните сгради в голямата си част са по-устойчиви на земетресения, отколкото много други, главно заради еластичността им. “Сегашната паспортизация на сградите, стига да се направи както трябва, а не формално, ще доведе до още по-голяма сигурността тези сгради, защото на проверка подлежат всички връзки между панелите”, обясни инж. Николчева. Съвременните технологии дават възможност проверките да се правят дистанционно, проблемът е, че трябва да се влиза в частна собственост, защото повечето апартаменти са на физически лица, добави тя. Земетресението в Перник през 2012 г. бе със степен 5,8, но по скалата на Рихтер, т.е. малко по-силно от това в Стражица през 1985 г. То не причини особени щети най-вече защото е било плитко и с голяма честота. “В такива случаи по-застрашени са малки и леки сгради. Големите и стабилни са по-застрашени при по-ниски честоти”, каза Николчева. “Липсата на сериозни поражения по сградите при пернишкото земетресение доказва, че няма място за драма Тогава бях член на комисия, която обиколи пострадалите райони, и съм виждал с очите си, че най-страшното бяха пукнатини в мазилката”, каза ректорът на УАСГ проф. Иван Марков. В момента учебното заведение търси усилено към 30 млн. лв., за да обзаведе съвременна лаборатория за изпитване на сеизмичната устойчивост на проекти на нови сгради. Технологията ѝ изисква на всеки нов проект да се прави умален модел с реалните материали и макетът да се постави в условия на земетръс. Разрушенията по макета се измерват и така най-лесно се проверява дали реалната сграда ще издържи и какви поражения могат да ѝ се случат. т Букурещ до София и из балканските страни поредица правителства не съумяват да обърнат внимание на рисковете за сградите при земетресение. Това констатира “Ню Йорк таймс” в статия във вчерашния си брой. Вестникът припомня за земния трус на 26 ноември в Албания с магнитуд 6,4, причинил смъртта на над 50 човека и наранявания на стотици и оставил хиляди без покрив. “Тази трагедия отправя ясно предупреждение към региона, който в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус. Според тях властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба. В резултат милиони хора обитават жилища, които едва ли ще издържат голямо земетресение”, пише вестникът. За България се цитира експерт от софийския Университет по архитектура, строителство и геодезия (УАСГ), според когото България е може би по-добре подготвена от някои от съседите си, но опасения пораждат новопостроените сгради. По думите му приземните етажи на някои от новите сгради са превърнати в магазини и на покривите е добавен допълнителен етаж, което е риск при земетресение. Пред вестника Петър Павлов, директор на Националния център по сеизмично инженерство към УАСГ, призовава в България да бъде създадена национална сеизмична лаборатория. ", "date": "2020.01.03", "title": "В България сградите ще издържат земетресение до девета степен"}
{"url": "https://www.24chasa.bg/novini/article/8035075", "text": "Генералният секретар на ООН Антониу Гутериш е силно притеснен от повишаването на напрежението в Близкия изток, заяви неговият говорител Фархан Хак, цитиран от Франс прес и Ройтерс, предаде БТА. \"Генералният секретар винаги е препоръчвал деескалация в Персийския залив. Той е силно притеснен от неотдавнашната ескалация. Това е момент, в който лидерите трябва да покажат максимална сдържаност. Светът не може да си позволи още една война в Персийския залив\", добави той. Сирийското външно министерство осъди \"престъпната американска агресия\" и \"опасна ескалация\" в региона, предаде ДПА, цитирайки агенция САНА. Агенцията съобщи, че президентът Башар ал Асад е изпратил съболезнователна телеграма на иранския върховен лидер Али Хаменей, в която го уверява, че \"сирийският народ ще запази спомена за генерал Солеймани\", който е \"защитавал страната от тероризма заедно със сирийската армия\". \"Извършеното от САЩ престъпление само ще укрепи решимостта на Сирия и Иран да се противопоставят на подривната американска политика в Близкия изток\", заявява Асад. Водещата коалиция на сирийската опозиция в емиграция приветства американския удар, който е \"сложил край на един от най-големите военнопрестъпници в Сирия и региона\" и който \"потвърждава, че светът е способен да спре Иран и да защити сирийските граждани, ако поиска\", заяви в Туитър Насър Харири, лидер на сирийската опозиция в емиграция. По време на седмичните протести срещу режима на Башар ал Асад и неговите съюзници в северозападната провинция Идлиб, доминирана от джихадистите и намират убежище бунтовниците, демонстранти се радваха на американския удар. \"Благославяме смъртта на терориста Солеймани, благодарим, Тръмп\", пишеше на един от плакатите, предаде АФП от мястото на събитието. В град Дана, в северната част на провинцията, близо до границата с Турция, на пазара местен жител предлагаше сладки на минувачите, за да се почерпят по повод новината, съобщи коренспондент на агенцията.", "date": "2020.01.03", "title": "Гутериш: Светът не може да си позволи още една война в Персийския залив"}
{"url": "https://www.24chasa.bg/novini/article/8034229", "text": "За САЩ и Израел той бе фигура, за която се знаеше малко, човек, който командваше иранските проксита и отговаряше за бойците в Сирия, подкрепящи президента Башар Асад, виновник за смъртта на американски войници в Ирак. Солеймани оцеля в ужаса на дългата война, която Иран води през 1980-те години с Ирак, и пое контрола върху елитните Бригади \"Ал Кудс\" на Революционната гвардия, на които бяха възложени иранските кампании в чужбина. Сравнително неизвестен в Иран преди американското нахлуване в Ирак през 2003 г., популярността и мистичният ореол на Солеймани толкова придобиха такава сила, че американски официални лица призоваха за убийството му. За петнайсетина години Солеймани бе станал най-разпознаваемият ирански фронтови командир, отхвърлил призивите да влезе в политиката, но натрупал същата, ако не и по-голяма мощ от цивилното ръководство. \"Фронтът на войната е изгубеният рай на човечеството - каза Солеймани в интервю през 2009 г. - Има един рай, който се описва на хората като поточета, красиви нимфи и тучна зеленина. Но има и друг вид рай. . . . Военният фронт е истинският изгубен рай на човешкия род\". Върховният ирански лидер аятолах Али Хаменей веднъж нарече Солеймани \"живия мъченик на революцията\". Късметът му изневери, след като няколко пъти плъзваха слухове, че е умрял. Така стана при самолетна катастрофа през 2006 г. в Северозападен Иран, в която загинаха други военни, и при бомбардировка през 2012 г. в Дамаск, която уби високопоставени помощници на Асад. Сравнително неотдавна, през ноември 2015 г., тръгна слух, че генералът е убит или тежко ранен, предвождайки верни на Асад сили в битките край Алепо. В родината му се говори, че роденият на 11 март 1957 г. Солеймани е израснал край планинския исторически ирански град Рабор, известен с горите си, с овощните си градини от кайсии и праскови, с кестените си, както и с храбрите си войници. Според Държавния департамент на САЩ той е роден в иранската религиозна столица Кум. Малко неща се знаят за детството му, макар че според ирански източници бащата на Солеймани е бил селянин, който е получил парче земя при властването на шах Мохамад Реза Пахлави, но по-късно затънал в дългове. След свалянето на шаха, пометен от Ислямската революция през 1979 г., младият Солеймани се присъединява към новосформираната Революционна гвардия. Участва в потушаването на кюрдските вълнения, избухнали в северозападните райони на страната след революцията. Скоро след това Ирак нахлува в Иран и започва дългата и кървава 8-годишна война между двете страни. В боевете загиват над 1 млн. души. Иран на няколко пъти изпраща в минните полета и под огъня на иракските сили части от леко въоръжени войници, някои от които са съвсем млади. Частите, в една от които служи Солеймани, са били атакувани от иракските сили и с химически оръжия. В тази касапница Солеймани става известен с опозицията си срещу \"безсмислените жертви\" на бойното поле. В същото време той понякога плаче от вълнение, увещавайки своите бойни другари да влязат в битка, като прегръща всеки един от тях. След иракско-иранската война Солеймани почти изчезва за няколко години от полезрението, което анализатори отдават на военновременните му разногласия с Хашеми Рафсанджани, който става президент на Ирак от 1989 до 1997 г. След Рафсанджани обаче Солеймани оглавява Бригадите \"Ал Кудс\" (арабското название на Ерусалим). Много се сближава с Хаменей - толкова, че върховният лидер става кум на дъщерята на генерала. Като шеф на силите \"Ал Кудс\", Солеймани ръководи задграничните операции на корпуса на гвардейците и скоро след нахлуването в Ирак през 2003 г. и свалянето на Саддам Хюсеин привлича вниманието на американците. В секретните дипломатически грами на Държавния департамент, извадени наяве от \"Уикилийкс\", американски високопоставени лица открито обсъждат иракските усилия да се влезе във връзка със Солеймани, за да бъдат спрени ракетните атаки срещу строго охраняваната Зелена зона в Багдад през 2009 г. В друга секретна телеграма от 2007 г. Солеймани признава пред американците, че разполага със стотици агенти в Ирак, като в същото време \"се заклева в гроба на (покойния аятолах) Хомейни, че не е дал разрешение за нито един куршум, изстрелян срещу САЩ.\" Американски официални лица на времето не повярваха на това твърдение на Солеймани, тъй като гледаха на Иран едновременно като като на подпалвач и пожарникар в Ирак, който контролира някои шиитски милиции и в същото време подклажда недоволство и предприема въоръжени атаки. САЩ обвиниха тогава \"Ал Кудс\" за едно нападение срещу Кербала, при което бяха убити петима американски войници, както и за обучаването и снабдяването с материали на бомбаджии, чиито самоделни взривни устройства всяваха ужас сред войниците. В реч през 2010 г. американският генерал Дейвид Петреъс (тогава командващ силите на САЩ в Ирак) спомена за получено от Солеймани писмо, в което той уверява американския си колега, че \"аз, Касем Солеймани, контролирам иранската политика спрямо Ирак, Ливан, Газа и Афганистан\". САЩ и ООН поставиха Солеймани в санкционния списък през 2007 г., макар че неговите пътувания продължиха. През 2011 г. американски официални представители казаха, че е обвиняем по един много странен заговор на \"Ал Кудс\" да наеме мексикански наркобарон за убийство на саудитски дипломат. Най-голяма известност обаче Солеймани придоби в сирийската гражданска война и чрез бързия възход на групировката \"Ислямска държава\". Иран - мощен поддръжник на Асад, изпрати Солеймани в Сирия няколко пъти, за да оглави атаки срещу ИД и други противници на управлението на Асад. Докато предвожданата от САЩ коалиция се фокусираше върху въздушните удари, при няколко наземни победи на иракските сили се появиха снимки, на които се виждаше, че Солеймани е начело на атаките и никога не носи бронежилетка. \"Солеймани ни учеше, че смъртта е началото на живота, а не краят му\", каза един командир на иракска (шиитска) милиция. (От БТА)", "date": "2020.01.03", "title": "Кой е Солеймани - генералът, заради когото Тръмп може да започне война"}
{"url": "https://www.24chasa.bg/novini/article/8035089", "text": "ГЕРБ и ДПС не са получили дарения за кампанията си за местните избори, а на коалицията \"БСП за България\" физически лица са дарили общо 338 000 лв. Това става ясно от  От ГЕРБ са похарчили малко над 2 млн. лв., от които над 446 хил. лв. за медийни услуги и близо 1,2 млн. за плакати и рекламни материали. Разходите на ДПС са 890 хил. лв.. \"БСП за България\" е дала около 1,2 млн. лв., от които 575 хил. лв. за медийни участия. Дарения от физически лица имат НФСБ и \"Атака\". Разходите на партията на Волен Сидеров са около 350 хил. лв. ВМРО е финансирала кампанията си от субсидията и членския внос - около 662 хил. лв. Йорданка Фандъкова е похарчила 156 хил. лв. за спечелването на новия си мандат, а основният й опонент Мая Манолова, която загуби, е имала разходи за 190 000 лв. Манолова е получила 171 дарения от физически лица, Фандъкова не е декларирала такива. Кандидатът на \"Спаси София\" Борис Бонев е финансирал кампанията си с лични средства и 73 дарения от физически лица. Разходите му са близо 24 хил. лв. На сайта на Сметната палата няма отчет на издигнатия от \"Демократична България\" Борислав Игнатов.  \"Демократична България\" се оказва с най-голяма дарение от бизнеса - 100 хил. лв. от старозагорската строителна фирма \"Левкоин\" ЕООД. \"Универсстрой Стоянови\" е предоставила безвъзмездно на коалицията два билборда за 2872 лв. Даренията от физически лица и кандидатите на коалицията са 24 хил. лв. \"Воля\" е получила четири дарения от пловдивската фирма за производство на велосипеди \"Макском\" за общо 48 хил. лв. Фирмата е на Максим Митков, чиято съпруга Нина Миткова бе депутат от \"Воля\", но напусна по лични причини. Разходите за кампанията са малко над 141 хил. лв. Коалиция \"Съюз за Пловдив\" на Дани Каназирева, която след не успя да победи, но стана областен управител, е получила 5 хил. лв. от фирма \"Стойчев и син-ДС\", която се занимава основно с транспортно обслужване. Партията на зелените е получила дарение от 10 хил. лв. от \"Марели Системс\", която се заминава с продажба на осветителни тела, и 3 хил. лв. от \"Агро мел 2011\", която има фуражен завод в Симитли. НФСБ е декларирала непарично дарение от строителното предприятие \"Възход-Арньо - Апостолов и Лазаров\". От \"Атака\" са изхарчили около 350 хил. лв. ВМРО е финансирала кампанията си от субсидията и членския внос, а разходите са около 662 хил. лв.", "date": "2020.01.03", "title": "ГЕРБ и ДПС без дарения за местния вот, БСП получила 338 000 лв. от симпатизанти"}
{"url": "https://www.24chasa.bg/novini/article/8035284", "text": "Министърът на външните работи на Сърбия Ивица Дачич заяви днес, че Белград не подтиква конфликти в Черна гора, а се застъпва за мир и диалог и има легитимно право да говори за сърбите в Черна гора, предаде Танюг, цитирана от БТА. Изразяваме своето несъгласие със закона за свобода на вероизповеданията, тъй като е насочен против правата и свободите на сръбския народ и Сръбската православна църква, каза Дачич. Те са граждани на Черна гора, но Сърбия има задължение и право да говори за техния интерес, права и свободи като граждани на Черна гора от сръбска националност, заяви Дачич пред журналисти, припомняйки, че според преброяването сърбите в Черна гора са 29 процента. Що се отнася до опита за подпалване на черногорското знаме в Белград Дачич каза, че министерството, което той оглавява, най-остро е осъдило този акт.", "date": "2020.01.03", "title": "Дачич: Белград има легитимно право да говори за сърбите в Черна гора"}
{"url": "https://www.24chasa.bg/novini/article/8031703", "text": "“Нямаме доктор, училище, магазин, нормален път, интернет. Другаде си имат всичко. Но не се оплакваме, при нас не стават катастрофи, убийства, въобще лоши работи не се случват. Не искам другаде да живея. Вече сме стари, кой където си свикне”, казва 68-годишната Севдалина Асенова от златоградското село Кушла. В селцето на метри от границата с Гърция животът сякаш е замрял такъв, какъвто е бил преди 50 години. През 1984 г. било затворено училището, въпреки че имало деца, и тогава цели фамилии напуснали селото. С времето затворил магазинът, тъй като нямало достатъчно хора. Лекарите не искали да ходят в Кушла, защото постоянно живеещите са малко, а и част от пътя е черен. Всички кушленци са записани към практиките на различни джипита в Златоград. Сега населението е намаляло 10-15 пъти и жителите са едва 45 души, предимно възрастни хора. Всички обаче повтарят в хор, че отскоро имат течаща вода. Бити са две сонди и с помощта на помпи вече има отклонения до всяка къща. Преди това всеки се оправял както може. “Един бе опънал маркуч от извор, друг носи в кофи от герана. Сега вода има, но хора няма, голямо теглило е било”, маха с ръка Митко Асенов. Хляб идва два пъти в седмицата с микробус. “Месим си на ръце, когато купешкият започва да мухлясва”, обясняват възрастните жени. Дори кметският наместник, който е родом от селото, но живее и работи в Златоград, идва веднъж седмично - в събота. Шофьорът на микробуса носи и други хранителни продукти, но само по поръчка. При заявка се доставят както фураж за кравите, така и лекарства. В селото до 1990 г. достъпът е бил ограничен. За всеки външен човек е бил нужен т.нар. открит лист. Той е важал след представяне на личен паспорт, а кушленци като жители на гранична зона имали специален щемпел на една от страниците в паспортите си. Ограниченият достъп паднал, когато Гранични войски се изнесли. Сега заставата край селото се руши, а оградите с Гърция са паднали. “Пак ни тормозят с тая пуста граница”, казва Севдалин Думбаров. Той и баща му били осъдени преди години всеки ден да се подписват в Златоград в продължение на 6 и 7 месеца, защото преминали браздата. Причината е, че козите им минали в Гърция и те влезли в чуждото териториално пространство да ги върнат. Севдалин бил заловен от граничен наряд в местността Бургаза, а баща му бил хванат в Гермека. Севдалин твърди, че и други хора от Кушла имат присъди заради добитъка. Всъщност селото е възникнало точно покрай разделянето на територията между България и Гърция. През 20-те години на ХХ в. след Първата световна война се прокарва новата граница. Част от хората на село Угорли, с днешно име Калотихо, решават да се преместят в българска територия. Така се създава с. Кушла. Към онзи момент в днешните земи на селото угорлийци имали селскостопански постройки. Те били привлечени от плодородна котловина от около 300 декара. Преселниците са смятали, че границата е временна и че ще могат да общуват със съселяните си, останали на гръцка територия. Впоследствие постепенно, но най-вече при социалистическия режим у нас им забранили. Местните обясняват, че името на Кушла идва от българската дума “къшла”, обозначавала стопанска сграда или кошара за зимуване на животни. Старите къщи в селото са с високи каменни основи, всеки момент обаче много от тях ще се срутят. От цялото село единствено някогашното кметство е измазано отвън, всички останали са от камък и кал. “Било е беднотия и затова къщите ни са такива, сега, като няма млади, за какво да си харчим парите”, обяснява 60-годишната Радка Асенова. Никой обаче не може да даде обяснение за названията на местностите - Благунца, Русо бърце, Сиврик, Данлъка, Гаржа, Гермека, Калнът, Калабак и пр. Според Митко Асенов диалектът на кушленци е най-чист и запазен. Причината е, че селото е откъснато и местните рядко пътували, за да “прихванат” чужди думи, категоричен е той. От друга страна, външни хора рядко идват в селото. “И с кльон беше зле, сега без кльон пак не сме цъфнали, все сме си в края на държавата”, вдигат ръце селяните. Асфалтът към Кушла свършва в село Горски Извор, което е към Кърджалийска област. През годините кандидати за властта и славата идвали и си отивали, обещавали, че първа грижа ще им е пътят до Кушла, но дотам. Той е започнат през 1984 г. с пусков срок 1988 и отложен за 1990 г., а сега - неизвестно закога. Външни хора идват, само за да търсят прочутата кушленска мумя - мазна черна пръст на няколко места около селото, която от незапомнени времена хората използват при счупване на кост, при натъртване или изкълчване, при удар от падане. Веществото се разтваря във вода и се пие прецедено. Или пък се намокря и полага на болното място, ефектът на заздравяването е сигурен. Тъй като находището е на километър-два над селото, местните са се запасили с черната пръст и я продават на топки срещу минимална сума. Че Кушла живее странно, говори и фактът, че само тук се е запазил автохтонният вид родопско късорого говедо. Добичето е дребно почти като коза и с нисък надой. Години наред кушленци са били подигравани, че отглеждат грозни и икономически неефективни животни. Местната порода не иска почти никакви грижи - пуска се сутрин и се връща сама вкъщи дори когато има сняг, но за сметка на това дава едва по 6 литра мляко дневно. През лятото животните пасат на воля, но през зимата ги хранят основно с изсъхнали клони от дъб и със сено. Дъбовите клони се секат наесен, връзват се на снопи, складират се едни върху други и съхнат на открито. Известно време уникалните крави носеха допълнителни доходи на кушленци по европроект, защото се отглеждат само в района и се считат за изчезващи в Европа. 26 стопани получаваха по около 330 евро на година по програмата в продължение на 5 г. Тя обаче свършила и сега едва 3-ма души отглеждат около 60 крави. “Получавам към 300 лв., които не са достатъчни. Изискванията, проверките и бумагите са много. Постоянно искат бележки и затова съм пред отказване”, споделя Митко Асенов.", "date": "2020.01.03", "title": "Село Кушла: живот в края на държавата без доктор,  път и интернет"}
{"url": "https://www.24chasa.bg/novini/article/8034958", "text": "София минава изцяло на електронни търгове, след като вече заработи новият национален портал за обществени поръчки. Първият е-търг, който общината ще обяви, е за поддръжка на 11 фонтана за общо 240 000 лв., съобщи кметът Йорданка Фандъкова. “Столичната община е един от най-големите възложители. От няколко месеца се готвим да преминем на е-процедури. Това ще осигури по-голяма прозрачност и удобство за кандидатите, които няма да представят кашони с документи”, обясни тя. В ход са процедури за покупка на общо 30 нови тролея, 38 трамвая и 97 електробуса. Някои от тях вече са в София, а други се очакват тази година. От март 15 електробуса ще обслужват линиите 123, 84 и 184, а до лятото - 13 нови трамвая - линия 18. С покупката на 30 тролея ще бъде обновен 100% тролейбусният транспорт. Фандъкова вече е назначила тримата си нови заместници - по транспорта - Кристиан Кръстев, строителството - Цветан Божинов, и дигитализацията - Владимир Данаилов. Всички зам.-кметове имат седмица да представят приоритетите си за годината. Най-важните задачи на Кристиан Кръстев са пускането на довеждащ транспорт в кварталите, нови разписания и въвеждане на нискоемисионна зона в дни с мръсен въздух, каза Фандъкова. Районните кметове сами ще избират кои улици да оправят с отпуснатите им 10 млн. лв., съобщи още тя. Кой район колко пари ще получи, пък ще зависи от дължината на кварталните улици и броя жители. Отделно ще се ремонтират и големи квартални улици. Всички обекти ще са ясни до края на март.", "date": "2020.01.03", "title": "София минава изцяло на електронни поръчки (Обзор)"}
{"url": "https://www.24chasa.bg/novini/article/8035207", "text": "Искам да поздравя МВР, ДАНС и прокуратурата за акцията за боклука в Плевен, заяви премиерът Бойко Борисов. Той поясни, че това не е първото място, в което службите влизали. Подготвяли се акции за поне още 7 места. “Всеки, който си мисли, че може да прави някаква далавера за сметка на държавата, на здравето на хората, ще си получи санкции”, заяви премиерът. Борисов уточни, че винаги е смятал, че има персонална отговорност, има хора, които получават заплата за своята работа, и са оторизирани, като издадат документ, той да е законосъобразен. “Който е прегрешил, има място и тук наблизо - например Белене, има и други места, където да завърши своята кариера. Това е борбата с корупцията”, каза премиерът. На въпрос ще отстрани ли екоминистърът шефа на регионалната инспекция, премиерът отговори - и да го отстранява, и да не го отстранява, е късно. Мисля, че ДАНС, МВР и прокурорите си свършиха добре работата. Журналисти от Плевен поясниха, че имат официално съобщение от регионалната инспекция. В него се казва, че за площадката, на която е складиран италианският боклук, има разрешително за неопасни отпадъци и разрешително от МОСВ и нямало нарушение. “Като тръгнат по тази заповед, ще стигнат до това кой я е подписал и до по високите етажи”, отговори им Борисов. И попита: Кога не съм бил безкомпромисен, кой съм пожалил? Най-свидните си хора в партията не пожалих. ", "date": "2020.01.03", "title": "Подготвят се още акции за боклука"}
{"url": "https://www.24chasa.bg/novini/article/8034995", "text": "598 участници в местните избори на 27 октомври 2019 г. подадоха отчетите си в Сметната палата, а 30 не изпълниха задължението си, съобщи Сметната палата.  Отчетите са публикувани в Единния регистър по Изборния кодекс. Всички 57 политически партии и 7 коалиции от партии, които участваха в изборите, подадоха своите отчети. По окончателни данни в изборите са участвали 283 местни коалиции. От тях 278 са подали отчетите си, а 5 - не са представили отчети. От 281 инициативни комитета, участници в изборите, отчети са подали 256, а 25 инициативни комитета не са представили отчети. Отчетите на участниците в изборите са публикувани в Единния регистър по Изборния кодекс (ЕРИК). След като се влезе в регистъра, се кликва на „2019“, след това – „Избори за общински съветници и за кметове на 27 октомври 2019 г., „Регистрирани участници“, „Регистрирани участници в ЦИК“ и „Регистрирани участници в ОИК“. При избор на даден участник се клика на „Данни“, след това – „Финансови отчети“ и накрая на колонка „Отчет“ (конкретният отчет е обозначен с „кламер“ за прикачен файл). Съгласно Изборния кодекс, при непредставяне на отчет, на лицето, което представлява партията или инициативния комитет, или лицата, които представляват коалицията, се налага глоба от 2000 до 10 000 лв. В съответствие с изискванията на Изборния кодекс Сметната палата публикува и предоставената информация от доставчиците на медийни услуги, социологически и рекламни агенции и агенции за връзки с обществеността, предоставили услуги на участниците в местните избори. Сметната палата ще извърши одит за съответствие на участниците в местните избори на 27 октомври, в случаите, когато декларираните приходи и извършените разходи във връзка с предизборната им кампания са над 1000 лв.", "date": "2020.01.03", "title": "598 участници в местните избори подадоха отчетите си в Сметната палата, 30 не изпълниха задължението си"}
{"url": "https://www.24chasa.bg/novini/article/8035540", "text": "САЩ изпращат още почти 3000 войници от сухопътните сили в Близкия изток, предаде Асошиейтед прес, като се позова на анномни източници, съобщи БТА. Допълнителните сили са от 82-ра въздушно-десантна дивизия от Форт Браг, Северна Каролина и ще се прибавят към 700-те войници от тази дивизия, които бяха разположени тази седмица в Кувейт след нападението срещу американското посолство в Багдад. Междувременно министърът на отбраната на САЩ Майк Еспър е отменил плановете си да вземе личен отпуск по-късно през януари заради нарасналото напрежение с Иран, съобщиха за Ройтерс американски представители. Новината за промяната в личните планове за ваканция на Еспър последва съобщението, че Пентагона е одобрил изпращането на близо 3000 войници в Близкия изток в допълнение на 750-те, разположени в Кувейт по-рано тази седмица.", "date": "2020.01.03", "title": "САЩ изпращат още 3000 войници в Близкия изток"}
{"url": "https://www.24chasa.bg/novini/article/8034980", "text": "Когато през 2019 г. държавната фирма “Автомагистрали” започна строителството и на новите 134 км от магистралата в участъка от пътен възел “Боаза” до пресичането с първокласния път Русе - Велико Търново, бе съобщено, че крайният срок за завършване на целия участък до Белокопитово ще е 2024 г. Междувременно премиерът обвърза слизането от власт на ГЕРБ със завършването на “Хемус”, твърдейки, че ще престане да се занимава с политика, щом “Хемус” стане готова. “Това, което най-много ме радва, е, че в момента няма участък от магистралите, по който да не се работи, макар и на различни етапи”, каза Борисов. Той добави, че когато “Хемус” бъде изцяло изградена, магистрала “Тракия” ще се облекчи, което още повече ще благоприятства развитието на туризма. По време на инспекцията министър-председателят Борисов отбеляза напредъка по строежа на огромните мостови съоръжения по трасето между Търговище и Шумен. “След 2 месеца като дойдем, тук вече ще има поставен чакъл”, категоричен бе премиерът. “От скалата път се прави. И пак - бързо се строи, няма празници, няма делници, работи се много усърдно. От Търговище до Белокопитово вече може да се минава по чакъл”, каза министър-председателят. Той изтъкна, че по време на строежа на магистралата археолозите са открили уникални находки, които вече са в музеите. Изграждането на отсечката от Белокопитово до пътен възел “Буховци” започна през 2018 г., но строителството се забави заради обжалване на отчуждителните процедури. Работеше се в участък от близо 1,5 км, където строително-монтажните работи са вече изпълнени 95%. Очаква се сериозен напредък и в оставащите близо 15 км от трасето. За тях бе получено разрешение за строеж в края на 2019 г. и в момента се правят насипи, изкопи, укрепване на откоси, бетонови, кофражни, армировъчни работи. Извършва се реконструкция на водопровод. Работи се и по големите съоръжения. ", "date": "2020.01.03", "title": "Магистрала “Хемус” ще е готова още през 2023 г. (Обзор)"}
{"url": "https://www.24chasa.bg/novini/article/8035588", "text": "Изминалата 2019 г. е най-топлата в Русия от 1877 г. - откакто се правят наблюдения, съобщи ТАСС, позовавайки се на руския хидрометеорологичен център, предаде БТА. В Москва 2019 г. е най-топлата от 1877 г. - с 0,3 - 0,4 градуса над предишния рекорд. В централната част на европейската територия на Русия, годината също е най-топлата, но там наблюдения се водят от 1891 г., уточни Роман Вилфанд, директор на руския хидрометеорологичен център. В Сибир и в северните райони на Далечния изток 2019 г. е втората най-топла, откакто се правят измервания.", "date": "2020.01.03", "title": "2019 г. е най-топлата в Русия, откакто се правят наблюдения"}
{"url": "https://www.24chasa.bg/novini/article/8035386", "text": "Николай Димитров се върна в кметския си кабинет в Несебър в първия работен ден на Новата година 2 януари. Първата му среща бе със заместниците в общината, за да координират заедно задачите за годината. Спецпрокуратурата обаче поиска в петък съдът да го отстрани отново от поста. Николай Димитров в края на миналата година бе пуснат на свобода срещу 50 000 лв. гаранция. Прокуратурата се опасява обаче, че кметът на Несебър можел да повлияе на свидетелите срещу него, защото като кмет бил работодател на повечето от тях - те се трудели в общински фирми. Избраният с 8081 гласа за четвърти мандат кмет бе арестуван дни преди местните избори в края на октомври миналата година. Николай Димитров спечели още на първи тур въпреки че бе в килията. Стотици жители на Несебър излязоха в негова защита, след като бе обвинен като лидер на престъпна група за купуване на гласове. В ареста попаднаха още 3-ма кандидати за общински съветници и кандидат за кмет на Св. Влас. На 11 ноември м.г. Димитров бе конвоиран до Несебър, за да положи клетва като кмет. След два часа престой в общината бе върнат обратно в ареста в София, където остана до 27 декември. Мярката му бе променена от задържане под стража в парична гаранция на 23 декември. Основният мотив на спецсъда беше, че няма опасност да се укрие или да извърши друго престъпление, защото са събрани повечето от доказателствата. Гаранцията бе внесена на 27 декември и Димитров се прибра в Несебър. Основният свидетел срещу кмета е мъж на име Димитър Балинов. Допреди време той бил началник в една от общинските фирми за поддръжка и ремонт в Несебър, но след това бил освободен. Балинов сам отишъл в ДАНС в началото на септември, твърдейки, че му предлагат да купува гласове. Димитров отрича да са се срещали. Основният свидетел Балинов провел няколко срещи обаче с други двама от обвиняемите - Георги Георгиев и Петър Тодоров. Те са избрани за общински съветници. Според обвинението Балинов трябвало да осигури 400 гласа за Димитров, за които щял да получи 10 хил. лева. Други свидетели са братя, които работят в общинска фирма за почистването на града.  Отстраняването от длъжност се иска от прокуратурата, когато обвинението е за престъпление, извършено във връзка с работата, гласи НПК. Поради тази причина спецсъдът може и да не уважи искането, защото Николай Димитров не е обвинен за нещо, което е направил във връзка със служебните си задължения. Отстраняването става на две съдебни инстанции. Първото решение се обжалва пред апелативния съд, който се произнася в открито съдебно заседание. То винаги е временно и се отменя отново от съда по искане на прокуратурата или на отстранения, който може да подава молба за възстановяване на поста винаги когато реши. До отстранявяне може да не се стигне и ако длъжностното лице излезе в отпуск и съдът прецени, че времето, през което няма да е на работа, е достатъчно, за да се приключи разследването. ", "date": "2020.01.03", "title": "Кметът на Несебър влезе в кабинета си, прокурори пак искат да го извадят (Обзор)"}
{"url": "https://www.24chasa.bg/novini/article/8031555", "text": "Българското момиченце, което през юни 2018 г. бе отнето от социалните служби в Ладисполи, до Рим, беше върнато на семейството му. Новината съобщи в блога си италианският сенатор от партията “Форца Италия” Лучо Малан, който се ангажира с решаването на случая. “София се върна вкъщи”, възкликват Малан, председател на асоциацията “Социална мрежа”, и адвокатката Катя Пикиери, отговаряща за правните служби в нея. София е условното име на 12-годишното българско момиче, отнето в края на юни 2018 г. от майка си, с която живеело в градчето Ладисполи, на север от Рим. В. “24 часа” писа подробно за случая на 31 юли, разказвайки как роденото на 27 юни 2007 г. в България дете е отнето от семейството му. Българката се преместила с детето си в Ладисполи през 2012 г. и живеела с мъж, който също се грижел за София, въпреки че не е неин биологичен баща. През май 2018 г. социалните служби получили сигнал от училището на детето,че отсъствало 27 дни от училище заради въшки в косата . Този период на отсъствия се оказал достатъчен мотив за местните социални служби да отнемат София от майка ѝ. Според сенатор Малан само след една визита на 27 юни 2018 г. в дома на детето социалните служби постановили, че семейството му не е в състояние да се грижи за него. Затова на 28 юни отишли с карабинери в дома, за да го отнемат от майката. На 27 юли м.г. пред Министерството на правосъдието в Рим се проведе манифестация в подкрепа на момичето, което е с двойно гражданство. “Сега най-после момичето, несправедливо отнето от майка си, се върна в дома си”, пише Малан в блога си. Това става възможно, след като е признато, че най-подходящото ѝ за отглеждане място е семейното жилище. Съдът е постановил и че е необходимо на момичето да бъде оказана психологическа помощ, за да преодолее случилото се, което година и половина по-късно все още не може да си обясни. “През онзи ден трябваше да изляза от вкъщи по чехли... имаше и карабинери”, разказала София на експерт, назначен от съда. Тя разказала и колко тъжно било отдалечаването ѝ от дома. Малан изразява задоволство от сегашния развой на събитията. “Това е едно от най-хубавите неща, даже може би най-хубавото, от мандата ми на сенатор”, коментира след щастливия завършек на одисеята сенаторът, който е член на комисията за проблемите на децата и юношите. Той направи през юли м.г. парламентарно запитване за София и то беше адресирано до тогавашните министри на правосъдието, социалното дело и здравеопазването. През август политикът отиде в католическия институт в Ладисполи, където се намираше София. Тогава сенаторът коментира пред агенция Дире случая с отдалечаването на София от майка ѝ като “невероятно нарушаване на правата, противоречащо на постановлението на магистрата. Някой се сдобива сам с власт, чужда на каквито и да е закони и естествени права”. Случаят “София” предизвика серия от полемики сред замесените в него институции. Според информационната агенция Дире, от една страна била кметската съветничка по социалните въпроси в Ладисполи Лучия Кордески, която заявила, че “на 3 юли съдът на град Чивитавекия е сметнал за правомерни всички процедури по случая от страна на общинската администрация на Ладисполи, която спазила законите и правата на детето”. Кордески допълнила, че не е имало само една визита в дома на детето от страна на социалните служби, както нееднократно изтъкнали сенаторът Малан и адвокатката на българската майка, “а няколко посещения, при които се видяло, че детето живее в условия на нищета и че състоянието на жилището не се дължало на ремонтните работи или подготовката за отпътуването в родината”. От друга страна обаче, адвокатката на българската майка Катя Пикиери обяснила пред агенцията, че “в рамките на година след отдалечаването на момичето от майка му не са стартирали проекти, целящи връщането на детето в семейната му среда, както се предвижда от закона. Освен това на източноправославното дете било наложено извършването на причастие в традициите на католическата църква. Това е злоупотреба”, коментира Малан. Според адвокатката Пикиери в началото на юли по нейно искане съдът е постановил възстановяване на телефонните обаждания между майка и дъщеря, както и правото на свиждане, които през май т.г. били спрени без разрешение от съда, “със съмнителна мотивация”, както казва Пикиери. “На 27 юли само след мое настояване бяха разрешени отново обажданията, но бяха сведени до едно на седмица, а не до две”, допълва защитничката. На 12 август м.г. майката на детето отишла в структурата, където било приютено, “по искане на социалните служби, които обаче поставиха условия тя да подпише декларация, редактирана едностранно от тях, без искането на съда”. Майката била задължена да подпише документа, в който се казвало, че можела да вижда дъщеря си само ако разговорите с нея са на италиански и само в присъствието на психолог и социален работник. В миналото майката поискала присъствието на т.нар. културен посредник (медиатор) по време на срещите, за да улесни комуникацията със социалните служби. Това обаче било отказано от общината по икономически причини, както уточнява адвокатката.Тя обаче допълва, че психологът и социалният работник можели спокойно да бъдат заместени от културен медиатор и да се спести икономически от всичко това. Според Лучо Малан по тази причина майката отказала да подпише декларацията, “съдържаща условия, които унищожават какъвто и да е тип естествено общуване и интимност по време на тези срещи”. “Момичето е прекарало 14 месеца далече от семейството си, 3 месеца без право на разговори. За мен това са условия, подобни на предвидените от параграфa за строг затвор за осъдени мафиоти И всичко това само заради мръсотия и въшки, както се казва в документа на социалните служби”, коментира през август Малан. Четири месеца по-късно обаче нещата се разрешиха щастливо за София и майка ѝ.", "date": "2020.01.03", "title": "Българче, отнето от майка си в Италия преди 18 месеца, се върна при нея"}
{"url": "https://www.24chasa.bg/novini/article/8034617", "text": "Американските граждани да предприемат мерки за собствената си сигурност заради опасността от терористични атаки след убийството на иранския генерал Касем Солеймани. Такова предупреждение се подготвя да разпространи посолството на САЩ по нареждане на Държавния департамент, научи \"24 часа\". Тези предупреждения са стандартни и са за всички държави в Европа и света, в които има американски граждани, коментираха дипломати.", "date": "2020.01.03", "title": "САЩ предупреждават американците да се пазят от терористи и в България след убийството на Солеймани"}
{"url": "https://www.24chasa.bg/novini/article/8034695", "text": "Шеф на група \"Регистрация\" в КАТ- Велико Търново бе закопчан в четвъртък вечерта за участие в престъпна схема с фиктивна регистрация на камиони, намиращи се в чужбина. Акцията е на Вътрешна сигурност на МВР, Областната дирекция на полицията и Окръжната прокуратура, които са действали съвместно с властите на Гент, Белгия. Все още няма повдигнато обвинение на уличения в престъпната дейност Пламен Демирев, но срещу него е образувано дисциплинарно производство и ще бъде отстранен от работа, съобщи директорът на \"Вътрешна сигурност\" ст.комисар Стефчо Банков. Акцията започнала на 2 януари след сигнал до МВР от граждани, че чрез камиони-близнаци с транзитни номера трябва да се сдобият 15 тира с ремаркета на търновска фирма, които се намират в Белгия. При проверката са засечени два камиона, които отговорят на марката и моделите на новите. \"Явяват се 4 автомобила заедно с 4 ремаркета. На два автомобила е поставена регистрация. Автомобилите излизат от Пътна полиция, след което регистрационните табели са свалени, поставени са им други. Спрени са шофорите с автомобилите и е уведомена Окръжна прокуратура. Образувано е незабавно следствено дело\", разказа ст.комисар Димитър Машов от ОДМВР. За някои от автомобилите имало данни, че ще бъдат произведени към края на януари. \"Т.е. се регистрират фантомни ремаркета, като през службите на КАТ са предоставени стари, вече регистрирани в България, подменени табели на същата фирма\", поясни Банков. Така транспортната фирма си спестява солидни суми за транспортни разходи на камионите си и избягва плащане на ДДС върху стойността им от над 2 милиона лв., обясниха разследващите. \"Длъжностно лице е нарушило и не е изпълнило служебните си задължения, с цел да се набави облага за търговско дружество. Установено е също, че това е било безспорно ясно на длъжностното лице, което е издало транзитните номера. В представения договор е посочено, че въпросните автомобили ще бъдат продадени в Гент, Белгия\", обясни окръжният прокурор Христо Христов. Работи се по още служители на КАТ- Велико Търново, които най-вероятно подпомагат дейността на шефа си. В рамките на разследването ще бъдат проверени всички камиони, които са регистрирани в Търново за последните 5 години. Ще бъде изискана справка от всички гранични пунктове дали има МПС, които са влезли на територията на страната, а преди това не са напускали България. Дирекция \"Вътрешна сигурност\" ще прави допълнителна проверка и на още няколко структурни звена от Пътна полиция в страната, за които имаме съмнение, че е възможно да осъществяват такива регистрации\", каза ст.комисар Банков. Изяснява се също дали тировете в Гент с български номера са готвени за използване за престъпна дейност.", "date": "2020.01.03", "title": "Полицай от Велико Търново замесен в схема\nза регистрация на камиони фантоми"}
{"url": "https://www.24chasa.bg/novini/article/8034741", "text": "Щатският долар, японската йена и швейцарският франк поскъпват на валутните пазари, след като въздушният удар на САЩ по летището в Багдад, при който загина висш ирански военен, провокира напрежение на световните капиталови пазари с оглед на опасенията за възможен въоръжен конфликт между Вашингтон и Техеран, предаде  . Засилващото се геополитическо напрежение в Близкия Изток доведе до бягство на инвеститорите във \"валути-убежище\", до покупките на държавни облигации от Германия и САЩ, което доведе до намаляване на тяхната доходност, до ръст на цените на петрола и до продажби на акции на фондовите борси по целия свят. Основни губещи на валутните пазари през петъчната европейска търговия са британската лира и еврото, които поевтиняват спрямо йената, франка и долара. Паундът се понижава с 0,55% към 1,3061 щатски долара, отстъпвайки за втора поредна сесия на търговия от новогодишния връх около 1,3280 долара. Британската лира поевтинява с 1% към едномесечно дъно от 141,00 японски йени и с 0,4% към 1,2700 швейцарски франка. Негативно влияние върху паунда продължава да оказва и неизвестността около насрочения за 31-ви януари Брекзит, както и серията слаби британски икономически данни, публикувани от началото на новата 2020-а година (влошаващата се промишлена и строителна активност през декември, слаби данни за потребителските кредити през ноември). Еврото също губи позиции спрямо \"валутите-убежища\", поевтинявайки с 0,4% към 1,1125 щатски долара, след като в края на 2019-а година (на 31-ви декември) единната европейска валута поскъпна до 4-месечен връх от 1,1238 долара. Еврото се понижава с 0,9% към 120,17 японски йени (най-ниско ниво от 10-и декември) и с 0,2% към 1,0825 швейцарски франка (най-ниско ниво от началото на септември 2019-а година). Днешните германски данни, показващи увеличаване на безработицата през декември, също допринасят за слабото представяне на единната валута. Геополитическото напрежение в Близкия Изток допринася за поскъпване на японската валута и спрямо зелените пари, като тя се повишава с 0,5% към 107,90 йени за един долар, достигайки по този начин най-висока стойност от 1-ви ноември 2019-а година. Трябва да се има предвид, че именно йената се ползва в най-голяма степен като \"валута-убежище\" с оглед на статута на Япония на най-голямата в света кредитна държава (инвеститорите взимат евтини кредити в йени, за да ги инвестират в други валути или във финансови активи като акции и облигации). Облигациите пазари също са повлияни от новината за въздушните удари на САЩ спрямо летището в Багдад, като търговците закупуват и държавни дългови книжа на САЩ и Германия с оглед на статута им на \"инвестиция-убежище\", което пък води до намаляване на тяхната доходност. Така например доходността на 10-годишните американски облигации се понижава към триседмично дъно от 1,814%, след като само ден по-рано беше достигнат връх от 1,946%. Доходността на 10-годишните немски дългови книжа пък намалява към двуседмично дъно от -0,248%, което е с цели 12 базисни пункта под 7-месечният връх, достигнат преди по-малко от 24 часа. Понижения с между 4 и 6 базисни пункта им и при останалите държавни облигации в рамките на еврозоната.", "date": "2020.01.03", "title": "\"Валутите-убежище\" поскъпнаха заради опасения за въоръжен конфликт САЩ-Ирак"}
{"url": "https://www.24chasa.bg/novini/article/8034772", "text": "До две седмици ще бъдат ясни резултатите от междуведомствената проверка в Дома за хора с деменция в сухиндолското село Горско Косово, съобщи пред журналисти окръжният прокурор Христо Христов, предаде БТА. Двама прокурори от Окръжната прокуратура във Велико Търново, съвместно с ОД на МВР, служители от АСП, РЗИ и представители община Сухиндол са направили междуведомствена проверка днес, която е приключила с издаването на констативни протоколи. Всяка една от институциите ще изпрати документите до Окръжната прокуратура във Велико Търново. Отделно, Окръжната прокуратура ще продължи работата по изясняване на причините за смъртта на 24 души от началото на 2019 година, настанени в дома. Данните за смъртните случаи бяха изнесени в началото на годината от пресцентъра на Омбудсмана Дияна Ковачева, на базата на които прокуратурата във Велико Търново се самосезира, припомни Христов, и уточни, че досега в прокуратурата подобни сигнали през годините не са постъпвали. Проверките се осъществяват както по отношение на административния надзор за закононарушения, така и за действия, които представляват престъпления, по които ще се образува наказателно производство.", "date": "2020.01.03", "title": "До 2 седмици ясни резултатите от проверката в дома на смъртта в Горско Косово"}
{"url": "https://www.24chasa.bg/novini/article/8034810", "text": " създава риск от сериозно влошаване на ситуацията в Близкия изток, заяви днес руският президент Владимир Путин, цитиран от Франс прес. Путин каза това в телефонен разговор с президента на Франция Еманюел Макрон. Макрон призова за сдържаност, за да се избегне опасна ескалация в Ирак, заявиха от Елисейския дворец. Иран трябва да се въздържа от каквато и да било провокация, каза френският президент, цитиран от Ройтерс. Франция призова гражданите си в Близкия изток да бъдат бдителни, предаде Франс прес. В контекста на засилващото се напрежение в региона и скорошните събитие налагат голяма бдителност при влизане в Ирак или движение вътре в страната, заяви в уебсайта си френското външно министерство. Ведомството отправя подобни предупреждения и за Иран, Саудитска Арабия, Израел и палестинските територии, допълва БТА. Двамата президенти се обединиха около идеята за мирно решаване на кризата в Либия, предаде ТАСС, като се позова на изявление от днес на пресслужбата на Кремъл. Според тях слагането на край на конфликта може да стане с посредничеството на ООН и Германия. Путин и Макрон обсъдиха и конфликта в Украйна. Акцентът в разговора е бил върху необходимостта от реализиране на мерките, за които се договориха лидерите на страните от \"Нормандската четворка\" на срещата в Париж на 9 декември миналата година.", "date": "2020.01.03", "title": "Путин и Макрон обсъдиха убийството на  Солеймани по телефона"}
{"url": "https://www.24chasa.bg/novini/article/8034834", "text": "Президентът на САЩ Доналд Тръмп заяви, че високопоставеният ирански генерал Касем Солеймани, убит при американско нападение в Багдад, е трябвало да бъде убит \"преди години\", предаде Франс прес. \"Генерал Солеймани е убил или ранил тежко хиляди американци в продължение на дълъг период от време и планираше да убие много други. Той беше пряко или непряко отговорен за смъртта на милиони\", заяви Тръмп в Туитър. \"Макар че Иран никога няма да може да го признае, Солеймани беше мразен и предизвикваше страх в своята страна. Те не са толкова тъжни, колкото лидерите се опитват да ги представят пред останалата част от света. Той трябваше да бъде убит преди години!\", добави президентът на САЩ, предава БТА. Иранската държавна телевизия съобщи, че при американския въздушен удар тази сутрин са загинали 10 души, петима от които са членове на иранската Революционна гвардия, предаде Асошиейтед прес. Освен генерал Солеймани, командващ елитната част \"Кудс\" на Корпуса на гвардейците на ислямската революция, са загинали още един генерал, един полковник, майор и капитан от Корпуса. Държавният секретар на САЩ Майк Помпейо заяви, че САЩ са убили иранския генерал, за да попречат на готвеща се атака, ръководена от него.", "date": "2020.01.03", "title": "Тръмп: Солеймани трябваше да бъде убит преди години"}
{"url": "https://www.24chasa.bg/novini/article/8034857", "text": "Днес до обед    е продължил с обход и оглед на района, след което е напуснал зоната. Инцидентът е станал на близо 400 км от сушата в международни води. Спасителната операция в Норвежко море беше окончателно прекратена. „Смята се, че при тези условия на студена вода, на такова силно вълнение, без жилетки или специални костюми, шансовете да оцелеят са минимални”, заяви Вера Шатилова, посланик в Норвегия, цитирана от  Времето в Норвежко море е било критично – 9-метрови вълни, вятър със скорост над 70 км в час и температура на водата 6 градуса. В такива условия човек може да оживее до 3 часа. Ледените води сковават човешкото тяло 32 пъти по-бързо от студения въздух, сочат ръководствата за морско оцеляване в екстремни условия. Собственикът на кораба не разкрива самоличността на моряците, но е информирал семействата им. В писмена позиция от Българския морски флот уточняват, че разследване ще проведат капитанът, специализирано звено на дружеството и Малта, под чийто флаг плава корабът.", "date": "2020.01.03", "title": "Посланичката ни в Норвегия: Шансовете моряците да са оцелели са минимални"}
{"url": "https://www.24chasa.bg/novini/article/8034930", "text": "Един от  почина, предаде Ройтерс, цитирана от БТА. Нападателят, който рани сериозно още двама души, бе застрелян от полицаи. Атаката бе извършена в парк във Вилжюиф, намиращ се недалеч от Париж. Двама от ранените са в тежко състояние, като им се оказва медицинска помощ в болница.", "date": "2020.01.03", "title": "Почина един от намушканите с нож при атаката във Франция"}
{"url": "https://www.24chasa.bg/novini/article/8034950", "text": "Днес, в паниката си от ескалиращата криза с водата и боклука, министър председателят Борисов откри “Белене“, но не атомната централа. Той каза: “Ако има хора, които са нарушили закона, тук наблизо е Белене, където да завършат кариерата си. Това е борба с корупцията\". Това написа лидерът на БСП Корнелия Нинова във Фейсбук. И продължи: \"Очевидно премиерът в безсилието и паниката си губи връзка с реалността и тръгва на хаотична саморазправа с цел собственото си спасение и прехвърляне на отговорност. Разрешенията за внос, складиране и преработка на боклук са отговорност на Министерството на околната среда и водите чрез неговите агенции. Ето ви един виновен министър. ВиК дружествата се управляват от Министерството на регионалното развитие и благоустройството- втори виновен министър. Третият май трябва да е самият премиер. Защото: “министър-председателят ръководи общата политика на правителството и координира дейността на членовете на Министерския съвет по нейното осъществяване.” Тоест, имаме поне трима кандидати за новия ”курс” за борба с корупцията.\"", "date": "2020.01.03", "title": "Нинова: От безсилие и паника Борисов губи връзка с реалността"}
{"url": "https://www.24chasa.bg/novini/article/8034976", "text": "І. МЕТЕОРОЛОГИЧНА ОБСТАНОВКА: Температурите са в интервала от - 3° до + 13°С Времето над страната е предимно ясно. Слаб до умерен вятър духа в областите: Кюстендил, Перник, Разград, Силистра, Смолян, Шумен. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: няма. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка Чирпан – Стара Загора от км 156+000 до км 208+000 в двете посоки се осъществява в една лента поради ремонтни дейности на мантинели. Ограничава се движението в изпреварващите ленти, като движението се осъществява в активните ленти. Участъкът е сигнализиран с пътни знаци. Срок до 06.01.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт на виадукт при км 19+260 /Потоп/ в аварийната лента. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово - Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.03", "title": "Вижте състоянието и ограниченията по пътищата в момента"}
{"url": "https://www.24chasa.bg/novini/article/8034949", "text": "Френската прокуратура започна разследване по обвиненията за изнасилване на дете срещу 83-годишния писател Габриел Мацнеф, след като 47-годишната Ванеса Спрингора, написа в новоиздадената си книга, че е била негова жертва, когато е била на 14 години, съобщиха АФП и Ройтерс. Твърденията на Ванеса Спрингора, която ръководи издателство \"Жулиар\", разтърсиха френските литературни кръгове. \"След като анализира романа \"Съгласието\", публикуван на 2 януари, Парижката прокуратура започна разследване за изнасилване на малолетни на възраст до 15 години, по специално на Ванеса Спингора\", гласи разпространеното изявление, предава БТА. Разследването ще провери посочените в книгата факти, но и ще се опита да идентифицира други възможни жертви във Франция и чужбина. \"Съгласието\" е автобиографичен роман. В него писателката разказва как е била прелъстена от Габриел Мацнеф, когато още не е била навършила 14 години и как това се е отразило на живота й, в който основно място заемат депресиите й. Ванеса Спрингора каза пред в. \"Паризиен\", че не възнамерява да подава жалба, но парижката прокуратура се самосезира. Романът на Спрингора е поредното обвинение за сексуално насилие във Франция, предизвикано от движението #Аз също. Преди той да бъде публикуван, министърът на културата Франк Ристер написа в Туитър: \"Литературният ореол не гарантира безнаказаност\" и допълни \"Всички жертви, намерили кураж да нарушат мълчанието, имат моята подкрепа\". Габриел Мацнеф е много популярен във Франция. Той сам е признавал слабостта си към ненавършилите 16 години и към секс туризма с момчета в Азия, за които е писал в много свои творби, но досега това почти не правеше впечатление.", "date": "2020.01.03", "title": "Франция разследва писателя Габриел Мацнеф за изнасилване на малолетни"}
{"url": "https://www.24chasa.bg/novini/article/8035615", "text": "Две близкоизточни авиолинии заявиха, че прекратяват полетите си към и от Багдад, след като убийството на влиятелен ирански генерал при въздушен удар на САЩ на иракска територия доведе до засилване на геополитическото напрежение, предаде Асошиейтед прес, цитирана от БТА. Националната йорданска авиокомпания \"Роял Джорданиън\" заяви днес, че спира всички полети между Аман и Багдад \"предвид обстановката в областта на сигурността в иракската столица и на международното летище в Багдад, мишена на удара, при който беше убит ген. Касем Солеймани\". \"Роял Джорданиън\" има 18 полета между Багдад и Аман всяка седмица. Авиолинията добави, че редовните полети до Наджаф, Басра, Ербил и Сулеймания ще се провеждат по график. Бахрейнската национална авиокомпания \"Гълф еър\" спира временно полетите до и от градовете Багдад и Наджаф.", "date": "2020.01.03", "title": "Две близкоизточни авиокомпании отмениха полетите си до Багдад"}
{"url": "https://www.24chasa.bg/novini/article/8035385", "text": "Дали лекарство за тежка форма на акне, което се използва над 30 години в целия свят, може да доведе до самоубийство. Тази проверка е започнала Регулаторната агенция за лекарства и здравни продукти (MHRA) на Великобритания. Има съмнения, че медикаментът е в основата на 10 самоубийства през миналата година, като всички жертви са пиели хапчетата, съобщи британският вестник “Гардиан”. Става дума за лекарството изотретиноин на компанията “Рош” (Roche), което се продава и в България от 2003 г. Търговското наименование на разследваното лекарство е роакутан Още през 1998 г. Американската агенция по храните и лекарствата (FDA) е издала предупреждение към лекарите за възможна връзка между лекарството и прояви на депресия, психоза, мисли за самоубийство и дори извършването му. За първи път по-сериозно въпросът се поставя през 2000 година. Тогава 17-годишният син на американския конгресмен Барт Ступак се самоубива 6 месеца след като започнал да приема роакутан. Семейството е категорично, че единствената причина, довела до действията на сина им, е именно приемът на лекарството. Последвалото след това проучване обаче не е доказало пряка връзка между лечението с медикамента и суицидни действия. От компанията производител “Рош” защитават лекарството си, че с него лекуват тежко акне милиони пациенти по света. Но препоръчват и да се внимава с приема му. “Подобно на повечето медикаменти, той може да предизвиква странични ефекти, затова препоръчваме много да се внимава, когато се изписва, особено да се има предвид дали човекът е имал случаи на депресия, да е сигурно, че пациентът разбира какво може да последва от приемането му и да бъде внимателно наблюдаван, за да е сигурно, че получава грижата, от която се нуждае”, цитира тяхна позиция “Гардиан”. Според листовката на роакутан в много редки случаи (до 1 на всеки 10 000 души) може да се появят мисли или настроения за самонараняване или самоубийство, опити да се сложи край на живота или се слага на край на живота. Тези хора можело и да не изглеждат депресирани. “Всяко лекарство крие потенциални рискове от нежелани реакции, въпреки че не всеки ги получава. За да бъде разрешено за употреба, трябва да се докаже, че ползите надхвърлят рисковете. За намаляване на ефекта на рисковете се изработват препоръки, които информацията на продукта съдържа и трябва да бъдат прочетени и спазени, както от медицинските специалисти, така и от пациентите. Според проведен от Европейската агенция по лекарствата арбитраж за рисковете и ползите, свързани с употребата на роакутан, финализиран през 2018 г., той е лекарство с положително съотношение на ползите и рисковете. Тази оценка е в сила и към настоящия момент, както за всички държави в ЕС”, обясниха от Изпълнителната агенция по лекарствата за “24 часа”.  “Роакутанът е много добро лекарство и златен стандарт в лечението на тежко акне и ние нямаме друго оръжие срещу него. Това, което говорим помежду си специалистите, свързано с един от възможните странични ефекти - самоубийствата, е, че това може да се случи, но много рядко, при това говорим повече за поява на депресия и суицидни мисли, отколкото наистина за самоубийства. Няма лекар, който да работи с медикамента и да не е предупреждавал за това пациентите си”, коментира дерматологът доц. Жана Казанджиева от Александровска болница. Тя лекува едни от най-тежките случаи на акне. Трябва да се има предвид и фактът, че хората с тежки форми на акне са предразположени към депресивни състояния, особено в тийндейжърска възраст, поради невъзможността да се справят с този проблем, обръща внимание доц. Казанджиева. “Никога не ми се е случвало, нито съм чувала въобще в България да има опит за самоубийство от пациент на роакутан, но се случва, макар и изключително рядко, пациентите да споделят за депресивна симптоматика и мрачни мисли. Не мисля обаче, че имам повече от 1-2 такива пациенти”, допълни тя. По-голяма част от лекуващите се при нея споделяли точно обратното, че че се чувстват добре, защото акнето им е изчезнало. Лекарство без странични действия е като човек без недостатъци, а такъв няма, каза още Казанджиева. Задължение на лекаря е да се предупреди пациентът за странични ефекти и дерматоложката дава пълна информация с обяснения, брошури и листовки на лекуващите се при нея. Освен това проследява лечението с консултации веднъж на месец или два. Лечението с роакутан се прилага при тежки форми на акне, които не се повлияват от други антибиотици. То се предписва и прилага под наблюдението на лекар, който познава рисковете, свързани с терапията и изискванията за проследяването ѝ. Курсът на лечение продължава средно 6 месеца и той е достатъчен. В около 15-20% от случаите обаче се появява рецидив и се налага втори курс на лечение. Около 814 опаковки е средномесечното потребление на роакутан в България, а данни за невропсихични усложнения при български пациенти, лекувани с медиакамента, няма, обявиха пред “24 часа” от Изпълнителната агенция по лекарствата (ИАЛ). Още през юни 2019 г. Регулаторната агенция за лекарства и здравни продукти във Великобритания, съгласуавано с Европейската агенция по лекарствата (ЕМА), е публикувала съобщение, в което напомня за рисковете, свързани с употребата на лекарства, съдържащи ретиноиди, включително изотретиноин. В него се предупреждава за висок потенциал да доведат до вродени малформации на плода, поради което са противопоказни за употреба при бременност и невропсихични разстройства. Съобщава се и за депресия, влошаване на съществуваща депресия и тревожност и промяна в настроението при приемащите ретиноиди. Въпреки това британската агенция посочва, че не може да се установи ясно увеличаване на риска от психични разстройства при хора, приемащи перорални ретиноиди, в сравнение с тези, които не го правят. Но пациентите трябва да бъдат уведомявани за възможността да изпитат промени в настроението и поведението си и да говорят с лекаря си, ако това се случи. “До момента няма информация от ЕМА за действия, предприети по отношение на роакутан, включително като отговор на информацията, публикувана във Великобритания, но проблемът за безопасната употреба на ретиноидите, към които принадлежи роакутан, е бил многократно обсъждан от ЕМА и са предприемани мерки за информиране и предпазване от риска”, казват още от ИАЛ. ", "date": "2020.01.03", "title": "Води ли лекарство за акне до самоубийство, проверяват в Англия. Продава се и в България"}
{"url": "https://www.24chasa.bg/novini/article/8034955", "text": "В България не се задава воден апокалипсис. Язовирите в страната, за които се изнася информация, че са празни, изобщо не са в застрашено състояние, заявиха регионалният министър Петя Аврамова и заместникът ѝ, отговарящ за водния сектор, Николай Нанков. От справката, която изчете министър Аврамова, стана ясно, че в язовир “Тича”, който снабдява с вода Шумен и Търговище, има вода за 30 месеца, в “Камчия” - за 10, в “Асеновец”, който захранва Сливен - за 4 месеца и половина, а в “Бебреш”, който снабдява Ботевград - за 3 месеца. Тези изчисления са правени обаче, при условие че водата от тези водоеми се използва в продължение на месеци само за битово-питейно водоснабдяване, каза Петя Аврамова. В същото време от справка на МОСВ за ползваните водни количества от 51 значими комплексни язовира в страната се вижда, че за питейна вода през първото тримесечие се използват средно едва 6,25% от водата. 2,2% са за промишлени нужди, 6,47% са за екологични, а най-голямото количество - 84,96%, е за производство на ток. Разрешенията за такова разпределение на водните количества се променят всяко тримесечие в зависимост от конкретните нужди. Освен язовирите местните водоснабдителни дружества ползват и много каптажи, кладенци, речни водохващания и други източници. публичните изяви на депутати от БСП, които твърдят, че един или друг язовир в страната са изпразнени. Междувременно стана ясно, че на 6 януари главният прокурор Иван Гешев ще се срещне с лидера на БСП и председател на парламентарната група на левицата Корнелия Нинова. Повод за срещата са предприетите разследвания за водните проблеми в Перник и заявеното от Нинова намерение да предостави допълнителна информация по случая. Аврамова и Нанков не отрекоха лошото състояние на ВиК сектора и подготвят през април внасяне в парламента на нов закон за водоснабдяването и канализацията. Едно от предложенията в него е създаване на холдингова структура, която да обедини всички водни дружества, като това щяло да помогне в тежки случаи за преодоляване на финансови проблеми. Друг момент са предвидените водни помощи за социално слаби. Това се прави с цел да не се спира по-нататъшното поскъпване на питейната вода, тъй като приходите на ВиК операторите занапред ще са много важно перо за изискваните инвестиции в сектора. В момента например несъбраните вземания на ВиК дружествата са към 114 млн. лв., като по-голямата част от тях - 80 млн., са от битови клиенти. “Токът може да се спре, когато клиентът не плаща, но водата не можем”, каза Аврамова. Секторът е и крайно недофинансиран - за доброто му състояние са нужни инвестиции от порядъка на 12 млрд. лв., а европейските проекти, които започват да се изпълняват в момента, са за около 2 млрд. лв., подчерта Нанков. Има и политически причини за закъсненията на водните проекти, които се финансират по Оперативна програма “Околна среда” - на много места в страната местната власт, която е съдружник в някои ВиК дружества, не искаше да регистрира водни асоциации, които да кандидатстват с проекти, каза Нанков. Това доведе до забавяне с около година и половина на финансирането.", "date": "2020.01.03", "title": "Няма опасност от воден апокалипсис, но 85% от водата е за производство на ток (Обзор)"}
{"url": "https://www.24chasa.bg/novini/article/8035347", "text": "Специална среща с турския президент Реджеп Ердоган и руския държавен глава Владимир Путин ще има на 8 януари премиерът Бойко Борисов. Разговорът ще е в Истанбул и ще е посветен на газовите доставки за България през газопровода “Турски поток” и строежа на българското отклонение от него, наречено “Балкански поток”. Българският министър-председател е поканен за откриването на “Турски поток” от президента Ердоган. научи “24 часа”. Само седмица по-рано американският президент Доналд Тръмп разписа закона за военния бюджет на САЩ за 2020 г., с който се налагат санкции на компании, замесени в осъществяването на руските проекти за газопроводи “Северен поток 2” и “Турски поток”. Това породи опасения, че България също може да бъде засегната, защото “Балкански поток” реално е втора тръба на турския газопровод, по която ще влизат в България над 19 млрд. куб. м природен газ на година. Над 12 млрд. куб. м газ обаче ще излизат директно от България към Сърбия. Останалото количество ще остава в страната както за вътрешно потребление, така и за от който да се доставя гориво в Централна и Източна Европа. България бе избрана за продължението на “Турски поток” през юни 2018 г. Тогава новината бе съобщена от руския президент Владимир Путин при посещението на българския министър-председател в Москва. Путин специално подчерта пред Борисов, че България получава отклонението от “Турски поток” по настояване на Ердоган. Алтернатива на “Балкански поток” бе продължение на турския газопровод през Гърция и под Адриатическо море към Италия. В края на миналата година руският президент напомни, че не се е отказал от този вариант, и заплаши с построяването му, защото България бавела изграждането на “Балкански поток”. Газопроводът “Турски поток” бе замислен като алтернативен маршрут, по който Русия да заобиколи Украйна, след като през 2014 г. след посещение на американски сенатори тогавашният български министър-председател Пламен Орешарски обяви, че се замразява строежът на газопровода “Южен поток”. Месеци по-късно Путин пък окончателно се отказа от този проект за сметка на “Турски поток”. Преди срещата си с Путин и Ердоган на 8 януари Борисов ще има специален разговор с помощник държавния секретар на САЩ Дейвид Хейл. Неговият ресор в Държавния департамент са политически въпроси. В София Хейл ще участва в първия стратегически диалог България-САЩ, предвиден в споразумението, подписано през ноември от Бойко Борисов и президента на САЩ Доналд Тръмп. Сред темите ще са и проектите за нови газопроводи и хъба “Балкан”, обясниха дипломатически източници. следващата сряда, научи “24 часа”. Едва след нея премиерът Борисов ще излети за Истанбул, където от 14 часа започва церемонията по официалното откриване на “Турски поток”. Освен президентите Путин и Ердоган в Истанбул на церемонията ще бъде и главният изпълнителен директор на “Газпром” Алексей Милер. Диверсификацията на газовите доставки бе една от основните теми при разговорите на премиера Борисов с американския президент Доналд Тръмп. В края на ноември при срещата им във Вашингтон Тръмп е искал от България да прекрати постепенно доставките на руски природен газ и да го замени с втечнен газ от САЩ, който да бъде доставян през терминал в гръцкото пристанище Александруполис. Според Борисов обаче той успял да убеди президента на САЩ, че това за България означава смяната на един монопол с друг и истинската диверсификация е да се ползва природен газ от възможно най-много доставчици. “Обясних, че не ние сме толкова зависими от Русия, а всъщност тя е зависима от Европа, защото ние плащаме евро и долари за газа. Без тях няма да имат приходи”, разказа Борисов след срещата си с Доналд Тръмп. Финално в съвместното изявление на премиера и американския президент и в документа за стратегическо сътрудничество, подписани след срещата на Борисов и Тръмп, залегна общата цел България да се превърне в истински газов хъб и ключов източник на регионална енергийна сигурност. “Мисля, че максимално съм защитил интересите на България”, обобщи тогава Бойко Борисов. Тогава на посещение в София бе държавният секретар на САЩ Джон Кери, който подписа с тогавашния български външен министър Даниел Митов споразумение за създаване на съвместни работни групи по ключови за двете държави теми. Специална работна група бе предвидена и за енергетиката. Едни от основните теми на тази българо-американска работна група бяха именно построяването на газовите връзки на България с Гърция и Сърбия и укрепване на българската газопреносна мрежа. Американците обаче настояват за приоритетно изграждане на проекта “Три морета”, който да свърже източноевропейските държави с терминалите за втечнен природен газ в Полша и Гърция. Част от него е и газопровода IGB, който строят заедно България и Гърция. Той трябва да бъде готов през октомври 2020 г. и също се очаква да бъде обсъден с Дейвид Хейл. България вече обяви, че реално започва вноса на руски газ по “Турски поток” от началото на 2020 година, като това става по откритата през октомври 11-километрова реверсивна газова връзка между системите на двете държави. До тази година връзката бе еднопосочна и по нея Турция получаваше руски газ през преминаващия през Украйна и България трансбалкански газопровод. Според компанията “Газпром” износът на Русия за Турция през трансбалканския маршрут възлиза на 10,7 млрд. куб. м през 2018 г., докато Гърция, България, Румъния и Република Северна Македония са получили съответно 3,3 млрд. куб. м, 3,2 млрд. куб , 1,5 и 0,2 млрд. куб. м. Тези цифри означават, че Русия ще може да отклони 19 млрд. куб. м от украинския тръбопровод на трансбалканския маршрут. променяйки моделите на газовия поток. Годишният поток от 25 млрд. куб. м през Трансбалканския газопровод ще спре и до 19 млрд. кубически метра годишно ще бъдат премахнати от украинския транзит през 2020 г.", "date": "2020.01.03", "title": "Борисов на среща с Ердоган и Путин в Истанбул"}
{"url": "https://www.24chasa.bg/novini/article/8033879", "text": "\"Това е всичко, което имам да кажа\", добави Вучич, който бе помолен да коментира събитието от тази сутрин. Във въздушно нападение в Ирак тази сутрин САЩ убиха генерал Касем Солеймани, командир на елитните ирански Бригади Ал Кудс, а Иран обяви, че ще отмъсти за смъртта му.", "date": "2020.01.03", "title": "Вучич: Убийството на Солеймани носи много неизвестност за бъдещето на света"}
{"url": "https://www.24chasa.bg/novini/article/8033726", "text": "Турският президент Реджеп Тайип Ердоган е ратифицирал резолюцията, предвиждаща въздможност за изпращане на турски войници в Либия, предаде ТАСС, като се позовава на съобщение днес в турския държавен вестник. По този начин документът е окончателно утвърден от Анкара. , припомня БТА. Резолюцията бе гласувана, след като в края на ноември Турция и международно признатото либийско правителство на националното съгласие /ПНС/ подписаха две споразумения - за сътрудничество във военната област и сигурността и за морските граници на двете страни в Източното Средиземноморие, а в края на декември ПНС на премиера Файез ел Сарадж поиска помощ от Анкара за отблъскване на настъплението на силите на влиятелния в Източна Либия военен командир Халифа Хафтар.", "date": "2020.01.03", "title": "Ердоган даде зелена светлина за изпращане на турски войски в Либия"}
{"url": "https://www.24chasa.bg/novini/article/8033731", "text": "Продължават проверките в дома за възрастни хора с деменция в село Горско Косово, след като вчера омбудсманът сезира главния прокурор за фрапиращи нарушения. Сред тях са и 24 смъртни случая. По – рано днес кметът на Община Сухиндол заяви, че е получил уверение от социалния министър Деница Сачева, че държавата ще съдейства за изготвянето на проект за изграждане на нов център за настаняване от семеен тип, в който 57-имата домуващи да бъдат преместени, предаде кореспондентът на БГНЕС. Община Сухиндол и Министерството на труда и социалната политика ще изготвят проект за нов център от семеен тип, а финансирането ще се търси по европейски проект. Кметът на града Пламен Чернев заяви, че уверението за това има от ресорния министър Деница Сачева. „Общината ще пише евро проект съвместно с Министерството на труда и социалната политика да се намери възможност за финансиране!“, каза Пламен Чернев – кмет на Община Сухиндол. Повечето от хората, които постъпват тук са с редица придружаващи заболявания и най- често биват настанявани в изключително тежко състояние, разказа днес личният лекар на домуващите. „Имам случаи, когато я карат следобед в петък и в събота сутринта почива. Има домуваща, която я карат в 1 часа, в 3 следобед почива, има домуваща, която я карат на носилка от реновирано заведение, след няколко дни почина. Защото при нас ги карат, а не на друго място, има заповед, директорката е длъжна да ги приеме, а ние сме длъжни да ги обслужваме“, посочи д-р Христо Йорданов – личен лекар в Дома за възрастни с деменция. Рано тази сутрин на проверка в дома влязоха експерти от Инспектората към Агенция „Социално подпомагане“. „Ще проверяваме изнесените данни, които са във връзка с високата смъртност, условията при които живеят потребителите, грижите, които се полагат за тях”, заяви Татяна Димитрова от Дирекция „Социално подпомагане“. Днес на проверка в дома влиза и прокуратурата, след като вчера окръжният прокурор на Велико Търново се самосезира по случая.", "date": "2020.01.03", "title": "Продължават проверките в дома за хора с деменция в Горско Косово"}
{"url": "https://www.24chasa.bg/novini/article/8033761", "text": "Магистрала \"Хемус\", огромни съоръжения. Вече слагат чакъл, хумусът е отнесен. Много ни е красива България, но да направиш пътища. Имам няколко багеристи приятели, ако закъсаме, ще ме изтеглят с вериги. Това каза премиерът Бойко Борисов на вицепремиера Томислав Дончев. Двамата инспектираха участък от строящата се автомагистрала \"Хемус\" при Търговище в посока Шумен.  \"Искам октомври-ноември до Търговище да стигнем. Искам за няколко месеца да излеем колоните\", каза Борисов.  \"По-трудно е от \"Тракия\" и е по-скъпо\", добави Дончев.  \"Ако е било лесно, Томи, да са го направили другите, да не са ни чакали нас\", му отговори Борисов.  \"Хемус\" като е готова, \"Тракия\" няма да е толкова натоварена\", каза още той. \"Някой път отчуждаването отнема повече време от строителството\", каза вицепремиерът.  „Всичко, което е необходимо за автомагистрала „Хемус“, сме го осигурили, така че изграждането й да е необратим процес. Ще видите като стане готова, в Северна България каква разлика и развитие ще има“, каза Борисов пред журналисти. „Много ни е красива България, но е много трудна за изграждане на пътища. Това, което най-много ме радва е, че в момента няма участък от магистралите, по който да не се работи, макар и на различни етапи“, акцентира премиерът Борисов. Той добави, че когато „Хемус“ бъде изградена, магистрала „Тракия“ ще се облекчи, което още повече ще благоприятства развитието на туризма. По време на инспекцията министър-председателят Борисов отбеляза напредъка по строежа на огромните мостови съоръжения по трасето. „След 2 месеца като дойдем, тук вече ще има поставен чакъл“, категоричен бе премиерът. „От скалата път се прави! И пак - бързо се строи, няма празници, няма делници, работи се много усърдно. От Търговище до Белокопитово вече може да се минава по чакъл“, каза министър-председателят Бойко Борисов. Той изтъкна, че по време на строежа на магистралата, археолозите са открили уникални находки, които вече са в музеите. Изграждането на отсечката от п. в. „Белокопитово“ до п. в. „Буховци“ започна през 2018 г., но строителството се забави заради обжалване на отчуждителните процедури. Работеше се в участък от близо 1,5 км, където строително-монтажните работи са вече изпълнени на 95%. Очаква се сериозен напредък и в оставащите близо 15 км от трасето. За тях бе получено разрешение за строеж в края на 2019 г. и в момента се правят насипи, изкопи, укрепване на откоси, бетонови, кофражни, армировъчни работи. Извършва се реконструкция на водопровод. Работи се и по големите съоръжения. През 2019 г. държавната фирма „Автомагистрали“ започна строителството и на новите 134 км от магистралата в участъка от п. в. „Боаза“ до пресичането с първокласния път Русе-Велико Търново. Очаква се АМ „Хемус“ да е готова през 2023 г.                                                                                                                                                                                                                                                                                                                                                                                                                                                                                                                                                                                                                                                                ", "date": "2020.01.03", "title": "Бойко Борисов: Изграждането на АМ \"Хемус\" е необратим процес (Видео)"}
{"url": "https://www.24chasa.bg/novini/article/8033773", "text": "\"Винаги сме съзнавали агресивната заплаха, която носят иранските сили \"Ал Кудс\", водени от Касем Солеймани. След смъртта му призоваваме всички страни към деескалация. Допълнителната ескалация на конфликта не е в наш интерес\", написа министърът в имейл. Великобритания засилва сигурността и готовността на военните си бази в Близкия изток след убийството на Солеймани, съобщи днес телевизия \"Скай нюз\", цитирана от Ройтерс и БТА. Лондон разполага с близо 400 души военен персонал в Ирак, които помагат във военната подготовка на иракската армия. Повечето от тях се намират в базата \"Таджи\", северно от Багдад. \"Безопасността и сигурността на нашия персонал е от първостепенна важност и ние постоянно преразглеждаме мерките за защита на силите ни. Не можем да дадем повече подробности за конкретните мерки за защита на британските сили\", каза говорител на британското министерство на отбраната.", "date": "2020.01.03", "title": "Великобритания призовава към деескалация след убийството на иранския генерал"}
{"url": "https://www.24chasa.bg/novini/article/8033789", "text": "Над 2 млн. лева е струвала предизборната кампания на ГЕРБ в последните местни избори, показват данните на Сметната палата. За първи път на този вот имаше възможност за дарения от юридически лица и еднолични търговци, предава  . ГЕРБ и ДПС не са декларирали никакви дарители - нито физически лица, нито юридически. Очаквано най-скъпите кампании са на управляващите от ГЕРБ - над 2 млн. лева и на БСП – над 1,2 млн. лева. ДПС са инвестирали над 890 000 лева за участието си в местния вот. От възможността да получават дарения от юридически лица са се възползвали \"Воля\" и НФСБ. Татяна Дончева е използвала финансиране частично и през адвокатското си дружество. Кампанията на Мая Манолова е струвала 229 000 лв., а на Борис Бонев - 24 000 лева. Близо 600 са участниците в кампанията, като 30 от тях не са изпълнили задълженията си за деклариране на необходимите данни, уточняват от Сметната палата. Предизборната кампания се проведе през есента, когато политическите сили, получили над 1% от гласовете на последния парламентарен вот, вече получаваха по един лев на спечелен глас и бяха в условие на възстановяване на надвзети средства. Партийните субсидии от началото на тази година са по осем лева на глас, но на финансовия министър Владислав Горанов е възложено да направи анализ на финансирането на политическите сили от държавата.", "date": "2020.01.03", "title": "Над 2 млн. лв. струва кампанията на ГЕРБ за местни избори 2019"}
{"url": "https://www.24chasa.bg/novini/article/8033866", "text": "Има вероятност воден режим да бъде въведен в по-малки населени места в София област, заяви днес регионалният министър Петя Аврамова на пресконференция във ведомството. Министър Аврамова каза още, че на места вече има режим - в Габровско, Пазарджишко и Ловешко. Аврамова увери, че в язовирите, за които бяха изнесени данни, че са проблемни - вода има. Като в язовир “Тича“ вода има за 30 месеца, в язовир “Камчия“ за 10, в “Асеновец“ - за близо 5 месеца. В язовир “Бебреш“, който снабдява Ботевград, се следи всекидневно и там има вода за три месеца. За язовир “Студена“ Аврамова каза, че откакто е въведен едноразов режим, е имало близо 500 аварии по мрежата или по 14 аварии на ден. Като в момента вече са шест. Министерството е подготвило доклад във връзка с развитието на ВиК сектора, като целта е създаването на холдингова структура, която да обедини всички ВиК дружества. Така ще има и единна цена на водата.", "date": "2020.01.03", "title": "Воден режим може да бъде въведен и в София област"}
{"url": "https://www.24chasa.bg/novini/article/8033855", "text": "Извършените днес от САЩ убийства на могъщия ирански генерал Касем Солеймани и най-важния човек на Иран в Багдад объркват картите и изправят Ирак на ръба на пропастта, смятат експерти. Гибелта на Солеймани и Абу Махди ал Мухандис, иракския му помощник от цели десетилетия, означава, че Вашингтон е обезглавил командната верига на проиранските сили в Ирак - първият командваше силите \"Ал Кудс\" на Корпуса на гвардейците на иранската революция и по-специално отговаряше за иракските въпроси. Вторият бе същинският ръководител на Хашд аш Шааби, коалиция от паравоенни групи, интегрирана вече в структурите на иракската държава. Разкъсвана между двата си големи съюзника, иракската държава в момента е парализирана; показва го фактът, че в първите часове след случилото се тя запази мълчание, а реагира само проиранската коалиция. Останал дълго време безучастен към народния бунт, разтърсващ Ирак от три месеца насам, Вашингтон отново пое нещата в свои ръце във военен план - взе на прицел генерал Солеймани, председателстващ преговорите за създаване на бъдещо иракско правителство, което да брани интересите му. Американски самолети вече бяха обстреляли в неделя \"третата сила от иранската \"ос на съпротива\" в Близкия изток\" - Бригадите на Хизбула, иракско формирование от групировката Ал Хашд, като убиха 25 души и разрушиха оръжейни складове. Няколко дни по-късно американски служител заяви пред АФП, че Вашингтон ще изпрати \"до 4000 войници допълнително\" - част от тях в Кувейт, които \"има голяма вероятност\" да влязат впоследствие в Ирак. ============ И рано сутринта в петък, три дни след безпрецедентно нападение срещу американското посолство в Багдад, извършено от хиляди бойци и привърженици на Ал Хашд, същите тези самолети се прицелиха още по-точно: направиха на пух и прах колите, в които се намираха ред висши военни от тази \"ос на съпротива\". \"Никой не си представяше дори, че това е възможно. Сега всички играчи ще импровизират, поне известно време, а това е чудесна рецепта да сгрешат в сметките\", предупреждава Рамзи Мардини, изследовател от Американския институт на мира. В контекста на тази \"крайно опасна ескалация\", както се изрази иранският министър на външните работи Мохамад Джавад Зариф, на преден план излиза въпросът как ще отвърне Техеран. \"Иран не може истински да навреди на САЩ без риск да се самоунищожи. Затова пък може да удави Ирак в огън и кръв\", коментира Фанар Хадад, експерт по иракските въпроси. Кога? Как? Трудно е да се предвиди възможният отговор на Иран след смъртта на една от най-популярните фигури в страната, защото досега не е случвало подобно нещо. Едно е сигурно, уверява пред АФП Рамзи Мардини - вече говорим за челен сблъсък. \"Оттук нататък Иран не може да използва помощниците си в Ирак като прикритие, за да заплашва и атакува американските интереси без риск от конвенционални наказателни мерки\", твърди той. Багдад от години предупреждава, че двата му големи съюзника може да използват неговата територия като бойно поле за разчистване на сметки на фона на нарастващото напрежение около ядреното досие на Иран. А днес, обяснява Хадад пред АФП, \"най-добрите карти на Иран са в Ирак\" - \"ако Иран изпита нужда да отвърне и да спечели точка, както се опасяваме, той няма да действа само с ракети срещу посолства, но и със средства, които може да предизвикат мащабен конфликт в Ирак\", прогнозира той. ============= От друга страна САЩ, свалили през 2003 г. Саддам Хюсейн, за да създадат в страната нов политически ред и система за сигурност, инфилтрирана впоследствие от Техеран, изглежда търсят начин \"да преориентират политиката на Ирак\", смята специалистът. \"Ако не успеят, това би могло да вкара Ирак в коловоза на вътрешни борби, в които Иран може много лесно да се намеси\", казва той. Подемът на проиранските сили и нападението срещу американското посолство в Багдад вече показаха колко трудна е позицията на Ирак спрямо собствените му сили за сигурност и дипломатическите партньори на страната. В най-близко бъдеще, предсказва Радж Алаалдин, учен от института \"Брукингс\" в Доха, в Ирак може да започнат \"чистки\" заради смъртта на двама от най-могъщите хора в страната. Двама мъже, които явно са се чувствали в безопасност - достатъчно, че да се движат в обща колона на летище, оградено от застанали на еднакво разстояние един от друг друг бойци от силите за сигурност и служители на частни фирми. \"Иран има да пита иракчаните за доста неща: как са научили САЩ за пристигането на Солеймани в Багдад? От кого е изтекла информацията?\", отбелязва Алаалдин. В петък, преди още в Багдад да се съмне, бивш командир на Гвардейците на революцията даде тон с призив \"да се отмъсти\" на САЩ. После се присъедини и върховният водач страната, надигайки глас срещу \"престъпниците, опетнили ръцете си с кръвта\" на генерала и на \"други мъченици\". (От БТА)", "date": "2020.01.03", "title": "Експерти: Ирак е на ръба на пропастта след убийството на ирански генерал"}
{"url": "https://www.24chasa.bg/novini/article/8033898", "text": "Митнически служители задържаха 27 047 облекла и аксесоари с обозначения на световноизвестни марки, съобщиха от Агенция \"Митници\". По-голямата част от артикулите представляват чорапи с фигуративни изображения и надписи на известни спортни марки. „Марковите“ стоки, част от които не фигурирали в документите, са открити при проверка на 16 декември миналата година. Артикулите пристигнали със сухопътен транспорт от Турция. При проверката между декларираната стока митническите служители откриват общо 27 047 облекла, аксесоари и артикули с обозначения на световноизвестни марки. 25 629 артикула не са били декларирани и на практика са контрабанда. Задържани са 21 600 чифта чорапи, 2110 портфейла, 1299 чифта боксерки, 520 колана, 450 блузи и 8 якета, 100 шала, 90 чанти, 870 метални елементи.", "date": "2020.01.03", "title": "Митничари спипаха близо 30 хил. недекларирани \"маркови\" дрехи"}
{"url": "https://www.24chasa.bg/novini/article/8033924", "text": "От 1 януари Русия е прекратила вноса на петрол за Беларус и рафинериите там са приведени в режим на минимално потребление, а запасите са достатъчни за около 20 дни. Причината е, че въпреки телефонните разговори на 30 и 31 декемви между президентите Владимир Путин и Александър Лукашенко двете страни не се договориха за условията след изтичането на досегашния договор, най-спорното от които е цената, съобщава \" \". От руския монополист \"Транснефт\" обясниха днес, че транзитният пренос не е засегнат, а внос за клиенти в Беларус няма, защото руски компании не са поискали такъв за новата година. \"Ройтерс\" съобщи за задаващия се проблем в последните дни на 2019 г. Позовавайки се на 6 източника от бизнес средите, агенцията посочи, че руските компании са започнали да складират близо 2 млн. тона петрол по танкери, рафинерии и в системата на \"Транснефт\" или да пренасочват количествата за Беларус към други направления, включително към черноморските пристанища. Това може да създаде излишък от обеми от сорта Urals на някои пазари. Москва призова в края на декември медиите да не разпространяват \"апокалиптични сценарии\", защото има договорка с Минск за преминаване към временно споразумение до постигането на окончателно. Но на 31 декември Лукашенко възложи на правителството да търси алтернативни доставки от места като Саудитска Арабия и САЩ. В интервю на 24 декември той говори за реверсивно използване на две от трите тръби на транзитния петролопровод \"Дружба\". От \"Трнансефт\" определиха подобни заявления като политически. По \"Дружба\" преминават около 10% от вноса на петрол в Европа. Това са над 1 милион барела дневно за държави като Полша, Чехия, Словакия, Унгария и Германия. Евентуалните преговори може да бъдат подновени най-рано следващата седмица, тъй като Русия е в коледни празници до 9 януари.", "date": "2020.01.03", "title": "Русия спря да изнася петрол за Беларус"}
{"url": "https://www.24chasa.bg/novini/article/8033998", "text": "Председателят на Европейския съвет Шарл Мишел призова за успокояване на обстановката в Ирак. Мишел е първият представител на ЕС, който реагира открито след снощния удар на САЩ край Багдад, довел до смъртта на иранския генерал Касем Солеймани. Кръговратът от насилие, провокации и отмъщение от последните седмици в Ирак трябва да бъде пресечен. По-нататъшно влошаване на обстановката трябва да се избегне на всяка цена, се посочва в изявлението на Мишел, цитирано от БТА.  По неговите думи \"твърде много оръжие и твърде много милиции\" пречат за връщането на иракчаните към обичайния делник. Мишел добавя, че съществува опасност от разпространение на насилието в целия регион и от въздигането на \"мрачни терористични сили\", които винаги се възползват при религиозно и националистическо напрежение. Преди два дни Мишел осъди нападението над посолството на САЩ в Багдад, довело до удара по Солеймани. Тогава председателят на Европейския съвет призова за спазване на международното законодателство.", "date": "2020.01.03", "title": "ЕС призова към успокояване на обстановката\nв Ирак на всяка цена"}
{"url": "https://www.24chasa.bg/novini/article/8034024", "text": "През 2019 г. “Тънкото изкуство да не ти пука” от Марк Менсън (ИК “Хермес”) влезе в топ 50 на най-продаваните на книги у нас. Авторът е категоричен: “Сладникавият позитивизъм и врели-некипели за самопомощ наблягат най-вече на това, което ви липсва. Ключът към добрия живот е да не ви пука за това да трупате още и още, а да ви пука само за истинските и важните неща”. Той развенчава редица установени “житейски правила” и прави доста шокиращи заявления. В своята класическа и провокативна творба \"Скритият Аз\" (ИК \"Хермес\")  Карл Г. Юнг, един от най-великите умове на всички времена, извежда тезата, че бъдещето на човечеството зависи от способността ни да устоим на масовите обществени течения. Когато на човек му липсва познание за неговата същност, той клони към колективизъм и е податлив на разрушителни тенденции: фашизъм, радикален национализъм, фанатизъм. Такъв човек позволява лесно да бъде манипулиран или потискан от деспотични режими. Само чрез разбиране на нашата несъзнателна вътрешна природа, нашата скрита страна, можем да придобием самопознание, което е антитеза на идеологическия фанатизъм. Това обаче изисква да си дадем сметка за двойствената природа на човешката психика – на съществуването на доброто и злото във всеки от нас. В тази важна творба Юнг убедително доказва, че единственият начин да се противопоставим на опасността, която представляват хората на властта, е чрез индивидуализация на обществото. Оцеляването на цивилизацията зависи от личното самопознание – само така човек може да придобие контрол върху себе си и обществените процеси.", "date": "2020.01.03", "title": "\"Хермес\" отново превзе класациите с книга как да не ти пука от глупостите"}
{"url": "https://www.24chasa.bg/novini/article/8033884", "text": "\"Да накажем справедливо престъпниците и убийците - това ще е отговорност и задача на всички членове на съпротивата и на бойците по целия свят\", се казва в изявление на Хасан Насралла, лидера на Хизбула. Хизбула редовно използва думата \"съпротива\", когато говори за себе си и своите съюзници, начело с Иран и Сирия, в борбата срещу Израел и американското военно присъствие в региона. \"Ние, които оставаме след него, ще продължим пътя му и ще работим денонощно, за да постигнем неговите цели\", каза Насралла, говорейки за Солеймани. \"Ние ще развяваме неговото знаме на всички бойни полета, на всички фронтове, ще увеличим победите на оста на съпротивата с благословията на неговата чиста кръв\", заяви Насралла, цитиран от БТА. Иран пряко участваше в създаването на Хизбула и съюзът между тях е продължава вече десетилетия. Хизбула има и бойци в Сирия, където заедно с иранските сили подкрепят режима на Башар ал Асад. В едно от редките си интервюта, излъчено пред октомври по иранската държавна телевизия, генерал Солеймани разказа, че е през лятото на 2006 г. е бил в Ливан заедно с представители на Хизбула, която тогава бе в конфронтация с Израел. Генералът тогава увери, че е останал в Ливан на практика през цялата 30-дневна война. Той разказа по-специално как по време на израелските бомбардировки по южното предградие на Бейрут е евакуирал Хасан Насралла от \"оперативния център\", в който той се намирал. Направил го е заедно с Имад Мугние, висш командир на Хизбула, убит през 2008 г. Според Солеймани той и Мугние са помогнали на Насралла да се подслони в скривалище, преди двамата да се върнат в командния център. Солеймани и неговият най-приближен човек в Ирак Абу Махди ал Мухандис бяха убити през изминалата нощ при американски удар в Багдад, припомня Асошиейтед прес. Мишената е бил 62-годишният Солеймани. Високопоставен иракски представител на службите за сигурност разказа, че ударът е бил нанесен до карго зоната на багдадското летище, след като Солеймани напуснал самолета, с който пристигнал или от Ливан, или от Сирия. Ал Мухандис го посрещнал на летището. Досега се говореше за ракетен удар, но според американски представител ударът е бил нанесен с въоръжен дрон. Труповете на двамата убити са били до такава степен разкъсани, че тялото на Солеймани било идентифицирано само по халката, която носел, казват иракски представители.", "date": "2020.01.03", "title": "Хизбула обеща справедливо наказание за онези, които са убили Солеймани"}
{"url": "https://www.24chasa.bg/novini/article/8034271", "text": "Започва разследване за причините за  , съобщиха от пресслужбата на Параходство \"Български морски флот\" /БМФ/ АД във Варна. Какво се е случило ще проучи капитанът на кораба. Тъй като \"Стара планина\" плава под флага на Малта, разследване ще бъде предприето и от администрацията на флага и от специализираното звено на дружеството-оператор на кораба - БМФ. За случая е информирана и Варненската окръжна прокуратура. Инцидентът на борда на кораба е станал на 2 януари по време на преход от пристанище Мурманск за пристанище Констанца на около 100 километра от бреговете на Норвегия. Тогава в района метеорологичните условия са били щормови - вятър със скорост 20-25 метра в секунда и вълни с височина 9-10 метра. След падането на двамата моряци зад борда е обявен сигнал за бедствие и са информирани бреговите власти. Под командването на Бреговата охрана на Норвегия е организирана спасителна операция с участието на два хеликоптера. Въпреки усилията двамата не са открити. От БМФ посочват още, че последно \"Стара планина\" е инспектиран на 9 декември 2019 г. за съответствие с изискванията на флага на Република Малта и на Държавния пристанищен контрол на Норвегия във връзка с Парижкия меморандум за разбирателство, включително за съответствие с изискванията за морска безопасност. И двете инспекции са завършили без забележки от страна на контролните органи.", "date": "2020.01.03", "title": "Разследват причините за изчезването на българските моряци край Норвегия"}
{"url": "https://www.24chasa.bg/novini/article/8033968", "text": "Столична община е в пилотната фаза за електронни обществени поръчки. Това каза кметът на София Йорданка Фандъкова, по време на среща в Столична община, предаде  . “Имаме готовност първите поръчки за годината да са по този начин. И да няма друг начин. Непрекъснато наши структури възлагат малки и големи поръчки. Първият проект е поддръжка на фонтаните в София. 240 000 лв. прогноза стойност”, добави Фандъкова. “Има и още няколко по-малки обществени поръчки. Процедура за патронажните услуги. Ползата е за участниците, че няма да разнасят кашоните с документи, вече всички документи се подават електронно. Удобство, по-малко хартия, максимална прозрачност за обществени поръчки”, каза още кметът на София. “От вчера дойдоха и последните 7 нови електрически автобуса, те са част от проекта. По линия 123 вече се движи новият електробуса. Очаква се новите да бъдат пуснати до края на месец март. Миналата година пуснахме първите 30 електробуса. Продължаваме с тази програма. Продължаваме с модернизацията на електротранспорта” посочи още тя. “До средата на годината ще бъдат пуснати в движение новите трамваи. Те ще се движат по линия 18. Продължаваме модернизацията на градския транспорт, като основна мярка за подобряване качеството на въздуха”, допълни Фандъкова. \"До края на януари очаквам да приключат процедурите за подобряване на качеството на въздуха, със закупуването на 30 тролея. Със закупуването на тролейбусите те ще бъдат изцяло подменени. Продължават процедурите за 82 електробуса. 30 електробуса да се движат по линии 73, 74, 6 и 60. Това е много сериозна програма за модернизация на градския транспорт. Това е много конкретен, ясен план”, каза Йорданка Фандъкова.", "date": "2020.01.03", "title": "Фандъкова: През 2020 г. ще подменим напълно тролеите в София"}
{"url": "https://www.24chasa.bg/novini/article/8034108", "text": "Четирийсет и четири души са заразени с неизвестна форма на вирусна пневмония в Ухан, главния град на китайската провинция Хубей, предаде ТАСС, цитирана от БТА.  Единайсет от болните са в тежко състояние; още 121 души, контактували със заразените, са под лекарско наблюдение, съобщиха градските здравни власти. Всички инфектирани се лекуват в изолатори в местни болници. Издирват се други лица, които са били в контакт със заразоносителите. В Хонконг две жени са били приети в болница със симптоми на пневмония след пътуване до Ухан. Състоянието им е стабилно. На 31 декември Китай съобщи за най-малко 27 заразени с неизвестен вид пневмония в Ухан. В много от случаите се проследява връзка с местния пазар на морски дарове, който вече е затворен. В повечето случаи болните се оплакват от треска, а някои - и от затруднено дишането. Рентгеновите снимки показват, че понякога болестта уврежда белия дроб. Вестник \"Женмин жибао\" цитира източници от градските медицински среди, според които вирусът не причинява непознат вид тежък остър респираторен синдром (наричан още атипична пневмония) и е твърде вероятно да става дума за нова форма тежка пневмония. При епидемия от атипична пневмония през 2003 г. в цял свят починаха общо 774 души, припомня ТАСС.", "date": "2020.01.03", "title": "Най-малко 44 души се разболяха от непознат вид пневмония в Китай"}
{"url": "https://www.24chasa.bg/novini/article/8032927", "text": "Специализираната прокуратура внесе в Специализирания наказателен съд искане за отстраняване от длъжност на кмета на община Несебър Николай Димитров, обвинен като ръководител на организирана престъпна група за престъпления срещу изборните права на гражданите. На 23 декември 2019 г. Това съобщиха от пресцентъра на прокуратурата. Специализираният наказателен съд измени мярката за неотклонение на Димитров от „Задържане под стража“ в „Гаранция в пари“ в размер на 50 000 лева. Съдът определи, че не е налице опасност той да се укрие, отпаднала е и опасността да извърши ново престъпление, доколкото са събрани значителен обем доказателства по досъдебното производство.На 27 декември 2019 г. определената на Николай Димитров пасрична гаранция бе внесена и от 2 януари 2020 г. той отново изпълнява функциите на кмет на Община Несебър. Специализираната прокуратура поиска отстраняването му от длъжност до приключване на досъдебното производство, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели.", "date": "2020.01.03", "title": "Спецпрокуратурата поиска отстраняване от длъжност на кмета на Несебър"}
{"url": "https://www.24chasa.bg/novini/article/8032940", "text": "Държавният секретар на САЩ Майк Помпейо разпространи днес чрез Туитър видеозапис, показващ според него иракчани, танцуващи по улиците и радващи се на смъртта на иранския генерал Касем Солеймани при въздушен удар на САЩ в Багдад, предаде Франс прес. \"Иракчани - иракчани - танцуващи на улицата в подкрепа на свободата; признателни за това, че генерал Солеймани вече го няма\", написа Помпейо в пояснение към клипа, показващ тълпа, която тича по една улица с вдигнати знамена и лозунги, предаде БТА.  Помпейо не уточнява произхода на видеозаписа, нито къде е заснет. Според фотограф на АФП десетки иракчани, протестиращи от месеци срещу властта в Багдад и нейния покровител Иран, са танцували тази сутрин с радостни викове на багдадския площад \"Тахрир\". \"Аллах отмъсти за смъртта на мъчениците\", коментира пред АФП участник в протестите, по време на които загинаха близо 460 души и бяха ранени 25 хиляди.", "date": "2020.01.03", "title": "САЩ: Жителите на Ирак се радват за смъртта\nна иранския генерал Солеймани"}
{"url": "https://www.24chasa.bg/novini/article/8032980", "text": "Постъпилите в дома за хора с деменция в с. Горско Косово са добре обгрижени и доволни. Това каза личният лекар на пациентите там д-р Румен Йорданов в \"Сутрешния блок\" на  Освен материално-битовата база повод вчера омбудсманът да сезира главния прокурор са и 24-те смъртни случая за изминалата година. \"Хората, които постъпват, са в тежко състояние. По въпроса за 24-те починали, 19 са починали на възраст от 78 до 99 години. Средната продължителност на живота е около 80 години в сравнение с България около 75-75-годишна възраст. За всички постъпили ние ги обгрижваме, доволни са, консултации се правят от специалисти според нуждите им. Когато директорката се е обърнала към мен или медицинска сестра, винаги сме се отзовавали. Високата смъртност се дължи на това, че хората са в такава възраст, в която трудно може да се овладеят процесите\", каза д-р Румен Йорданов. Има 5 медицински сестри, 2 лекари и рехабилитатор на разположение на обитаващите дома. \"Не може да се твърди, че тук са намерили смъртта си 24 човека. По много неприятен начин е поднесена информацията. Всичко, което зависи от нас хората да се чувстват добре, да бъдат възможно здрави, осигуряването на лекарства ние го правим\", коментира Вера Дукова, управител на дома.  Тя каза, че не е съгласна с информацията от доклада, че хората в дома са били подложени на унизително отношение. Препоръките на омбудсмана са събрани в 8 точки, добави Вера Дукова, като единствената точка, която не е изпълнена, е точка 8 за реконструкция и модернизация на сградата. \"Има разработен проект още в началото на моя мандат тогава започнахме с реконструкция, модернизация и разширение на дома. Този проект беше подаден, но не беше одобрен. Оттогава досега ръководството на общината и всички, които работят по проекти и програми, търсим начин за финансиране на този проект. Вчера имах два разговора с г-жа Сачева по този въпрос. Имаме вече идеи и решения\",  каза Пламен Чернев, кмет на Община Сухиндол.  Министър Сачева е обещала да търсят решения този дом да бъде модернизиран или да се направи нов.", "date": "2020.01.03", "title": "Лекар от дома в с. Горско Косово: Всички постъпили са добре обгрижени"}
{"url": "https://www.24chasa.bg/novini/article/8032999", "text": "Убийството на иранския генерал Касем Солеймани при ракетен удар на САЩ в Ирак ще засили напрежението в целия Близък изток. Това заяви днес външното министерство на Русия, предаде ТАСС, цитирана от БТА.  Москва разглежда това убийство като \"авантюристична стъпка, която ще предизвика нарастване на напрежението в целия регион\", посочва ведомството, като припомня \"преданата служба на Солеймани\" в защита на иранските национални интереси. \"Поднасяме искрени съболезнования на иранския народ\", добавя руската дипломация.", "date": "2020.01.03", "title": "Москва: Убийството на генерал Солеймани\nще засили напрежението в целия регион"}
{"url": "https://www.24chasa.bg/novini/article/8033052", "text": "Любителите на небесните спектакли тази нощ могат да наблюдават пика на метеорния поток Квадрантиди - един от най-кратките, но същевременно най-впечатляващи \"звездопади\" през годината, съобщават Си Би Ес и ТАСС. Квадрантидите, известни с ярките си \"огнени кълба\", са активни от 28 декември до 12 януари. Максимумът им обикновено е около 3 или 4 януари. В пика на метеорния поток, ако условията позволяват, могат да бъдат наблюдавани между 60 и 200 падащи звезди на час. Тази нощ се очакват около 120 метеора на час, отбелязва ТАСС, цитирана от БТА.  Звездният дъжд се вижда най-добре от северното полукълбо, и в частност в Европа. Добрата новина за поклонниците на явлението е, че тази година лунната светлина няма да попречи на спектакъла. За разлика от други метеорни потоци като Персеиди или Джеминиди, максимумът на които продължава около два дни, пикът на Квадрантидите трае само няколко часа. Радиантът на метеорите от този поток (привидната точка, от която се появяват) е между съзвездията Воловар, Дракон и Херкулес. Метеорният поток Квадрантиди дължи името си на \"покойното\" съзвездие Квадранс Муралис (Стенен Квадрант). То остава извън списъка със съзвездия, изготвен през 1922 г. от Международния астрономически съюз. Тъй като метеорният поток вече е кръстен на въпросното съзвездие, наименованието му остава непроменено. Влизащите в състава на Квадранс Муралис звезди са \"разпределени\" между съзвездията Воловар, Дракон и Херкулес. Произходът на метеорния поток Квадрантиди остава загадка за астрономите, но се смята, че е свързан с астероида 2003 EH1. Това прави звездопада необичаен, тъй като повечето метеорни потоци произхождат от комети.", "date": "2020.01.03", "title": "Предстои пикът на метеорния поток Квадрантиди"}
{"url": "https://www.24chasa.bg/novini/article/8033045", "text": "Мъж на 19 години тази сутрин е катастрофирал в Айтос с автомобила си и е загинал на място. Това съобщиха от пресцентъра на ОДМВР в Бургас. Инцидентът е станал в 5,25 часа сутринта. Мъжът е управлявал колата с несъобразена скорост при навлизане в десен завой. Самостоятелно се е ударил в крайпътно дърво. От полицията съобщават, че мъжът има шофьорска книжка от година и по време на инцидента не е ползвал обезопасителен колан.", "date": "2020.01.03", "title": "19-годишен загина в катастрофа в Айтос"}
{"url": "https://www.24chasa.bg/novini/article/8033023", "text": "Съединените щати призоваха гражданите си в Ирак да напуснат незабавно страната, а държавният секретар Майк Помпейо разпространи чрез Туитър видеозапис, показващ според него иракчани, танцуващи по улиците и радващи се на смъртта на иранския генерал Касем Солеймани при въздушен удар на САЩ в Багдад, предаде Франс прес. \"Иракчани - иракчани - танцуващи на улицата в подкрепа на свободата; признателни за това, че генерал Солеймани вече го няма\", написа Помпейо в пояснение към клипа, показващ тълпа, която тича по една улица с вдигнати знамена и лозунги. Помпейо не уточнява произхода на видеозаписа, нито къде е заснет. Според фотограф на АФП десетки иракчани, протестиращи от месеци срещу властта в Багдад и нейния покровител Иран, са танцували тази сутрин с радостни викове на багдадския площад \"Тахрир\". \"Аллах отмъсти за смъртта на мъчениците\", коментира пред АФП участник в протестите, по време на които загинаха близо 460 души и бяха ранени 25 хиляди, цитиран от  Видни републиканци в САЩ приветстваха въздушния удар срещу иранския генерал Касем Солеймани, разпореден от президента Доналд Тръмп и тутакси разкритикуван от съперниците им демократи, предаде Франс прес. \"Оценявам смелите действия на президента Доналд Тръмп срещу иранската агресия\", написа в Туитър влиятелният републикански сенатор Линдзи Греъм, близък съюзник на държавния лидер. \"До иранското правителство: ако искате още, ще получите и още\", заплаши той и добави: \"Ако иранската агресия продължи и ако работех в иранска петролна рафинерия, щях да помисля за преквалификация\". \"Отбранителните действия на САЩ срещу Иран и подкрепяните от него групировки отговарят на получените от тях ясни предупреждения. Те решиха да пренебрегнат тези предупреждения, тъй като смятаха, че президентът на САЩ не може да действа заради вътрешните разногласия у нас. Крайно лоша преценка\", заяви сенаторът републиканец Марко Рубио. Генерал Солеймани \"само си получи заслуженото\", изтъкна републиканският сенатор Том Котън. Министерство на външните работи на Русия обаче предупреди, че убийството на генерал Касем Солеймани ще засили напрежението в целия Близък изток. Москва разглежда това убийство като \"авантюристична стъпка, която ще предизвика нарастване на напрежението в целия регион\", посочва ведомството, като припомня \"преданата служба на Солеймани\" в защита на иранските национални интереси. \"Поднасяме искрени съболезнования на иранския народ\", добавя руската дипломация.", "date": "2020.01.03", "title": "Вашингтон призова гражданите си в Ирак незабавно да напуснат страната"}
{"url": "https://www.24chasa.bg/novini/article/8033082", "text": "Държавите от Европейския съюз се стремят да превъоръжат армиите си и да увеличат бойната си ефективност, пише германският национален ежедневник Die Welt. Германия и Франция обаче изключиха Полша от проектите за отбрана, въпреки подчертаното й желание да модернизира въоръжените си сили и затова Варшава се обърна към други партньори, основният от които – САЩ. В резултат Полша сключи споразумение за закупуването на 20 американски преносими ракетни установки и оборудване за тях на стойност повече от 400 млн. долара.В допълнение, Варшава иска да закупи други, по-нови танкове, които да заменят германските. Полша харчи милиарди долари за военна техника, предимно от САЩ, и е една от шестте страни на НАТО, които отделят за отбрана 2% от БВП, информира  Оръжията са приоритет за Полша и президентът на САЩ Доналд Тръмп често я хвали по този повод. Според експерти Варшава е вторият по големина купувач на американско оръжие след Саудитска Арабия. Според изданието, вина за ситуацията имат Париж и Берлин - за разлика от САЩ, европейските партньори са изключили Полша от въпросите на отбраната. Германия и Франция си сътрудничат в тази област, но не позволяват на Полша да работи заедно с тях, въпреки че Варшава с удоволствие ще участва в разработването на нови танкове. Освен това Полша чувства заплаха от Русия и затова активно купува оръжие. Така Варшава ще придобие 32 самолета F-35 на стойност 6,5 млрд. долара. САЩ са готови да предоставят на Полша необходимото оборудване, докато германско-френската алтернатива ще бъде налична не по-рано от 2030-те. Позицията на Берлин и Париж има последици за общата европейска отбранителна политика и, следователно, за европейската сигурност, предупреждава германският вестник. Полша играе важна военна роля, като гарантира сигурността на т.нар. Източен фланг на НАТО. Ако сега Варшава сключи двустранни договори със САЩ, това допълнително ще усложни интеграцията между европейските армии. Експертите говорят за опасността от отчуждението на Полша като най-важния партньор в областта на политиката за сигурност, в случай че европейските държави не направят предложения за Варшава. На Полша трябва да се гледа не само потенциален купувач на военно оборудване, но и като на партньор. Поради това тя се интересува и от разработването на европейски танк. Берлин обаче вече има тъжния опит от големи европейски проекти, който показа, че колкото повече страни участват в него, толкова по-често има забавяния и по-високи разходи. От тази гледна точка въпросът доколко разумно е участието на Полша в подобни проекти по отношение на индустриалната политика остава отворен. От друга страна, трябва да се помисли какви стратегически последици може да има изключването на Варшава от тези проекти. За съжаление на Полша, твърде малко политици в Германия са загрижени за този въпрос. Ако Берлин не се погрижи за по-успешната интеграция на Варшава в европейските отбранителни проекти, това ще тласне Полша в ръцете на Доналд Тръмп. Точно това се случва сега и не само САЩ, но и Южна Корея е готова да бъде партньор на Полша, като й предложи версия на своя модел K2, съобразен с нуждите й, и дори да извърши трансфер на технологии, за който Варшава настоява. Преговорите по този въпрос са в началния етап, но вече се говори за 800 единици. След такава солидна сделка Полша ще разполага с по-модерни бронирани превозни средства от Германия и Франция заедно, подчертава Die Welt.", "date": "2020.01.03", "title": "В бъдеще Полша ще разполага с повече танкове, отколкото Германия и Франция взети заедно"}
{"url": "https://www.24chasa.bg/novini/article/8033024", "text": "Полицейски екипи откриха и задържаха млад мъж предизвикал катастрофа , при която е загинал пешеходец на пътя между град Ветрен и Пазарджик, и е избягал от местопроизшествието, съобщи говорителят на полицията Мирослав Стоянов. В първия ден от Новата година в полицейското управление в Септември бил получен сигнал от близките на 46-годишния Георги Х. Притеснени те съобщили, че празнували Новата година в къща във Ветрен. Техният близък излязъл отвън да се разходи и повече не се върнал. За издирването на изчезналия били мобилизирани оперативни екипи криминалисти и униформени полицаи. Около 20ч. в района на пътя Ветрен-Пазарджик един от полицейските екипи открил труп на мъж в храстите край пътното платно. При извършения оглед станало ясно, че трупът е на изчезналия мъж. Тялото било транспортирано за аутопсия в Съдебна медицина - Пазарджик. Всички следи обаче показвали, че на мястото е станал пътен инцидент. На втори януари бил извършен и повторен оглед, иззети били следи и улики от местопроизшествието. В резултат на непрестанна работа на разследващите, за по-малко от денонощие била установена самоличността на причинителя на тежката катастрофа. Оказало се, че това е 28-годишният Николай Н. от септемврийското село Славовица, който е бил задържан. Открит е и управлявания от него микробус \"Мерцедес\", по който криминалистите открили следи от тежкия удар. С постановление на прокурор от окръжна прокуратура в Пазарджик срокът на ареста на задържания Николай Н. е определен на 72 часа.", "date": "2020.01.03", "title": "Задържаха мъж, убил с микробуса си човек на пътя край Пазарджик и избягал"}
{"url": "https://www.24chasa.bg/novini/article/8033151", "text": "През 2020 г. ще има избори в пет държави от Западните Балкани - Хърватия, Северна Македония, Сърбия, Черна гора и Босна и Херцеговина, предаде БТА. Вторият кръг на президентските избори в Хърватия ще бъде на 5 януари 2020 г. От 11 кандидати на първия кръг на 22 декември 2019 г. левоцентристкият кандидат Зоран Миланович и досегашният президент Колинда Грабар-Китарович, десноцентристка кандидатка, спечелиха най-много гласове и се класираха за втори кръг. Президент ще стане този, който получи повече гласове на балотажа. Избирателната активност на първия кръг беше 51,2 процента. За Зоран Миланович гласуваха 29,55 процента от тях, а за Колинда Грабар-Китарович 26,65 процента. Това са седмите по ред президентски избори в Хърватия от обявяването на независимостта й. На тези редовни избори се избира президент с мандат 5 години. Право на глас имат 3 860 000 избиратели. В началото на есента в Хърватия ще има и редовни парламентарни избори, на които ще се избират 151 депутати в 12 избирателни единици. В десетте единици, на които е разделена територията на страната, се избират по 14 депутати, а в единадесетата избирателна единица /избирателите които нямат постоянен адрес в Хърватия, така наречената диаспора/ се избират 3 депутати по пропорционалната система с преференциално гласуване. 12-та изборна единица са малцинствата, които избират 8 депутати. Избирателните списъци се актуализират преди самите избори, но може да се предполага, че броят им ще бъде приблизително колкото на президентските избори. Очаква се в надпреварата за четиригодишен мандат в хърватския парламент главни играчи да бъдат Хърватска демократична общност /ХДО/ като основна десноцентристка партия и Социалдемократическата партия като най-влиятелна левоцентристка партия. Вдясно от ХДО се намира популистката партия Мост и е възможно обединяване на десни сили около Мирослав Шкоро, който се класира трети на първия кръг на президентските избори. В Северна Македония ще има предсрочни парламентарни избори на 12 април. Това решение бе взето на среща на лидерите на най-големите политически партии с президента на страната Стево Пендаровски два дни след среща на върха на ЕС през октомври 2019 г., на която не бе определена дата за започване на преговори със Северна Македония. По закон е предвидено 100 дни преди изборите да се формира така нареченото служебно правителство, което ще има задължението да подготви изборите. Премиерът на това правителство се предлага от управляващата партия /СДСМ на премиера Зоран Заев/. Опозиционната ВМРО-ДПМНЕ ще има министри на вътрешните работи, на труда и социалната политика, както и трима заместник-министри с право на вето на всички решения. Редовните парламентарни избори в Черна гора трябва да се произведат през 2020 г., а първите неофициални прогнози говорят, че те могат да бъдат насрочени през май. Част от черногорската опозиция така и не призна резултатите от предишните избори на 16 октомври 2016 г. заради, по техните думи, \"ненормалната атмосфера\", създадена с опит за преврат в деня на изборите. Оттогава Демократична Черна гора и УРА бойкотират работата на парламента. Демократичен фронт, въпреки че не признава резултатите от изборите, след първоначален бойкот се върна в парламента в края на декември 2017 г. Заради неуточнените избирателни списъци няма точни данни колко граждани ще имат право на глас на изборите. На последните избори те бяха около 529 хиляди. С цел връщане на доверието на гражданите в избирателната система и подготовката на следващите парламентарни избори през август 2019 г. започна работа парламентарна комисия за цялостна промяна на изборното законодателство, която трябва да подготви пакет закони. Въпреки че бойкотира работата на парламента, Демократична Черна гора участва в работата на комисията, докато Демократичен фронт, който участва в работата на парламента, отказа да участва в работата на комисията. Никакво споразумение между управляващи и опозиция не беше постигнато и преговорите на практика се провалиха. Не е ясно по кои изборни закони ще се проведат изборите и дали опозицията ще признае резултатите. Партията, която през последните години имаше най-голям брой депутати, е Демократичната партия на социалистите, следвана от политическия съюз Демократичен фронт и Демократична Черна гора. В Сърбия тази пролет трябва да има редовни парламентарни избори, но още не се знае кой месец. Президентът Александър Вучич, който насрочва изборите, спомена като възможни дати 26 април и 3 май 2020 г. Крайният законен срок за парламентарните избори е 3 май. През 2019 г. опозицията протестира с искане за създаване на условия за честни избори. Бяха проведени серия разговори в рамките на междупартийния диалог между управляващи и опозиция, в които се включиха и представители на Европейския парламент. След приключването на този диалог бяха издадени редица препоръки за подобряване на условията на изборите. Част от опозицията, водена от Съюз за Сърбия, обяви бойкот на вота, смятайки, че няма условия за честни избори. Осигуряването на такива условия бе едно от исканията на този политически блок, който от 2018 г. подкрепя и участва в граждански демонстрации под мотото \"Един от пет милиона\", които се организират всяка събота - най-напред в много градове в Сърбия, а в момента само в Белград. Тези парламентрани избори ще бъдат първите, които се провеждат в редовния четиригодишен срок от идването на власт на Сръбската прогресивна партия през 2012 г. Преди това през 2016 г. и 2014 г. бяха обявени предсрочни парламентарни избори. На изборите се гласува за 250 депутати в парламента, в който в момента Сръбската прогресивна партия на Вучич има 104 народни представители. Със своите съюзници, от които най-многобройни са социалистите на Ивица Дачич /22 депутати/, през юни 2017 г. те гласуваха правителството начело с премиера Ана Бърнабич. Кабинетът й бе подкрепен от 157 депутати. На последните избори в Сърбия, президентските през април 2017 г., на които победи Вучич, право на глас имаха 6 724 949 души. Изборите напролет ще бъдат общи, освен за парламент гражданите ще гласуват и за областни и местни органи на властта. Властта в област Войводина в момента е в ръцете на Сръбската прогресивна партия, същата партия управлява и във всички общини на страната, с изключение на Шабац, Парачин, Свилайнац, Босилеград и Чайетина. Подготовката за местните избори вече започна. Регистрираните граждани с право на глас за общите избори през 2018 г. бяха 3 371 914 по данни на Централната избирателна комисия. Ще се избират 131 председатели на общини в Босна и Херцеговина, 10 кметове на градове и 3136 общински и градски съветници, от които 26 представители на национални малцинства. Местните избори в Босна и Херцеговина се провеждат на всеки две години, а в средата на 2019 г. се появиха искания от няколко политически партии изборният цикъл да се обедини и гражданите да гласуват веднъж на четири години. Засега това е невъзможно, защото са необходими поправки в конституцията и в законите за изборната система. Според досегашните правила Централната избирателна комисия трябва да обяви датата за изборите в началото на май.", "date": "2020.01.03", "title": "Изборна година в пет държави от Западните Балкани"}
{"url": "https://www.24chasa.bg/novini/article/8033160", "text": "Той уточни, че на 2 януари 25-годишната майка на детето е подала сигнал, че от 2 часа го няма. Жената обяснила, че оставила момченцето пред дома им заедно с другото си дете. Влязла в къщата за 4-5 минути, но като излязла, синът й вече го нямало. Трупът на детето, което е от ромски произход, е намерен на километри от жилището на семейството. Няма данни за насилствена смърт. Другото дете на семейството е живо и здраво.", "date": "2020.01.03", "title": "Трагедия край Пловдив, намериха 3-годишно момченце в канал"}
{"url": "https://www.24chasa.bg/novini/article/8033175", "text": "Извадени са 400 метра бракониерски мрежи от язовир \"Ястребино\". Проверката на водоема край Антоново е извършена от служители на Изпълнителната агенция по рибарство и аквакултури в Търговище, съвместно с любители рибари от Велико Търново, съобщиха от пресслужбата на ИАРА. Мрежите са открити в района на хижата на язовира. Петте мрежи са с обща дължина 400 метра. В тях е имало уловена 5 кг бяла риба(сулка) и 25 кг сребриста каракуда. Проверката е извършена след получен сигнал на телефон 112. Рибата е дарена на православния храм \"Успение Богородично\" в Търговище. За нарушението е съставен протокол и са предприети действия за установяване на извършителя, допълват от ИАРА.", "date": "2020.01.03", "title": "Извадиха 400 м. бракониерски мрежи от яз. \"Ястребино\""}
{"url": "https://www.24chasa.bg/novini/article/8033112", "text": "Петролът поскъпва рязко, а фючърсите на американските фондови индекси бележат спад, след като  , предаде . Пентагонът на САЩ посочи, че президентът Доналд Тръмп е одобрил операцията. Новината предизвика първоначален скок с цели 3 долара на фючърсите на петрола Брент с доставка през март до 69,16 долара за барел, достигайки най-високо ценово ниво от 17-и септември 2019-а година насам, преди да последва известно връщане назад към 68,40 долара за барел. Въпреки това петролът Брент поскъпва в рамките на деня с над 3%. Фючърсите на американския лек суров петрол с доставка през февруари също нарастват с 3% към 63,00 долара за барел, като веднага след новината за американския въздушен удар по летището на Багдад те поскъпнаха за кратко до 63,84 долара за барел, достигайки най-високо ниво от края на април 2019-а година. \"Рисковете за петролните доставки в Близкия Изток по принцип бяха завишени и сега можем да видим, че напрежението между САЩ и подкрепяните от Иран военни формирования в Ирак продължава се повишава\", посочи за Ройтерс Едуард Моя, анализатор на брокерската компания OANDA. Американският въздушен удар по международното летище в Багдад в ранните часове на петъчния ден доведе до смъртта на иранския генерал-майор Касем Солеймани, ръководител на елитните ирански Бригади Ал Кудс, и на командира на иракската паравоенна милиция Абу Махди ал Мухандис. Убийството на Солеймани бележи драматична ескалация в регионалната \"война в сянка\" между Иран и САЩ и техните съюзници.  Всичко това води до съществен риск за доставките на петрол от региона на Близкия Изток и по-специално от Ирак, който е вторият най-голям производител в рамките на ОПЕК, изнасяйки около 3,4 млн. барела петрола на ден главно от южното пристанище Басра. Това от своя страна допринася за рязкото поскъпване на петрола, което изглежда продължава да бъде подкрепено и от решението на Китайската централна банка от по-рано тази седмица да намали нивата на задължителните резерви на търговските банки, освобождавайки по този начин около 800 млрд. юана (близо 115 млрд. долара) за финансиране на забавящата се водеща азиатска икономика. Днешната рязка ескалация на геополитическото напрежение по оста САЩ - Иран се отразява негативно на глобалните пазари на акции. Фючърсите на американските фондови индекси се понижават с близо 1% преди началото на днешната търговия на Уолстрийт, след като през първата за 2020-а година търговия те покориха нови рекордни върхове. Фючърсите на DJIA се понижават с 250 пункта (спад с 0,88%), на S&P500 - с 0,92% и на Nasdaq100 - с 1,05%. Ден по-рано DJIA нарасна с 330 пункта (с 1,16%) до нов рекорден връх от 28 868,80 пункта, S&P500 - с 0,84% до исторически връх от 3 257,85 пункта и Nasdaq Composite - с цели 1,33% до рекордно ниво от 9 029,19 пункта. Европейските борси също стартират петъчната търговия със загуби, като общият индекс Stoxx Europe 600 е понижава с 0,57%, немският DAX 30 - с 0,87%, френският CAC 40 - с 0,45% и британският FTSE100 - с 0,34%.", "date": "2020.01.03", "title": "3% ръст на петрола след въздушните удари на САЩ, убили ирански генерал"}
{"url": "https://www.24chasa.bg/novini/article/8033202", "text": "Калкулаторът за новия данък за колите в София е готов. От \"Информационно обслужване\" вече са въвели новите параметри в електронния калкулатор, чрез който всеки собственик на моторно превозно средство в столицата може да изчисли какъв данък ще дължи за автомобила си за 2020 г., съобщиха от Столичната община. В края на 2019 г. размерът на налога за мощните и цапащи автомобили беше повишен. Формулата, по която се формира данъкът, включва годината на производство, мощността и екологичният стандарт на колата. С промените бяха повишени ставките за автомобили с по-ниски евростандарти - от 0 до Евро 4, както и за мощност над 74 kW, или над 100 конски сили. Коефициентът за година на производство на автомобила е определен от Закона за местните данъци и такси и остава непроменен. В калкулатора за регистрираните в София коли са заложени всички коефициенти, които формират данъка. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон - за по-новите автомобили или в големия талон - за по-старите. Там под индекс В е записана годината на първа регистрация, по която се изчислява възрастта на колата. Индекс P.2 e за мощността на автомобила в киловати. А индекс V.9 e екологичният стандарт на колата - от Евро 2 до Евро 6. При най-старите коли такъв екостандарт обикновено няма и срещу този индекс в документите на колата не пише нищо. Калкулаторът може да бъде намерен на адрес:  Целта е чрез него всеки собственик да се ориентира какви стойности на данък се получават за автомобила му.", "date": "2020.01.03", "title": "Вижте колко данък ще плащате за кола в София"}
{"url": "https://www.24chasa.bg/novini/article/8033174", "text": "Иракският премиер в оставка Адел Абдел Махди заяви днес, че американският удар, при който беше убит иранския генерал Касем Солеймани и командира на проиранските иракски милиции Абу Махди ал Мухандис, ще предизвика опустошителна война в страната му и в региона, предадоха Франс прес и Ройтерс. \"Убийството на иракски военен командир, който заема официален пост, е агресия срещу Ирак, иракския държавен апарат, иракското правителство и иракския народ\", заяви Махди, предава БТА. Убитият Абу Махди ал Мухандис беше вторият човек в Хашд аш Шааби - паравоенната проиранска групировка, която миналата година беше включена в силовите структури на Ирак. \"Уреждането на сметки с иракски ръководни лица или с приятелска страна на иракска територия е крещящо нарушение на условията, позволяващи присъствието на американските военни\", се казва в изявление на премиера. Заради развитието на събитията Махди призова иракския парламент да се събере на извънредна сесия.", "date": "2020.01.03", "title": "Ирак: Убийството на Солеймани и Ал Мухандис ще доведе до война"}
{"url": "https://www.24chasa.bg/novini/article/8033219", "text": "Грета Тунберг, младата шведска екоактивистка, днес навърши 17 години, но вместо да празнува, отиде пред парламента в Стокхолм за обичайния си петъчен протест, съобщи ДПА. В Туитър тя написа : \"Ученическата стачка - 72-а седмица\" и публикува своя снимка, на която държи надпис \"Ученическа стачка за климата\". Първата си протестна проява сред учениците тя организира през август 2018 година. Днес училищата в шведската столица още са в коледна ваканция. Миналия месец Грета се завърна в родината си, след като отсъства в продължение на четири месеца и половина. Докато беше извън страната, Тунберг говори на митинги срещу климатичните промени - от Швейцария до Ню Йорк, както и на конференцията за климата на ООН в Мадрид, припомня БТА. През месец декември Тунберг беше обявена от списание \"Тайм\" за личност на годината заради ролята й в организирането на петъчните ученически протести по света с искания за действия, ограничаващи климатичните промени. Поради екологични причини Грета не пътува със самолет и осъществи две трансатлантически пътувания през 2019 година.", "date": "2020.01.03", "title": "Грета Тунберг навършва 17 години - не празнува, а протестира (Снимка)"}
{"url": "https://www.24chasa.bg/novini/article/8031596", "text": "Димът от огромните пожари в Австралия направи синьото небе над намиращата се на 2000 км Нова Зеландия зловещо жълто, съобщават международните агенции. Над страната се носи миризма на изгоряло, а прочутите ледници в планините в южната ѝ част станаха кафяви. В много райони слънцето се появи като оранжево или златисто кълбо в зависимост от плътността на димния облак. “Може лесно да се проследи пушекът, който е изминал 2000 километра и е прелетял над Тасманийско море”, написа в туитър новозеландската метеорологична служба. От няколко седмици Австралия се бори с опустошителни пожари, каквито не е преживявала от десетилетия. Страната преживява невиждани горещини, които водят и до суша, граничеща с катастрофа. 18 до момента са потвърдените жертви, а още много се водят за изчезнали. Извънредно положение бе обявено в четвъртък в австралийския щат Нов Южен Уелс заради бушуващите пожари. На територията на щата, в който се намира и Сидни, горят стотина пожара, като половината от тях не са овладени. Те са причина за облаците дим и токсични изпарения, които покриват най-големия град на континента. Междувременно Австралия отчете и нов рекорд за най-горещ ден, откакто се води такава статистика. Средната температура за страната в сряда е била 41,9 градуса по Целзий. Замърсяването на въздуха в австралийската столица Канбера надхвърли 26 пъти критичното равнище “опасно за живота”, съобщи изданието “Канбера таймс”. Канбера е единственият град в столичния регион. Поради смога в Канбера са затворени туристическите обекти, музеите и националните паркове, както и почти всички спортни съоръжения. Австралийският национален университет, разположен в центъра на града, затвори своите кампуси и аудитории. Австралийските пощи закриха шест местни клона и спряха доставката на пощенски пратки от и за столицата. Собствениците на апартаменти и офиси в града бяха принудени да изключат противопожарните системи, чиито сензори бяха започнали да реагират на смога и да задействат сирените. Здравните власти препоръчаха на жителите и гостите на столицата по възможност да стоят по-малко време на открито. Кораб от австралийския боен флот пък пристигна в крайбрежния град Малакута, щата Виктория, за да евакуира хиляди жители и гости на града, блокирани на плаж между океана и огъня. На борда има храна, вода и медикаменти. Той може да евакуира до хиляда човека за един курс. В градчето, на около 500 км източно от Мелбърн, пребивават четири хиляди човека. Жителите на опустошения от пожарите град Кобарго пък наругаха австралийския премиер Скот Морисън, докато той бе на посещение в града, и обявиха, че той не е желан там. ", "date": "2020.01.03", "title": "Небето в Нова Зеландия пожълтя от пожарите в Австралия (Обзор)"}
{"url": "https://www.24chasa.bg/novini/article/8031657", "text": "Турската полиция задържа 7 души, след като вътрешното министерство започна разследване на преминаването през страната на бившия шеф на групата “Рено-Нисан” Карлос Гон, който избяга в Ливан, след като беше поставен под домашен арест в Япония, съобщи Ройтерс. Според турски медии сред арестуваните са четирима пилоти, мениджър на товарна компания и двама служители на летището. В. “Хюриет” пък посочва, че турската гранична полиция не е била уведомена за пристигането на Гон и нито влизането му в страната, нито излизането му са регистрирани Милионерът, който до миналата година бе най-скъпоплатеният автомобилен бос в Япония, очакваше съдебен процес през април по обвинения в укриване на доходи и други финансови злоупотреби, както и за злоупотреба с доверие. Той бе арестуван през ноември миналата година и по-късно пуснат под домашен арест срещу гаранция от 9 млн. долара. Магнатът се превърна в най-известния беглец в света, след като преди дни стана ясно, че се е измъкнал от денонощното наблюдение на луксозния си дом в Токио и е пристигнал в Ливан, където е отрасъл и където го чакала ливанската му съпруга. Медии в тази страна лансираха версията, че милионерът е духнал благодарение на хитроумен план, съставен от жена му и осъществен от група наемници, маскирани като оркестър, дошъл да свири на вечеря. Когато “музикантите” приключили изпълнението, високият около 1,65 м арестант се вмъкнал в голям калъф от инструмент с двойно дъно и така бил изнесен от къщата. После бил отведен на малко летище, откъдето го качили на частен самолет, чийто пилот нямал никаква представа кой се намира на борда. “Става дума за изключително професионална операция - от началото до края”, казва източник на Ройтерс. Според “Файненшъл таймс” няколко екипа са работили в различни страни по организирането на бягството и са имали поддръжници в Япония. Автомагнатът е имал три паспорта - френски, ливански и бразилски, но те са били иззети от японските власти след ареста му. Властите в Ливан обаче твърдят, че той е влязъл там легално. По-късно от вътрешното министерство съобщиха, че Гон е влязъл с френски паспорт и ливанска лична карта. Според АФП бившият бос всъщност е имал два френски паспорта, единият от които се е пазел в дома му, но заключен в кутия с таен код, познат само на адвокатите му. Но японската му защита твърди, че е била тотално изненадана от вестта за изчезването му. В четвъртък Интерпол издаде червена бюлетина за издирване и я прати на властите в Бейрут. Червената бюлетина е искане към полициите на държавите - членки на Интерпол, за временно задържане до екстрадиция. Тя не е заповед за арест. За момента от страна на Ливан няма информация какво ще предприеме страната по отношение на беглеца. Ливански тв журналист успял да се срещне с някогашния титан на японската автоиндустрия. Според него Карлос Гон бил по-борбен от всякога и подготвял защитата си. Веднага след бягството богаташът заяви, че се е измъкнал от Япония заради политическото преследване срещу него. Той щял да направи пространно изявление на 8 януари. Японски вестници смятат, че богаташът беглец е направил за смях правосъдната система в Страната на изгряващото слънце. В четвъртък френски телевизии показаха снимка на Гон, седнал на отрупана с ядене и пиене маса в Бейрут, за да празнува Нова година заедно със съпругата си Карол и приятели. “Исках мъжът ми да се върне при мен, знам, че той е невинен”, заяви Карол при пристигането на магната в Ливан. ", "date": "2020.01.03", "title": "7 в ареста в Турция заради най-прочутия беглец - Карлос Гон (Обзор)"}
{"url": "https://www.24chasa.bg/novini/article/8031711", "text": "Два дни – за 1 и 3 януари, платформата за търговия “ден напред” на енергийната борса регистрира рекорди за изтъргувани количества електроенергия. За 3 януари са продадени и купени 36 112,8 мегаватчаса. Като средната мощност е 1504,7 мегавата, тоест 2/3 от мощността на АЕЦ “Козлодуй”. Средната цена за мегаватчас бе 116,16 лв. за мегаватчас. Средната цена на пиковата енергия (от 9 до 20 ч) бe 136,07 лв. за мегаватчас, а извънпиковата електроенергия (1-8 ч; 21-24 ч) е изтъргувана при средна цена 96,25 лв. за мегаватчас. Предишният рекорд в търгуваните количества ток бе поставен на последната за 2019 г. тръжна сесия с ден на доставка 1 януари. Тогава бяха продадени общо 35 865,20 мегаватчаса, а средната почасова мощност беше 1494,4 мегавата. ", "date": "2020.01.03", "title": "За 2 дни - рекорд при търговията с ток на борсата"}
{"url": "https://www.24chasa.bg/novini/article/8032408", "text": "Командващият елитните ирански Бригади Ал Кудс генерал Касем Солеймани беше убит при ракетен удар по летището на Багдад, съобщи иракската държавна телевизия, цитирана от Франс прес. При удара по автоколона на багдадското летище има общо осем убити. Освен Солеймани сред тях е и вторият по значение човек в подкрепяната от Иран коалиция от иракски паравоенни групи Хашд аш Шааби Абу Махди ал Мухандис, предаде БТА.  \"Американските и израелските врагове са отговорни за убийството на муджахидина Абу Махди ал Мухандис и на Касем Солеймани\", заяви говорителят на Хашд аш Шааби Ахмед ал Асади, цитиран от Ройтерс. Пожелали анонимност американски официални представители заявиха за Ройтерс, че САЩ са нанесли удари в Багдад по \"две свързани с Иран мишени\". Иракското военно командване заяви, че три ракети \"Катюша\" са ударили две коли близо до товарния терминал на международното летище на Багдад. Във вторник членове на подкрепяни от Иран иракски милиции щурмуваха посолството на САЩ в Багдад в отговор на американски въздушни удари по бази на Хашд аш Шааби, в които бяха убити 25 души. САЩ нанесоха тези удари на иракска територия като ответна мярка на убийството при ракетен обстрел на американски цивилен подизпълнител в Ирак.", "date": "2020.01.03", "title": "Командващият иранските бригади е убит\nпри ракетен удар по летището на Багдад"}
{"url": "https://www.24chasa.bg/novini/article/8032417", "text": "С един час по-малко ще имат вода перничани от днес. Във всички населени места в общината, които са с режим на водоснабдяване, водата ще се пуска само следобед в часовете между 15:00 и 22:00 часа, предаде                                                                                                                                                                                                                                                                                                                                                                                                                                                                                                                                                                                                                                                                 ", "date": "2020.01.03", "title": "С един час по-малко ще имат вода перничани"}
{"url": "https://www.24chasa.bg/novini/article/8032430", "text": "Започва ежедневният контрол на нивото на язовир „Бебреш\", с оглед предотвратяването на предстояща водна криза, предаде  Това разпореди премиерът Бойко Борисов след вчерашната си среща с кмета на Ботевград Иван Гавалюгов. На двама министри - на земеделието Десислава Танева и на регионалния министър Петя Аврамова, са дадени конкретни задачи. Танева трябва да провери дали местният ВЕЦ „Бебреш\" работи извън обхвата на своето разрешително, издадено от „Басейнова дирекция\", а Аврамова да окаже съдействие на местната управа на Ботевград по отношение на ВиК мрежата. След вчерашната среща стана ясно, че градът не е застрашен от воден режим към този момент и капацитетът на язовира ще стигне за нуждите на потреблението, поне за 4 месеца.", "date": "2020.01.03", "title": "Започва ежедневният контрол на нивото на язовир „Бебреш\""}
{"url": "https://www.24chasa.bg/novini/article/8032439", "text": "Днес се очаква премиерът на Северна Македония Зоран Заев да подаде оставка и да бъде сформирано служебно правителство. То ще управлява до 12 април, за когато са насрочени предсрочните парламентарни избори в страната. До тук се стигна след като през октомври миналата година Скопие не получи дата за начало на преговори за членство в ЕС. Известно е, че начело на преходния кабинет ще застане досегашният министър на вътрешните работи Оливер Спасовски.", "date": "2020.01.03", "title": "Очаква се днес Зоран Заев да подаде оставка"}
{"url": "https://www.24chasa.bg/novini/article/8032459", "text": "Пет компании в Амстердам, Ротердам и Утрехт са получили писма с бомби през последната седмица. Нито едно от взривните устройства не е избухнало, съобщи NL Times, позовавайки се на полицията. Писма с бомби са получени в бензиностанция и хотел в Амстердам, при търговец на автомобили и бензиностанция в Ротердам, както и до агенция за недвижими имоти в Утрехт. Всички подозрителни писма били обемисти, върху тях било поставено логото на организацията за събиране на дългове и бил посочен адресът й в Ротердам. На всяка пратка логото и адресът били отпечатани на един стикер, а данните на получателя - на втори. \"Бомбите, поставени в писмата, не са причинили никаква вреда, тъй като експлозивите не са избухнали, но могат да доведат до тежки телесни повреди\", се казва в изявлението, цитирано от полицията. Служителите на реда все още не са обявили, че има задържани заподозрени. Междувременно властите призоваха жителите на Ротердам да бъдат бдителни при получаване на писма от организацията за събиране дългове. В същото време служителите на реда изключиха всякаква пряка връзка между дружеството и изпратените колети.", "date": "2020.01.03", "title": "Пет фирми в Нидерландия са получили писма с бомби"}
{"url": "https://www.24chasa.bg/novini/article/8032472", "text": "Лавината падна в масива Беладон във френските Алпи, в департамента Изер. Загина един френски войник, а втори е в тежко състояние, съобщава вестник Dauphine Libere, цитиран от  Лавината е паднала в четвъртък, когато двама военнослужещи на около 20 години, карали ски извън обозначените писти. Спасителите пристигнали на местопроизшествието след обаждане от един от роднините на военните, който им казал къде могат да бъдат пострадалите. Младите хора били открити под снежната маса. Един от двамата скиори е починал, въпреки опитите на лекарите да го реанимират. Специалистите са помогнали на втория военен, който е бил с множество наранявания и хипотермия. Той е откаран в болница. Според информацията, лавината е влачила двамата младежи няколкостотин метра.", "date": "2020.01.03", "title": "Лавина в Алпите уби военен, карал ски извън обозначените писти"}
{"url": "https://www.24chasa.bg/novini/article/8032485", "text": "Веганството трябва да бъде признато за религия и да бъде защитено от закона срещу дискриминацията - за това ще пледира британски зоолог в първо по рода си съдебно дело, съобщи Ройтерс, цитирана от БТА. Жорди Касамитяна съди бившия си работодател \"Лига срещу жестоките спортове\" за неправомерно уволнение след спор за пенсионни инвестиции във фирми, правещи тестове с животни. Ищецът твърди, че етичното му веганство - убеждението да избягва каквато и да е вреда на животните, е начин на живот, който трябва да бъде възприеман като религия или друг вид дълбоко убеждение, защитено от закона. \"Етичното веганство е философско убеждение за значителна и нарастващата част от населението на Великобритания и на света\", каза Питър Дейли, адвокат на Касамитяна. \"Ако приключи успешно, това дело ще определи, че етичното веганство подлежи на защита от дискриминация\", добави той. Говорителка на организацията \"Лига срещу жестоките спортове\" съобщи, че Касамитяна е уволнен заради сериозни нарушения, които не са свързани с етичните му убеждения. Лигата не оспорва твърдението му, че убежденията му трябва да бъдат защитени, но съд в гр.Норич ще проведе отделно заседание по темата, защото тя създава прецедент за други дела. Заседание по трудово-правния спор е насрочено за февруари.", "date": "2020.01.03", "title": "Британски съд решава дали веганството трябва да се защитава като религия"}
{"url": "https://www.24chasa.bg/novini/article/8032498", "text": "Пътнически самолет Airbus 320 кацна аварийно в Северна Каролина. На регионалното летище Ашевил в Северна Каролина са били мобилизирани специални екипи от няколко противопожарни служби, предаде  Няма информация за пострадали хора.", "date": "2020.01.03", "title": "Пътнически самолет кацна аварийно в Северна Каролина"}
{"url": "https://www.24chasa.bg/novini/article/8032023", "text": "Едни потънали в Пловдив 20 милиона лева в “умната” система за електронно таксуване и информационно обслужване в транспорта заковаха България в световна карта на провалени и скандални бизнес начинания на фирма “Индра Системас”. В средата на януари в града ще се появи висшият мениджмънт на тази испанска компания в опит да бъде съживен трупът на проекта, за който екипът на предишния кмет Иван Тотев е платил до последната стотинка. Това е и големият проблем на новата кметска управа на Здравко Димитров - парите са получени от испанците, тъй като общината е подписала, че технически всичко е окей. и как тяхната най-висока оферта печели, е въпрос на догадки и бъдещо разследване. 2015 - 2016 г. са особено бурни и (не)успешни за “Индра Системас”. В България компанията печели конкурса на община Пловдив за електронната система за таксуване и онлайн информацията за пътниците. Испанците печелят с най-високата оферта от 19 570 062 лв. с ДДС от шестте допуснати в конкурса фирми. Основният критерий при избора на изпълнител е бил икономически най-изгодната оферта. По същото време в родната Испания През 2016 г. изходните анкети (екзитпол) на изборите в тази държава са не просто сбъркани, а данните се разминават драстично. По предварителни социологически проучвания партия “Подемос” трябваше да спечели немалко места в парламента, но това не се случи, а даже загуби 1,1 млн. гласа. Дали става въпрос за неуспешни предварителни сондажи, или се случва нещо друго? Съмненията се въртят около “Индра Системас”, на която е възложен договорът за преброяване на гласовете. От компанията твърдят, че ускоряват процеса на броене чрез технологии като OCR, OMR и ICR, които гарантират надеждност, бързина и прозрачност. Същевременно съмненията за злоупотреби провокират подаването на петиция за повторно преброяване от независим доставчик на услугата. Разследванията показват, че и е възложило договора за преброяване на гласовете на изборите на 26 юни 2016 г. чрез “процедура на договаряне” - нещо напълно необичайно в този тип договори. При предишни парламентарни избори в Испания е имало прозрачен конкурс за преброител. Медиите в страната свързват възхода на   “Индра” с Народната партия (Partido Popular). Резултатите от изборите не кореспондират с нито едно от всички предварителни социологически проучвания: никога в историята на демокрацията не се е случвало разминаване от такъв мащаб. В крайна сметка разследването по искане на испанския Върховен съд довежда до арести на 51 заподозрени, свързани с управляващата Народна партия, докато полицията претърсва офисите на строителна група OHL и технологичната фирма “Индра”. На финала индексът на Испания се понижи до 41 в класацията за корупция на Transparency International през 2016 г. и се срина под Португалия и Франция. Три години преди това “Индра” се замесва и в още един крупен скандал на друг континент. Министърът на транспорта и развитието на инфраструктурата на Зимбабве Джорам Гумбо попада в окото на бурята, след като се оказва, че е разпоредил гражданската авиация в страната да одобри оферта от 28 милиона евро (над 55 милиона лева) на Indra Sistemas и Homt Espana SA за финансиране, доставка и инсталиране на система за управление на въздушното пространство, без компаниите да участват в търг. Разследване на “Зимбабве Индипендънс” показват, че Гумбо е търсил политическа подкрепа за ангажиране на Indra Sistemas и Homt Espana SA на цена от 28 милиона евро. в сравнение с предложението от началото на 2013 г., когато “Индра” е предоставила първото си предложение. Междувременно се появяват опасения, че разходите за системата за управление на въздушното пространство, която включва и оборудване за радарно наблюдение, биха могли да бъдат завишени с нови 64%. Това действително се случва, въпреки че Върховният съд в Зимбабве отменя офертата за Indra Sistemas и предава на Държавния съвет за обществени поръчки, че трябва да има покана за нов търг. Той така и не е проведен. По онова време източник от разследването по аферата “Индра” в Зимбабве за да спечели една компания. Отговор обаче няма. И в България от месеци се търси отговор на подобен въпрос - как се плащат милиони, след като за всички е видно, че “умна” транспортна система в Пловдив няма. Ако се говори за обществен интерес, това изисква спешна проверка на прокуратурата. На всички смущаващи факти! Последният от тях е изненадващият фалит на фирмата, монтирала табелите по спирките. Българската “Омега сървис” е наета като подизпълнител на “Индра Системас”. До този момент няма публично обяснение нито от бившия кмет Иван Тотев и настоящ областен лидер на ГЕРБ, нито от човека, подписал документите на испанците - Борислав Кръстев. Те вземат милионите, без да има работеща система. Под всеки протокол е подписът на ръководителя на проекта Кръстев - на 20 ноември 2015 г. той парафира констативен протокол, че са проведени тестови изпитания и системата за транспорта работи успешно. Месец по-късно са одобрени исканите за възстановяване на средства до прага от 90% на безвъзмездната финансова помощ за междинни плащания. Тогава в нито един автобус не е въведено електронното обслужване. Електронни карти и билети не са пуснати в продажба. Автоматите по спирките и до ден днешен не функционират. Като местен фолклор се разказва и историята как от Министерството на строителството са разходили с един автобус проверяващия чиновник, за да потекат европейските пари към несъществуващите електронни устройства. Днес Кръстев е ръководител на Водния проект, пратен от Иван Тотев да го оглави. Проект, по който също се очакват реки от европейски милиони. Очевидно Кръстев е особено ценен кадър, след като и новата кметска управа го оставя на служба. Той не вдига от седмици телефона на кореспондента на “24 часа”, за да отговори на въпроса как се плащат милиони за нещо, което очевидно не работи. Наскоро общинският съветник от БСП Йордан Василев разкри, че светофарите в града, инсталирани от испанците, също не действат. Той дори направил експеримент в късните часове на нощта, когато няма трафик. Оказало се, че независимо от липсата на коли, светофарите светят червено и се чака дълго на празно кръстовище. Василев е един от малкото общинари, които продължават да искат да се търси отговорност от кмета Тотев за проваления транспортен проект. Съветниците от “Съюз за Пловдив” пък първи сезираха прокуратурата, която не проявява видима активност в този казус. В средата на януари в Пловдив трябва да се появи висшият мениджмънт на испанците, а фалирата българска фирма техен подизпълнител била подготвила работен план за излизане от тази ситуация. Интересно е, че никой не дълбае с кои политици от БСП е свързана фирмата “Омега” и защо имената в нея се появяват в няколко десетки компании, които или са фалирали, или са били подставени лица на различни политически интереси. Може би в харченето на европейски милиони няма разлика между леви и десни в Пловдив. ", "date": "2020.01.03", "title": "Как “Индра” прелетя с политически скандали от Зимбабве и Испания до Пловдив, за да вземе едни милиони без работа"}
{"url": "https://www.24chasa.bg/novini/article/8032531", "text": "Проблемът с водата на Перник не е бич божи, а е резултат от лошото управление на ресурсите от сегашното правителство. Още в началото на септември 2019 г. имаше питане от БСП какво се прави в Перник, защото още тогава се знаеше, че ще има недостиг на вода. А от правителството започнаха да вземат мерки едва в началото на ноември. Това заяви депутатът от БСП Крум Зарков пред  Водата и въздухът са замърсени и изтичат заради прехвърлянето на вината от едната глава на другата, коментира Зарков думите на управляващите, че при управлението на БСП не е направено нищо за водата в Перник. Според него ако още в началото на 2019 г. правителството беше ограничило потреблението на питейна вода за индустриални нужди, сега нямаше да има режим на водата в Перник. Вотът на недоверието, който ще внесе БСП, ще бъде не само за водата на Перник, но и за управлението на водните ресурси в цялата страна, посочи още Зарков. Въпросният ремонт за 32 милиона лева на язовир \"Студена\", който толкова беше рекламиран още от 2016 г., какво е донесъл, попита депутатът от БСП.", "date": "2020.01.03", "title": "Крум Зарков: Проблемът с водата на Перник е в лошото управление, затова БСП ще иска вот на недоверие на кабинета"}
{"url": "https://www.24chasa.bg/novini/article/8032513", "text": "Американската администрация въвежда пълна забрана на ментоловите и плодовитевкусове при електронните цигари с течност, предаде  Целта е да бъдат защитени тийнейджърите, при които се наблюдава ръст вупотребата на подобни цигари.Тютюневите продукти, ароматизирани под друга форма, остават разрешени. По-рано подобна забрана беше въведена в отделни щати, но сега тя ще важи зацялата страна. Южна Корея, Индия и Бразилия са сред държавите, предприели вече строги забранина ароматизираните електронни цигари", "date": "2020.01.03", "title": "Пълна забрана за ароматизираните електронни\nцигари в САЩ"}
{"url": "https://www.24chasa.bg/novini/article/8032533", "text": "Неотдавна някои чужди политици изпратиха съвместното писмо до главния администратор на Хонконг Кари Лам, в което критикуват хонконгската полиция, че предприема неоснователни операции за поддържането на обществения ред. Относно това администрацията излезе с декларация, в която опроверга слуховете и фалшивите критики. Очевидно е, че чуждите сили искат да попречат на развитието на Хонконг и да забавят китайския напредък. Писмото е една от новите мерки, чиято цел е намеса във вътрешните работи на Китай и оказване на натиск върху китайската страна, информира  В писмото чуждите политици изразяват загриженост относно растящото „насилие\" от страна на хонконгските полицаи. А истината е, че радикалните демонстранти хвърлят вази и топки за пейнтбол от високи места, с което пречат на нормалната работа в моловете. Чуждите политици игнорират насилието, предизвикано от безредиците. Хонконгските полицаи се грижат за поддържането на обществения ред с голяма сдържаност и предприемат мерки, които напълно отговорят на международната харта за човешките права. В операциите бяха ранени 520 полицаи. През последните 22 години след връщането на Хонконг на Китай, политиката „една държава, две системи\" дава богати резултати. Администрацията на Хонконг е способна да се справи със сегашните предизвикателства. В новогодишната си реч председателят Си Дзинпин заяви, че се надява Хонконг да се развива добре. Това е общо желание на китайския народ. Китай е уверен, че спецрайонът ще продължи да се развива. Надяваме се чуждите политици да разбират сегашната ситуация и да прекратят намесата в хонконгските дела. Спецрайонът не е сцена за преследване на политически цели, се посочва в коментар на Китайската медийна група.", "date": "2020.01.03", "title": "Хонконг не е сцена за чуждите политици"}
{"url": "https://www.24chasa.bg/novini/article/8032553", "text": "Върховният духовен лидер на Иран аятолах Али Хаменей обеща „тежко отмъщение\" на убийството на генерал Касем Солеймани, командващ елитните части на Иранската революционна гвардия, предава AFP, като припомня, че той загина при удари на САЩ в близост до летището в Багдад. „Мъченичеството е наградата за непрестанните му усилия през всичките тези години“, написа Хаменей в своя профил в социалната мрежа „Туитър“. Той обяви тридневен национален траур, съобщава  „С неговата кончина, по Божията воля, неговата дейност и пътят му няма да бъдат спрени, тежък отмъщение очаква престъпниците, които окървавиха нечестивите си ръце с кръвта на Сулеймани и други мъченици в снощния инцидент\".", "date": "2020.01.03", "title": "Върховният лидер на Иран обеща тежко отмъщение за убийството на Солеймани"}
{"url": "https://www.24chasa.bg/novini/article/8031772", "text": "Около сто милиона китайци живеят по света. От тях близо 60 милиона души са мигрирали трайно далеч от родината. Други близо 40 милиона живеят в Хонгконг, Тайван, Макао. Сто милиона души са приблизително колкото цялото трудоспособно население на Европейския съюз. Иначе казано, китайската диаспора е множество, което не е за пренебрегване. Държи ли правителството в Пекин връзка с него и по какъв начин? Припомняйки колко са индийците и латиноамериканците по света, г-н Ша Чун Пин заключава, че китайската диаспора е една от най-големите в света. Ша Чун Пин е заместник главен редактор на Китайската служба за новини. Службата е огромна комуникационна агенция, която мери ръст със Синхуа, и предлага неизчерпаеми новини от целия Китай и от света на китайски език. Точно тези 100 милиона китайци, които са в чужбина, имат още по-голяма нужда да получават навреме новините и да ги научават от нас, разпалва се г-н Ша. Категоричен е, че където и да живеят, сънародниците му трябва да са облъчени от подробни, изпреварващи и добре поднесени новини на родния си език и за важните, и за маловажните събития. Идеята, че диаспората не бива да се изолира, а трябва обилно да е захранвана с информации от родината, е основна особеност в отношенията на Китай с гражданите му извън границите. И практично, и философски погледнато, надали има по-сигурен път за изграждане на доверие и за създаване на чувство за близост от сигурността, че във всеки момент, по всяко време и от всякакъв източник родината те държи в курса на събитията. Което неусетно те кара да вибрираш на нейната честота и само по себе си е една мъдра политика. От службата новините текат с по-голяма честота и от прочутия символ на китайската капка, направо като пълноводна река! Излъчват се непрекъснато чрез телевизионни и радиоканали, вестници, списания в девет версии на седем езика, социални мрежи, апликации за смартфон и няколко уебсайта - основен информационен канал, и профилирани по тематика или географски признак. Журналистическата дейност в китайската служба е фрагментирана и по континенти, и по видове медии. Според часовата разлика на глобуса новините и акцентите се планират с конферентна видео връзка, следят се на постоянно обновявани екрани в няколко нюзрума. В службата в Пекин работят над 2500 щатни редактори, без в това число да влизат блогърите, сътрудниците и кореспондентите в 32-те (от общо 34) провинции в Китай и още 21 пункта по света. Цялата новинарска армада произвежда ежечасно и денонощно с гарантирана достоверност и качество по над 120 текстови съобщения и статии и над 150 видео материала и снимки от горещите точки в Азия и света. Само от уебсайта на китайската служба излизат поне по 60 видео новини на ден Съвременното медиазнание препоръчва използването на видео новини даже и в сайтовете на вестници и радиостанции. Защото движещият се образ и неподправената картина най-лесно създават доверие и с тях се изгражда съпричастие. Г-н Ша отбелязва с гордост, че седмичното им списание държи първото място по тираж и по влияние в ранглистата на китайските магазинни издания. Отчита, че успоредно с приоритетната си агенционна дейност службата подпомага новите социални медии на китайците по света. Предлага услугите си и на местни медии. Кимайки енергично с глава, г-н Ша потвърждава основната мисия и старателно поддържаната репутация като информационната агенция за китайците по света. Журналистическата дейност в Китайската служба за новини е фрагментирана и по континенти, и по видове медии. Китайската служба за новини е огромна комуникационна агенция, която мери ръст със Синхуа и предлага неизчерпаеми новини от Китай и от света на китайски език. - Официална статистика няма, но Китай е една от значителните държави, които имат огромна миграция. Близо 40 милиона китайци живеят в Хонгконг и Макао. Около 60% от останалите 60 милиона са в Югоизточна Азия - Сингапур, Малайзия, Филипините, Камбоджа, Виетнам. Жителите на южните провинции най-често мигрират към Югоизточна Азия. Там са се установили вече пето и шесто поколение китайци. Цели колонии от сънародници живеят в Америка и в Европа, срещаме ги във Франция, Англия, Италия, Португалия, Испания. - Не съм сигурен за броя им, но без съмнение има и там. Мога да се обзаложа, че където има море, там има и китайци. - От близо 40 г., откакто Китай пое курс към реформи, страната ни е отворена за сътрудничество с целия свят. Китайската икономика също е отворена към целия свят. Ние имаме нужда тя да бъде отворена и да сме в непрекъснат контакт с китайците в чужбина. Те ще ни донесат и финансови средства, натрупани от тях, и опит в управлението, и техните таланти. Има даже статистика, че делът на всички чужди инвестиции в Китай е по-малък от влоговете на китайците по света в китайските банки. Той е към 60-70% от тях. Китай вече е могъща държава, на второ място е в света по брутен продукт и принос за това имат много наши сънародници от целия свят, които инвестират в Китай. От друга страна, ние се стремим да бъдем полезни за тях, информирайки ги непрекъснато какво се случва тук и в чужбина, както и за големите възможности за развитие на китайската икономика, в която те могат да участват пълноценно. Тъй че взаимна е ползата да бъдем непрекъснато заедно. - Не само. Службата предлага и безплатни услуги, и различни продукти онлайн, а и връзки с други медии. Много рядко някои информационни услуги са платени. Всъщност ние поехме по правителствения курс към реформи. За което получаваме финансиране от правителството, но бюджетът на службата не се изчерпва само с него. Сами си осигуряваме приходи от реклама и от организиране на събития. Сега мислим и как да увеличаваме печалбите. Те може да идват по много начини, включително и от разгласяване на събития, и от класическа реклама. - Не. Това е работа на Министерството на образованието и на института “Конфуций”. - Сега основната тенденция е, че хората не четат хартиени издания и даже не си отварят лаптопите, а следят новините с мобилните си телефони. - Не, не поддържаме връзки с китайските организации по света, това е работа на държавата и на някои неправителствени организации. Само ако ни поканят, съдействаме за отразяването на събитията им. Като цяло ние предлагаме информация за тях, но и те понякога - за нас. Чрез информацията държавата помага на китайците в чужбина да останат свързани.", "date": "2020.01.03", "title": "Пекин излъчва нонстоп новини към китайците по света на родния им език"}
{"url": "https://www.24chasa.bg/novini/article/8032592", "text": "В момента на трагедията с падналите в Норвежко море български моряци, метеорологичните условия са били много тежки. Духал постоянен вятър със скорост 20-25 м/сек., имало вълни, високи 9-10 м, а температурата на водата била 5-6 градуса. Калчев каза още, че вълните били толкова големи, че забавяли движението на кораба до човешки ход. Това сподели изпълнителният директор на Българския морски флот кап. Александър Калчев пред  Двама български моряци, част от екипажа на кораба „Стара планина“, изчезнаха в Норвежко море в четвъртък. По време на редовен курс 9-метрова вълна ги отнесла зад борда. Капитанът веднага подал сигнал до спасителния координационен център на Норвегия. Изпратени са хеликоптери, които са обходили морската територията.  Семействата им са информирани. Александър Калчев заяви, че той лично е разпоредил корабът да остане в района на инцидента до днес на обяд с надеждата евентуално да бъдат намерени телата на двамата ни сънародници.  „Обичайно при такива условия не би трябвало да има хора на палубата. Защо двамата моряци са били там предстои да разберем. Възможно е да е имало сериозна причина за това. Възможно е и капитанът да не е могъл да смени курса. Тепърва ще събираме свидетелски показания”, заяви изпълнителният директор на БМФ.", "date": "2020.01.03", "title": "Вълни, забавяли кораба до човешки ход, отнесли моряците ни в Норвежко море"}
{"url": "https://www.24chasa.bg/novini/article/8032642", "text": "Броят на жертвите при наводненията в столицата на Индонезия, Джакарта и околните райони се увеличи до 43 души, съобщава вестник Jakarta Post, позовавайки се на отдела за социално подпомагане на страната и Националната агенция за управление на бедствията. По-рано се съобщаваше за 26 загинали. Агус Вибово, говорител на Националната агенция за управление на бедствията, каза по-рано, че в 90 области е валял проливен дъжд в новогодишната нощ и много реки преливат. Наблюдават се нарушения в трафика и повреди в електрозахранването, предава БГНЕС. Над 400 хиляди души са били принудени да напуснат домовете си и да се преместят в приюти. По-рано беше съобщено, че спасителите не могат да стигнат до някои райони на града, за да евакуират жителите им.", "date": "2020.01.03", "title": "Расте броят на жертвите при наводненията в Индонезия (Снимки)"}
{"url": "https://www.24chasa.bg/novini/article/8032717", "text": "Жена е подала сигнал до омбудсмана за свой близък, който много бързо е починал, след като е бил настанен в дома за хора с деменция в село Горско Косово до Сухиндол, посочи Диана Ковачева пред Би Ти Ви. Вчера стана известно, че в  Нашата проверка установи пренаселеност на дома, който е в едно старо училище, преустроено в социален дом. Масите за хранене са в коридора, има само 1 душ и две тоалетни за 57 души, които са настанени там, обясни омбудсманът Диана Ковачева. Тя обясни, че са направили внезапна проверка по сигнала на жената, че те са чакали 4 дни декубитален дюшек за своя близък. \"Притесни ни фактът, че има висока смъртност, почти половината от хората, настанени там, са починали през миналата година. За мен е много важно да се обърне внимание, има проблем с качеството на грижите в тези социални домове\", посочи още Ковачева.", "date": "2020.01.03", "title": "Омбудсманът: Притесни ни високата смъртност в дома в село Горско Косово"}
{"url": "https://www.24chasa.bg/novini/article/8032726", "text": "САЩ се озоваха в ситуация с непредсказуеми последици след своя ракетен удар в Ирак, убил командващия иранските специални сили \"Ал Кудс\" генерал Касем Солеймани. Това мнение изрази в четвъртък в репортаж от Багдад Арва Деймън, кореспондент на телевизия Си Ен Ен, предаде ТАСС. \"В един момент се наложи впечатлението, че ситуацията в Багдад е престанала да се влошава: протестиращите се оттеглиха от стените на американското посолство, смятаха да осигурят на депутатите от иракския парламент време, за да започнат дискусии за евентуално изтегляне на американските войски. Но след ракетния удар, в резултат на който бе убит Солеймани, САЩ се озоваха в ситуация, когато е трудно да се предскаже по-нататъшното развитие на събитията\", заяви журналистката, цитирана от БТА.  Междувременно наблюдателят на Си Ен Ен Фарид Закария напомни, че генералът \"бе твърде популярен в Ирак и е смятан там за герой\". \"Решението за премахване на Солеймани може да има крайно сериозни последици\", смята той. Пентагонът заяви, че ракетният удар, убил Солеймани, е бил нанесен по нареждане на президента Доналд Тръмп и става дума за \"отбранителни действия с цел защита на американски официални лица и военнослужещи в чужбина\". Солеймани \"активно е разработвал планове за нападения над американски дипломати и военнослужещи в Ирак и в целия регион. Той също така е одобрил извършените тази седмица нападения над посолството на САЩ в Багдад\", се казва в изявлението на американското министерство на отбраната, цитирано от Франс прес и ДПА. Израелският министър на отбраната Нафтали Бенет насрочи за тази сутрин спешно съвещание с военното командване и шефовете на тайните служби, за да обсъди въпроси на сигурността след убийството на иранския генерал Касем Солеймани при въздушен удар на САЩ в Ирак. Това съобщи в. \"Джерузалем пост\", информира ТАСС. По данни на вестника в срещата ще участва и началникът на израелския Генерален щаб Авив Кохави. Агенцията цитира и съобщения, според които в контекста на последните събития в региона премиерът на Израел Бенямин Нетаняху смята да съкрати посещението си в Гърция и да се върне в родината. Израелската армия междувременно е решила да затвори за туристи планината Хермон.", "date": "2020.01.03", "title": "Си Ен Ен: Непредсказуеми последици за САЩ след ракетния удар, убил генерал Солеймани"}
{"url": "https://www.24chasa.bg/novini/article/8032786", "text": "Австралийската армия започна да евакуира по море стотици хора, хванати в капан от пожари в югоизточния град Малакута, предаде Франс прес, цитирана от БТА.  Кораб на австралийските ВМС хвърли котва в Малакута, за да евакуира хора, които бяха потърсил убежище на плаж от новогодишната вечер. Военни самолети пък пуснаха хуманитарна помощ по изолирани от пламъците райони. Най-малко 20 души са загинали, а десетки други са в неизвестност. Над 1300 къщи са изпепелени от началото на сезона на пожарите в Австралия през септември. Пожарите са унищожили площ, двойно по-голяма от Белгия. Очаква се температурите да надхвърлят 40 градуса в събота и властите обявиха извънредно положение в югоизточната част на Австралия, която е най-населената в страната. Хиляди туристи и местни жители получиха нареждане да напуснат най-застрашените райони в зона от около 300 км по крайбрежната ивица, което предизвика огромни задръствания по пътищата към Сидни и Канбера. Един шофьор съобщи на АФП, че са му били нужни три часа да измине 50 км.", "date": "2020.01.03", "title": "Продължава евакуацията по море на блокираните от пожарите австралийци"}
{"url": "https://www.24chasa.bg/novini/article/8032785", "text": "Конгресът на САЩ не е бил уведомен и не е давал разрешение за операцията на американските военнослужещи срещу командващия спецчастите „Кудс“ на Иранската революционна гвардия генерал Касем Солеймани, предава новинарският телевизионен канал FOX News. „Солеймани беше отговорен за немислимо насилие и светът е по-добър без него. Но Конгресът не е давал разрешение за ударите и американците не искат война с Иран. Сега трябва да се предприемат всички мерки за защита на нашите сили срещу почти неизбежната ескалация и увеличения риск\", предупреди Адам Шиф, председател на Комисията за разузнаване, цитиран от  Пентагонът потвърди, че американските ВВС са нанесли ракетни удари в ранните часове на деня близо до летището на Багдад, при което е убит Касем Солеймани, командир на специалните части на Ислямската революционна гвардия „Кудс“. Пресслужбата на военното ведомство на САЩ също съобщи, че операцията е извършена със заповед на президента на САЩ Доналд Тръмп.", "date": "2020.01.03", "title": "Конгресът на САЩ не е бил уведомен за операцията срещу Солеймани"}
{"url": "https://www.24chasa.bg/novini/article/8032823", "text": "Ситуацията с яз. \"Бебреш\" в никакъв случай не можем да определим като безопасна. Това каза кметът на Ботевград Иван Гавалюгов в \"Сутрешния блок\" на  \"По официални данни от \"Напоителни системи\", които са държавното търговско дружество, което стопанисва яз. \"Бебреш\", има около 1,470 млн. куб. метра вода от полезния обем на язовира, който може да се ползва за питейно-битово водоснабдяване основно на Ботевград и околните села. Това е основният източник\", коментира Иван Гавалюгов.  \"Ситуацията в никакъв случай не можем да определим като безопасна, тъй като вече веднъж през октомври месец 2016 г. стигнахме до кота мъртъв обем на яз. \"Бебреш\". Сигналната лампа на нас ни е светнала много по-рано. Аз съм информирал официално \"Напоителни системи\" с писмо от юни месец, когато язовирът беше полупразен въпреки пролетното снеготопене и дъждове, които в интерес на истината не бяха толкова обилни\", каза още той.  Официален отговор от дружеството кметът не е получил.", "date": "2020.01.03", "title": "Кметът на Ботевград за яз. \"Бебреш\": Ситуацията не е безопасна"}
{"url": "https://www.24chasa.bg/novini/article/8032839", "text": "В Хърватия са официално регистрирани 878 случая на грип и един човек е починал, съобщава Хърватският институт за обществено здравеопазване, цитиран от информационния сайт Индекс. Пикът на епидемията се очаква в края на януари и през февруари. Смъртният слручай е регистриран в Клиниката по инфекциозни болести в Загреб, информира БТА. Има съмнения за още четири смъртни случая, но не е потвърдено, че са причинени от грип. В Клиниката по инфекциозни болести в Загреб грипът е приковал към леглото 20 пациенти. Петима пациенти са подложени на интензивно лечение и двама са на изкуствено дишане.", "date": "2020.01.03", "title": "Грипът взе жертва в Хърватия"}
{"url": "https://www.24chasa.bg/novini/article/8032852", "text": "Екшън като от филм в началото на годината във Варна. Двама младежи бяха  Христо Барбов става очевидец на случилото се. Младежите били видимо неадекватни. При задържането са буйствали и са обиждали полицаите, предава  . Младежите са криминално проявени, а автомобилът, с който са се движили, е откраднат от техен познат. Пробата за алкохол на водача е положителна. Колата е спряна, след като полицай стрелял със стоп патрон в лявата му гума. \"Полицаите действаха организирано. Изключително добре се получи задържането им. Малко ги поступаха, тъй като оказаха съпротива\", разказа Христо. Предстои да излязат резултатите от теста за наркотици на шофьора. По случая са образувани две досъдебни производства.", "date": "2020.01.03", "title": "Очевидец на зрелищната гонка във Варна: Младежите бяха неадекватни, буйстваха"}
{"url": "https://www.24chasa.bg/novini/article/8032853", "text": "Иран и \"свободните страни в региона\" ще отмъстят на САЩ за смъртта на иранския генерал Касем Солеймани, убит по-рано днес при американски ракетен удар в Ирак, заяви иранският президент Хасан Рохани, цитиран от Франс прес. \"Няма никакво съмнение, че великата страна Иран и други свободни страни в региона ще отмъстят на престъпна Америка за това ужасно убийство\", каза Рохани в комюнике, публикувано в сайта на правителството, цитиран от БТА. \"Мъченическата смърт на Солеймани ще удвои решимостта на Иран да се съпротивлява на американския експанзионизъм и да защитава нашите ислямски ценности\", увери иранският президент, цитиран от държавната телевизия, предаде Ройтерс.", "date": "2020.01.03", "title": "Рохани: Ще отмъстим и съпротивляваме на САЩ заради смъртта на Солеймани"}
{"url": "https://www.24chasa.bg/novini/article/8032920", "text": "На първия тираж от играта Лото на словенската държавна лотария за тази година бе спечелен джакпот от 1,7 милиона евро, предаде агенция СТА. След като се приспаднат 15 процента данъци, щастливецът, който е от градчето Радече, ще получи 1 456 540 евро, а бюджетът на Радече ще се увеличи с 257 000 евро. Досега най-големият джакпот от Лото е бил 5 милиона евро и е изтеглен през юли 2015 г., а най-големият международен джакпот от лотария, играна в Словения, е бил 28 милиона евро и е спечелен през април 2014 г.", "date": "2020.01.03", "title": "Словенец спечели джакпот от 1,7 милиона евро от лотарията"}
{"url": "https://www.24chasa.bg/novini/article/8033239", "text": "Разкриха и задъражаха криминално проявен мъж, който с измама отнел пари от 92-годишен тетевенец. В РУП-Тетевен е образувано досъдебно производство срещу 39-годишния мошеник от с. Дерманци, който на 22 декември, лъжейки, че събира пари за лечение на болното си дете, отнел 150 лева от стареца. Сигнал за измамата бил получен в местното полицейско управление 10 дни по-късно - на 2 януари. След незабавни оперативно-издирвателни мероприятия лъжецът бил установен и задържан за 24 часа. Работата по случая продължава.", "date": "2020.01.03", "title": "Задържаха измамник, лъгал, че детето му е болно"}
{"url": "https://www.24chasa.bg/novini/article/8033292", "text": "От днес – 3 януари, всеки заинтересован потребител може да използва толкалкулатора на страницата на Националното тол управление www.bgtoll.bg. Чрез него шофьорите или собствениците на пътни превозни средства над 3,5 тона могат да получат информация за пътните такси, които ще дължат камионите или автобусите след въвеждането на тол системата в търговска експлоатация. Тогава тежкотоварните превозни средства ще плащат на база на изминатото разстояние, а не както досега – за време с електронна винетка. Досега толкалкулаторът можеше да се ползва в тестова среда в четирите демонстрационни центъра на Националното тол управление – в София, Пловдив, Варна и Русе. От днес услугата е достъпна онлайн за всички потребители на www.bgtoll.bg. толкалкулаторът е в раздел „Тол“, бутон „толкалкулатор“, като може да се открие и на директния линк https://trots.bgtoll.bg/. За да се изчисли тол таксата за желания маршрут, трябва да се въведат данни за превозното средство – камион или автобус със съответните техническа маса, брой оси и емисионен клас. Посочва се дата и начален час на пътуването. Избират се начална и крайна точка на маршрута, както и до 4 междинни локации. Потребителят може да поиска да мине по най-бързия или по най-краткия маршрут по зададените параметри. В резултат собственикът или ползвателят на пътното превозно средство получава подробна информация за платените участъци по пътя – автомагистрали, първи и частично втори клас пътища, както и за дължимите пътни такси. Калкулаторът изчислява и очакваното време за пътуване по избрания маршрут, който се визуализира върху пътната карта на България. Заложеният в системата обхват на пътищата с тол такса е 6 050 км от общо около 20 000 км републиканска пътна мрежа. Тарифите на тол таксите бяха приети от Министерския съвет и са обнародвани в „Държавен вестник“, брой 101 от 27.12.2019 г. Използването на толкалкулатора помага на потребителите да се ориентират за разходите, свързани с пътните такси на база на изминато разстояние, особено ако решат да използват маршрутна карта. Тя позволява да се заплати предварително за изминаването на разстояние между две точки с до четири междинни локации.", "date": "2020.01.03", "title": "Толкалкулатор помага на превозвачите да планират разходите си за новите пътни такси"}
{"url": "https://www.24chasa.bg/novini/article/8033309", "text": "\"Воден апокалипсис\" в България не се задава, ако някой се опитва да всее страх в хората за липсата на вода, за мен това е абсолютно непочтено, заяви министърът на регионалното развитие и благоустройството Петя Аврамова на пресконференция във ведомството с информация за състоянието на язовирите за питейно-битово водоснабдяване в страната. Според Аврамова, в криза темата се използва политически и БСП вероятно се готви за дебатите в парламента. Смятам, че е некоректно това да става със заиграване със страха на хората, коментира министърът, която представи данни от ВиК дружества за състоянието на водоизточниците.", "date": "2020.01.03", "title": "Петя Аврамова: \"Воден апокалипсис\" в България не се задава"}
{"url": "https://www.24chasa.bg/novini/article/8033306", "text": "Сирия решително осъжда агресията на САЩ, в резултат на която бяха убити генерал Касем Солеймани, заместник-командващият на иракските шиитски милиции Абу Махди ал Мухандис и други, каза сирийски източник за ТАСС, цитиран от БТА. Сирия е убедена, че тази \"подла американска агресия само ще засили решимостта да се последва примера на убитите водачи на съпротивата\", заяви източник от сирийското външно министерство пред агенция САНА.                                                                                                                                                                                                                                                                                                                                ", "date": "2020.01.03", "title": "Сирия за убийството Солеймани: Подла американска агресия"}
{"url": "https://www.24chasa.bg/novini/article/8033295", "text": "Балкански поток се строи с пълна мощност, краят на трасето не се вижда в едната и в другата посока. Да видят хората какви огромни съоръжения се правят. По над 5 км на ден се работи. Това заяви министър-председателят Бойко Борисов при инспекцията на изграждането на газопреносната инфраструктура „Балкански поток“ в участъка от кранов възел Горни Дъбник до кранов възел Селановци. Трасето на газопровода преминава през територията на 11 области, а в момента се работи по участък с дължина 45,2 км, разположен на територията на област Плевен. Към момента са доставени тръби за 215,20 км., съобщават от пресцентъра на министерството.  Борисов прелетя с хеликоптер над строежа на „Балкански поток“ в участъка, става ясно от видео, публикувано от премиера в личния му фейсбук профил.  \"Тук се работи и на Нова година. Няма събота, няма неделя. Ще изпратя снимките на Владимир Путин, за да види руският президент, че се работи в България\", каза премиерът. „ 45 минути летим над изграден газопровод. Вече на много места тръбите са под земята, заваряват се по американска технология“, отбеляза министър-председателят Борисов.  \"18 000 на брой са положените тръби от първия ден на реализирането на \"Балкански поток\" на българска територия. Две гръцки и една италианска компания работят по трасето в срок\", каза Борисов след като се приземи и уточни, че техниката е италианска и американска.  \"Работят 400 души с по две влакови композиции тръби на ден. Аз мисля, че ще спазим сроковете, края на май \"Балкански поток\" трябва да стане готов. На принц Салман специални поздрави\", каза Борисов на работниците.  „Ние имаме геостратегически интерес да си останем в газопреносната мрежа. България е регионален стратегически газоразпределителен център на Балканите. Това означава, че тук ще идва газ от много страни, а България ще получава транзитни такси“, обясни премиерът Борисов. Той добави, че заедно с изграждането на интерконектора с Гърция страната ни ще постигне реална газова диверсификация. \"Поздравявам МВР, ДАНС и прокуратурата за акцията в Плевен. Това не е първото място, на което влизат, поне още 7 ще са. Всеки, който мисли, че може да си прави пари на гърба на здравето на българските граждани, да забрави\", каза Борисов за                                                                                                                                               ", "date": "2020.01.03", "title": "Борисов: Ще изпратя снимки на Путин, за да види как се работи в България (Видео, снимки)"}
{"url": "https://www.24chasa.bg/novini/article/8033349", "text": "Видни представители на Демократическата партия в САЩ реагираха с остри критики на снощния ракетен удар по летището в Багдад, извършен по нареждане на президента Доналд Тръмп, прие който бе убит видният иранския генерал Касем Солеймани, предадоха Ройтерс и Асошиейтед прес. Бившият вицепрезидент и вероятен съперник на Тръмп в битката за Белия дом на изборите тази година Джо Байдън обвини президента, че е \"хвърлил пръчка динамит в буре с барут\". \"Нито един американец няма да оплаква смъртта на Касем Солеймани, който подкрепяше терора и сееше хаос. Това обаче не оправдава предприетия от Тръмп неимоверно ескалиращ ход в един вече достатъчно опасен регион . . . Ние можем да се окажем на ръба на грамаден конфликт в Близкия изток . . . Тръмп дължи на американския народ обяснение за стратегията и плановете за поддържане на безопасността на нашите войници и нашия дипломатически персонал, на нашите хора и на нашите интереси - както тук, в страната, така и зад граница, и на нашите партньори в региона и извън него\", посочи Байдън, цитиран от БТА. По подобен начин се изрази и сенаторката Елизабет Уорън, една от кандидатките за президентската номинация на демократите. \"Солеймани беше убиец, отговорен за смъртта на хиляди хора, включително стотици американци. Но този безразсъден ход ескалира напрежението с Иран и засилва вероятността от повече смъртни случаи и от нов близкоизточен конфликт. Нашият приоритет трябва да бъде избягването на нова скъпоструваща война\", написа Уорън в Туитър. Друг президентски претендент демократ, сенаторът Бърни Сандърс, заяви в Туитър, че \"опасната ескалация, предприета от Тръмп, ни приближава до поредна пагубна война в Близкия изток , която може да струва неизброими жертви и трилиони долари\". Лидерката на демократите в Камарата на представителите Нанси Пелоси обвини администрацията на Тръмп, че е извършила въздушния удар, убил Солеймани, без консултация с Конгреса и без получаване на парламентарно разрешение за използване на военна сила срещу Иран. Това рискува да провокира още по-опасна ескалация на насилието\", каза тя. Сходно мнение изрази и сенаторът демократ Кристофър Мърфи, който е член на сенатската комисия по външните работи. Той остро разкритикува решението на Белия дом да не уведоми предварително Конгреса за ракетния удар, при който бяха убити Солеймани и още няколко видни ирански личности. \"Въпросът сега е: разправи ли се Америка с втория най-могъщ човек в Иран без одобрението на Конгреса, знаейки, че по този начин разпалва мащабна война в региона\", запита риторично сенаторът в Туитър.", "date": "2020.01.03", "title": "Демократите: Тръмп изправя САЩ пред поредна пагубна война в Близкия изток"}
{"url": "https://www.24chasa.bg/novini/article/8033395", "text": "Премиерът на Израел Бенямин Нетаняху прекъсна днес официалното си посещение в Гърция, за да се върне в еврейската държава след смъртта на иранския генерал Касем Солеймани, убит при въздушен удар на САЩ в Ирак. Това съобщи за Франс прес канцеларията на Нетаняху. Нетаняху пристигна вчера в Атина, където подписа споразумение за газопровод с Кипър и Гърция. Визитата му трябваше да продължи до събота, но бе съкратена заради събитията, свързани със смъртта на Солеймани. Генералът командваше иранските сили \"Ал Кудс\", често обвинявани от Израел, че подготвят атаки срещу еврейската държава, предаде БТА. ", "date": "2020.01.03", "title": "Нетаняху прекъсна официалното си посещение в Гърция след смъртта на Солеймани"}
{"url": "https://www.24chasa.bg/novini/article/8033431", "text": "Премиерът на Северна Македония Зоран Заев внесе оставката си в парламента, предаде агенция МИА. Оставката ще бъде доставена на президента Стево Пендаровски, който след това трябва да уведоми председателя на парламента Талат Джафери за номинирането на нов служебен премиер. След това Джафери трябва да насрочи заседание, на което да се констатира оставката на премиера и на другите членове на правителството и да бъде гласуван съставът на служебното правителство, съобщава БТА. Както вече е известно, според споразумението на политическите партии премиер на служебното правителство ще бъде досегашният министър на вътрешните работи Оливер Спасовски, а по предложение на опозиционната партия ВМРО-ДПМНЕ министри на вътрешните работи и на труда и социалната политика ще бъдат Наке Чулев и Рашела Мизрахи. Парламентът на Северна Македония на днешното си 127 заседание констатира оставката на премиера Зоран Заев, подадена след споразумение на политическите партии в очакване на предсрочни парламентарни избори на 12 април, предаде МИА. Очаква се до полунощ парламентът да гласува служебното правителство, което ще бъде ръководено от Оливер Спасовски. Председателят на парламента Талат Джафери информира депутатите, че премиерът е подал оставка, а с това в оставка е и цялото правителство. Агенция Макфакс отбелязва, че опозицията е посрещнала с аплодисменти оставката на Зоран Заев. Ръководителят на парламентарната група на ВМРО-ДПМНЕ Никола Мицевски заяви, че \"днес е денят, в който Македония и македонският народ се освободиха от най-неспособната, най-корумпираната, най-криминалната власт, която е имала\". Според него добра новина през 2020 година е, че времето на Заев и СДСМ е приключило.", "date": "2020.01.03", "title": "Зоран Заев подписа оставката си и я внесе в парламента (Обновена)"}
{"url": "https://www.24chasa.bg/novini/article/8033465", "text": "Служител на компанията признал, че е фалшифицирал регистрите и твърди, че е действал сам, без разрешението на МНГ джет. На 29 декември 2019 година операторът дал под наем два частни самолета на двама различни клиенти - един от Дубай до Осака и от Осака до Истанбул, а друг - от Истанбул за Бейрут, посочва на сайта си компанията, цитирана от Ройтерс и БТА. Двата договора не изглеждали свързани помежду си и името на Гон не фигурирало в официалните документи на нито един от полетите. След като научила от медиите, че наетите самолети са ползвани от Карлос Гон и от недекларирани официално пътници, компанията е извършила вътрешно разследване и е подала жалба в Турция на 1 януари 2020 година срещу замесените лица. Вчера турската полиция задържа няколко души, след като вътрешното министерство започна разследване на преминаването през страната на бившия шеф на групата Рено-Нисан Карлос Гон, който избяга в Ливан, след като беше поставен под домашен арест в Япония. Частната агенция ДХА уточни, че са били задържани седем души - четирима пилоти, мениджър на товарна компания и двама служители на летището. Във вторник Гон лично потвърди, че е избягал от Япония в Ливан, за да избегне от несправедливото японско правосъдие.", "date": "2020.01.03", "title": "Турска авиокомпания с жалба за незаконно ползване на услугите й при бягството на Карлос Гон"}
{"url": "https://www.24chasa.bg/novini/article/8033499", "text": "В периода 2012 г. - 2017 г. е извънреден и пълномощен посланик на Република България в Република Албания. Президентът Румен Радев поднася искрените си съболезнования на семейството, близките и приятелите на Димитър Арнаудов. „Трудно е да повярваме, че един толкова деликатен, ерудиран човек и професионалист си тръгна от нас завинаги. Ще го запомним като любящ баща и съпруг, добър колега и приятел, отдаден на кариерата дипломат“, заявява държавният глава Румен Радев. Погребението ще бъде днес, 3 януари, петък, от 15.00 ч. в родния град на дипломата - Гоце Делчев.", "date": "2020.01.03", "title": "Почина секретарят на президента по външна политика Димитър Арнаудов"}
{"url": "https://www.24chasa.bg/novini/article/8033516", "text": "\"Корпусът на гвард ейците на Ислямската революция, мъдрата иранска нация и фронтът на съпротивата в мюсюлманския свят ще отмъстят за пролятата кръв на този мъченик\", каза говорителят, имайки предвид Солеймани. \"Радостта на ционистите и на американците бързо ще премине в траур\", заяви Шарих. Иран често говори за страните от региона и силите, които са против Израел и САЩ, като за \"фронт на съпротивата\", отбелязва агенцията. В Ирак Каис ал Хазали, командирът на една от най-важните фракции в проиранската коалиция Хашд аш Шааби - фракцията Асаиб Ахл ал Хак, призова всички бойци \"да са готови, защото ги очаква битка и голяма победа\", предадоха Ройтерс и Франс прес. \"Цената за пролятата кръв на командира мъченик Абу Махди ал Мухандис ще е пълното премахване на американското военно присъствие в Ирак\" и ликвидирането на Израел, каза той, цитиран от ДПА, предава БТА. Солеймани и Ал Мухандис бяха убити в американски удар близо до летището на Багдад в ранните часове на деня. Популисткият иракски шиитски духовник Мукдата Садр днес каза, че е опечален от смъртта на Солеймани и Ал Мухандис, предаде Ройтерс. \"Като лидер на патриотичната иракска съпротива дадох разпореждане на всички муджахидини и по-специално на Армията на Махди, на Бригадите на обещания ден и всички патриотични и дисциплинирани групи да бъдат готови за защита на Ирак\", каза Садр в Туитър. Така той де факто задейства отново една от иракските милиции, които бяха официално разпуснати от около десетилетие - Армията на Махди, допълва Франс прес. Бригадите на обещания ден е групировка, създадена от шиитската милиция Армията на Махди.", "date": "2020.01.03", "title": "Корпусът на иранските революционни гвардейци ще отмъсти за Солеймани"}
{"url": "https://www.24chasa.bg/novini/article/8033483", "text": "Британка, осъдена за невярно твърдение, че е станала жертва на групово изнасилване в Кипър, призова премиера Борис Джонсън да се намеси и да я върне у дома, съобщи в. „Сън“. \"Аз съм на 19 г. и всичко, което искам да направя, е да изчистя името си и да се прибера в семейството си\", каза тя, цитирана от ежедневника. \"Времето ми изтича. Моля, моля, помогнете.\" Тийнейджърката, чието име не се споменава, беше осъдена от съд в Кипър миналата седмица за лъжа за нападение от 12 млади израелски туристи в хотел в курортния курорт Айя Напа през юли. Тя обаче твърди, че полицията ѝ е оказала натиск да оттегли жалбата си. След това обвиняемите израелци бяха освободени, докато тя беше обвинена и по-късно осъдена. Британското външно министерство заяви, че е \"сериозно загрижено\" дали процесът срещу британката е бил справедлив, а случаят е поет от преживели изнасилване лица и групи за права. Британската тийнейджърка е изправена пред една година затвор и глоба от около 1700 евро, информира Канал 3. Семейството й иска Лондон да осигури освобождаването й, тъй като не е в състояние да напусне средиземноморския остров от началото на случая. Майка й каза пред „Сън“, че дъщеря й е осъдена по произволно решение на съда.", "date": "2020.01.03", "title": "Осъдена за лъжеизнасилване в Кипър британка иска помощ от Борис Джонсън"}
{"url": "https://www.24chasa.bg/novini/article/8033535", "text": "Чешки гражданин осъди наша фирма да му плати 460 хил. евро заради хакерска и финансова измама. Окръжният съд в Благоевград осъди фирмата от разложкото с. Баня да плати сумата на И. Г. по заведено от него гражданско дело за неоснователно обогатяване. През 2018 г. чужденецът предприел действия по закупуването на недвижим имот в Кипър. Чрез пълномощник сключил договор с кипърско дружество. Ден по-късно получил имейл от името на кипърското дружество, в което е помолен да преведе дължимата сума за имота от 630 000 евро по сметка в България на друга фирма - тази от село Баня. На купувача му било посочено, че фирмата е дъщерна на кипърската и нямало проблем преводът да бъде направен към нея. Скоро след като парите били преведени, на 1 ноември 2018 г., И.Г. се свързал по телефона с кипърското дружество и разбрал, че друг е проникнал в интернет пощата им и е водил кореспонденцията от тяхно име. След като купувачът разбрал, че е станал жертва на измама се свързал с българските и кипърските власти. Сметката на българското дружество в българска банка, била запорирана, като преди това 1/3 от преведената сума от 630 000 евро била изтеглена, затова чешкият гражданин завел иск за остатъка от 460 000 евро. Решението на съда е неприсъствено, ответникът не е бил открит по време на процеса.", "date": "2020.01.03", "title": "Чешки гражданин осъди наша фирма за 460 хил. евро заради хакерска измама"}
{"url": "https://www.24chasa.bg/novini/article/8033515", "text": "Сръбският посланик Владимир Божович е извикан на разговор в черногорското външно министерство във връзка с вчерашния опит на привърженици на баскетболния клуб на \"Цървена звезда\" да запалят с фойерверки знамето на Черна гора пред посолството в Белград, съобщи телевизия РТЦГ. \"Нападението срещу посолството и държавните символи на съседна и приятелска страна и членка на НАТО, което всъщност бе безпрепятствен националистически акт, е абсолютно неприемливо. Непонятно е, че органите за сигурност на Република Сърбия не направиха почти нищо, за да предотвратят пиротехническите оргии и нападението срещу държавните символи на Черна гора\", съобщи външното министерство. В съобщението се изтъква, че задължение на всяка държава е да гарантира нормално функциониране и сигурност на дипломатическите представителства на други държави и да не допуска подобни инциденти, които могат на повлияят на двустранните отношения, допълни БТА.", "date": "2020.01.03", "title": "МВнР на Черна гора извика сръбския посланик в Подгорица"}
{"url": "https://www.24chasa.bg/novini/article/8033512", "text": "Броят на жените, режисирали холивудски продукции, е \"скочил\" до рекордно високи нива през 2019 г., съобщават Асошиейтед прес и Ройтерс. От 100-те най-касови филма на 2019 г. 12 са режисирани от представителки на нежния пол, сред които Лулу Ван (\"Сбогуването\"), Лорийн Скафария (\"Да свалиш Уолстрийт\"), Мелина Мацукас (\"Куин и Слим\"), Грета Гъруиг (\"Малки жени\"). Това показват резултатите от проучване на специалисти от колежа \"Аненбърг\" за комуникация и журналистика към университета на Южна Калифорния. Жените зад камера съставляват рекордните 10,6 процента - над два пъти повече, отколкото през 2018 г. (4,5 процента). Досегашният най-висок процент - 8 на сто, беше отчетен през 2008 г. Общият брой на дамите режисьори, сценаристи, продуценти, монтажисти и оператори на 100-те най-касови филма на 2019 г. е 20 на сто - с четири процента повече, отколкото през 2018 г., сочи проучване на Центъра за изследване на жените в телевизията и киното към университета на Сан Диего, предава БТА. Изследователите отбелязват още, че два от десетте най-касови филма на 2019 г. - анимацията \"Замръзналото кралство 2\" и \"Капитан Марвел\", са сърежисирани от жени - съответно Дженифър Лий и Ана Боудън. Изследователите открояват студио \"Юнивърсъл пикчърс\", 26 процента от продукциите за 2019 г. на което са режисирани от жени. \"Юнивърсъл пикчърс\" е единственото сред водещите холивудски студиа, оглавявано от жена - Дона Лангли, отбелязва Асошиейтед прес. Стрийминг платформата Нетфликс също се справя добре - 20 процента от филмовите й продукции за 2019 г. са дело на жени режисьори. На другия полюс е \"Парамаунт пикчърс\" - през последните пет години студиото не е пускало филм, режисиран от жена. Въпреки мерките за повишаване на разнообразието и равенството между половете в Холивуд, съотношението на мъжете и жените зад кадър е 4 към 1. Дамите кинодейци отново са извън полезрението в настоящия награден сезон. За наградите \"Златен глобус\", които ще бъдат раздадени в неделя, няма номинирана жена режисьор. Никой от десетте филма, които ще си оспорват отличията в категориите за драма и мюзикъл или комедия, не е режисиран от жена. В очакване на номинациите за \"Оскар\" Ройтерс припомня, че само една жена е печелила най-престижното киноотличие в режисьорската категория - Катрин Бигълоу за \"Войната е опиат\".", "date": "2020.01.03", "title": "Броят на жените режисьори в Холивуд с рекордно увеличение през 2019 г."}
{"url": "https://www.24chasa.bg/novini/article/8033655", "text": "Голямата певица Кичка Бодурова е преживяла нещо кошмарно в последни дни на 2019 г.. Имало е мощен взрив в един от имотите на звездата в Лас Вегас, а пораженията са огромни, съобщи  Родната ни гласовита изпълнителка не е могла да познае жилището си. За щастие не е имало никой в апартамента по това време. Кичка Бодурова не е живяла основно в този апартамент. Той е бил един от тези, които тя дава под наем в Щатите. Наемателите са освободили жилището само няколко дни преди злополуката.  ", "date": "2020.01.03", "title": "Взрив изпепели апартамент на Кичка Бодурова в Лас Вегас (Снимки)"}
{"url": "https://www.24chasa.bg/novini/article/8033658", "text": "„Пътна полиция” с извънредни мерките заради очаквания засилен трафик през почивните дни. Вниманието ще бъде насочено и към превенция заради предстоящото влошаване на времето. На трасетата с най-интензивно движение ще има повече патрули. Близо 190 тежки катастрофи са станали в периода от 20 декември до 1 януари. 14 души са загинали, а 253 са ранените. Стотици шофьори са хванати зад волана с алкохол и наркотици. Алкохолният рекорд е 3,11 промила. Шофьорът е хванат в района на Кърджали, съобщава  Шофьорите трябва да внимават с многото румънски автомобили, които се очаква да се приберат в родината си след празничните дни, които в северната ни съседка са до 5 януари. Очаква се движението към граничните пунктове също да бъде изключително натоварено.", "date": "2020.01.03", "title": "Алкохолен рекорд по празниците: Шофьор с 3,11 промила в Кърджалийско"}
{"url": "https://www.24chasa.bg/novini/article/8033657", "text": "Заместник-председателят на руската Дума Сергей Бабурин призова Москва да защити имуществото, което е дала на сръбските църкви и манастири в Черна гора, предаде Танюг. \"Русия трябва да прекрати политиката на ненамеса в хода на историята и да заяви, че руските царе /т.е. държава/ и частни благодетели /т.е. руското общество/ са давали пари на храмовете и на Сръбската православна църква, а не на антируските власти на днешна Черна гора. Трябва да се настоява за връщане на това имущество на Русия, а руският народ ще реши кой в Черна гора трябва да разполага с него\", заяви Бабурин в съобщение, публикувано от портала Факти. Той изтъкна, че Русия трябва да иска от Подгорица да й върне и реликвите, които се намират в Цетине - десницата на св. Йоан Кръстител и частица от Кръста Господен, които са попаднали там \"незаконно\" след временната им евакуация от Петроград през 1918 г. \"Ако тяхното притежание от страна на Сръбската православна църква все пак може да се смята за братски акт, завладяването им от сегашното русофобско правителство ще бъде връх на беззаконието и греха\", заяви Бабурин, цитиран от БТА. Изявлението на Бабурин бе оценено от официална Подгорица като груба намеса във вътрешните работи на Черна гора. Коментарите на Бабурин бяха направени във връзка с новоприетия в Черна гора закон за вероизповеданията, според който религиозните общности трябва да представят доказателства за собственост върху имуществото си преди 1918 г., когато Черна гора става част от Сърбо-хърватско-словенското кралство (по-късно Югославия). Сръбската православна църква в Черна гора казва, че това ще я лиши от имуществото й, включително средновековни манастири и храмове.", "date": "2020.01.03", "title": "Зам.-шеф на руската Дума: Трябва да защитим сръбската църква в Черна гора"}
{"url": "https://www.24chasa.bg/novini/article/8033991", "text": "Заплашва ли \"Амазон\" да уволни свои служители заради активната им гражданска позиция, свързана с борбата с климатични изменения? В компанията има група, която защитава казуса. На членуващите в нея е обяснено, че нарушават корпоративните политики на \"Амазон\". Това се случва, след като работниците се присъединяват към апел гигантът да направи повече, за да защити природата. Част от тях са привикани и разпитвани за публичните коментари, които са правили. След това част от тях получават заплашителни мейли, в които се казва, че договорите им ще бъдат прекратени, ако продължават да говорят за работата на \"Амазон\", съобщава  От компанията контрираха, че правилата не са нови. Наскоро обаче те са преразгледани и преработени с цел да улеснят участието на служителите във \"външни дейности\", казват от \"Амазон\".", "date": "2020.01.03", "title": "\"Амазон\" заплашва с уволнение служители заради позицията им за борба с климата"}
{"url": "https://www.24chasa.bg/novini/article/8034033", "text": "Четирима млади мъже, обвинени за трафик на мигранти през 2018-2019 г., бяха доведени с белезници в апелативния специализиран съд днес. Те поискаха да бъдат пуснати на свобода срещу по-леки мерки за неотклонение, но съдбата им ще се реши на 9 януари. Тогава в спецсъда трябва да бъде представена комплексна съдебно-медицинска експертиза за здравословното състояние на един от обвинените - Георги Георгиев. Два дни преди ареста му през септември м.г. при игра на футбол той счупил 4-ти ломбален прешлен и оттогава имал проблеми, свързани с болки и затруднения при ходенето. 3-членен състав с председател Галя Георгиева назначи експертиза за здравословно състояние на задържания. Двама лекари от МВР-болница - ортопед травматолог и неврохирург, трябва да се запознаят с медицинската документация до момента, да прегледат Георгиев и да кажат какво е актуалното му състояние, от какво лечение се нуждае и къде може да се извърши то - в затворническата болница или в специализирана клиника извън местата за лишаване от свобода. \"Ние не сме лекари, че да ви снемем анамнеза. Вярно е, че ви боли, но трябва да чуем експертите\", обясни на задържания съдия Галя Георгиева. Залата бе пълна с роднини на задържаните. Те са обвинени по дело за участие в организирана престъпна група, превеждала мигранти през границата. Миналата година арестуваните бяха 10, но част от тях бяха пуснати срещу гаранции между 5000 и 10 000 лв. Една от причините бе, че са съдействали на разследването. Още един от групата пък наскоро бил освободен от ареста по друга причина.  Уличените са задържани след акция на ГДБОП в София и Костинброд. При нея след 28 претърсвания на жилища и коли, а също и след лични обиски, са иззети радиостанции, таблети и телефони.  Според обвинението групата е действала в рамките на година - от август 2018 г. до задържането през 2019 г. Колко са обаче преведените чужденци през границата за Сърбия и Западна Европа не е ясно. В края на миналата година първата инстанция - специализираният наказателен съд, е отказал да пусне Георгиев и другите трима задържани - Димитър Драгиев, Костадин Костадинов и Иво Костадинов. Те обжалват решението пред апелативния спецсъд.", "date": "2020.01.03", "title": "Обвинен за трафик на мигранти счупил прешлен при игра на футбол преди ареста"}
{"url": "https://www.24chasa.bg/novini/article/8034187", "text": "Израел постави въоръжените си сили в повишена готовност  , а премиерът  , предаде Ройтерс. Израелският министър на отбраната Нафтали Бенет се срещна днес с ръководители на разузнаването и на въоръжените сили за оценка на ситуацията. Членове на кабинета по сигурността бяха призовани да не коментират убийството на Солеймани. Израелски медии разтълкуваха това като опит да се предотврати нанасянето на ответен удар от страна на съюзниците на Иран в региона, сред които са ливанското движение Хизбула и палестинските групировки Хамас и Ислямски джихад. Цачи Ханегби, заместник външният министър на Израел, каза, че кабинетът е бил инструктиран не дава интервюта по въпроса за убийството на Солеймани. Но Яир Лапид, депутат от опозицията, поздрави американския президент Доналд Тръмп за убийството на лица, отговорни \"за кървави терористични актове - от Дамаск до Буенос Айрес\", и заяви, че смъртта на Солеймани е компенсация за тези атентати, съобщава БТА. След заседанието, свикано от министър на отбрата, бе решено да бъдет затворен за посетители ски курортът Хермон в окупираните от Израел Голански възвишения, близо до границата със Сирия. Израел от дълго време гледаше на Солеймани като на голяма заплаха. През август миналата година израелските военни казаха, че са осуетили атака на елитните ирански сили Ал Кудс, ръководени от Солеймани, предвиждаща използването на дронове от територията на Сирия. Израел освен това обвини Солеймани, че ръководи усилията на Ал Кудс да се създаде програма, осигуряваща на Хизбула много точни ракети. Днес в ивицата Газа групировката Хамас, която отдавна се радва на финансовата и военната подкрепа на Техеран, осъди убийството на Солеймани и изпрати най-искрени съболезнования на Иран. Представителят на Хамас Басем Наим написа в Туитър, че убийството отваря вратите на региона към всякакви възможности, с изключение на тези за постигане на спокойствие и стабилност. Наим допълни, че САЩ носят отговорността за това. Подкрепяната от Иран групировка Ислямски джихад, също базирана в Газа, припомни днес, че Солеймани е бил \"лидер, който винаги е всявал ужас в сърцата на Америка и на Израел\". Говорителят на групировката Абу Хамза каза, че \"алиансът на съпротивата няма да бъде разгромен с убийството на Солеймани, а само ще се сплоти срещу ционистко-американския проект\".", "date": "2020.01.03", "title": "Армията на Израел в повишена готовност след убийството на Солеймани"}
{"url": "https://www.24chasa.bg/novini/article/8034235", "text": "По 1 лев на всеки отработен нощен час или за част от него от 22,00 до 6,00 часа ще получават всички държавни служители в Министерството на вътрешните работи (МВР), според проект на заповед на министър Младен Маринов, публикувана за обществено обсъждане, предаде \" \". В момента служителите в МВР получават по 0,25 стотинки на час нощен труд, като увеличението е в резултат на дълго провеждани преговори и предхождащи ги редица национални протести. \"Публикуваният проект на Заповед е изготвен на база до сега действащите размери на допълнителните възнаграждения, изплащани на служителите на МВР, с изключение на размера на допълнителното възнаграждение за нощен труд. Предвид това, издаването на проекта на Заповед няма да доведе до отнемане на привилегии или ощетяване на служителите, на които се изплащат допълнителни възнаграждения. Тези размери на допълнителните възнаграждения са съобразени с фактическия брой на служителите на МВР, на които се изплащат допълнителните възнаграждения и с утвърдените средства в бюджета на МВР за 2020 г. за разходи по показател \"Персонал\". По този начин ще бъде завършен механизмът по възмездяване на полагания от служителите на МВР труд\", гласят мотивите към проекта на заповед на министър Маринов. Общественото обсъждане на заповедта ще продължи до 3 февруари 2020 г.", "date": "2020.01.03", "title": "По 1 лв. на час за нощен труд на всички служители в МВР"}
{"url": "https://www.24chasa.bg/novini/article/8034349", "text": "Израелският премиер Бенямин Нетаняху заяви днес, че САЩ са имали право на самозащита чрез убийството на висшия ирански командир Касем Солеймани, предаде Ройтерс. \"Точно както Израел има право на самозащита, така и САЩ имат право\", каза Нетаняху, се посочва в съобщение на канцеларията му. \"Касем Солеймани е отговорен за смъртта на американски граждани и много други невинни хора. Той планираше още подобни атаки\", заяви израелският премиер, предава БТА. Нетаняху говори на пистата на летището в Гърция, след като заради събитията в Ирак прекъсна посещението си, за да се върне по-рано в Израел. \"Президентът Тръмп заслужава да бъде похвален, че е действал бързо, силово и решително. Израел застава до САЩ в справедливата им борба за мир, сигурност и самозащита\", каза израелският премиер.", "date": "2020.01.03", "title": "Нетаняху: САЩ са имали право на самозащита чрез убийството на Солеймани"}
{"url": "https://www.24chasa.bg/novini/article/8034381", "text": "САЩ първо извършиха ракетна атака върху летището в Багдад и едва след това поискаха оценка на Съвета за сигурност на ООН за нападението срещу американското посолство в Ирак. Това е върхът на цинизма, смята официалният представител на руското външно министерство Мария Захарова, предава TACC, цитирана от  . \"Оказва се, че първо е нанесена ракетната атака (…) И чак тогава след това те изискват (оценка на ситуацията), която се разви около посолството (на САЩ в Ирак). Това, разбира се (…) е връх на цинизма\", каза тя в свое изказване пред телевизия „Россия-24“. Захарова припомни, че правната оценка на нападението срещу посолството на САЩ, както и възможните мерки и ответни действия към друга страна във връзка с него са прерогативи на Съвета за сигурност на ООН. \"За осъждането на нападенията срещу посолствата им държавите се обръщат към Съвета за сигурност на ООН. Вашингтон не се обърна към Съвета за сигурност. Това значи, че реакцията на света не ги интересува\", подчерта Захарова в свое съобщение в социалната мрежа „Фейсбук“. \"Освен ескалацията на напрежението в региона, което със сигурност ще повлияе на милиони хора, това няма да доведе до нищо\", каза още Захарова. Тя обърна внимание на факта, че през последните пет или шест години САЩ многократно блокираха изявления на председателя на Съвета за сигурност на ООН, осъждащи нападения срещу посолства на други държави. Според Захарова ключова в тази ситуация е оценката именно на Ирак, тъй като това е държавата, подложена на ракетен огън от друга страна. „Действащият министър-председател на Ирак Адел Абдул Махди счита въздушния удар на летището в Багдад, който уби заместник-началника на иракската шиитска милиция Абу Махди ал Мухандис, като акт на агресия срещу неговата страна“, припомни говорителят на външното министерство. Захарова отбеляза, че убийството на Сюлеймани е проява на нова реалност, при която убийството на длъжностно лице без никакво правно основание е възможно. \"Трябва също да добавя, че днес сме изправени пред проявление на нова реалност. А именно, унищожаването на представител на правителството на суверенна държава, длъжностно лице, без (…) каквото и да е правно основание. Това е изключително важно обстоятелство\", каза тя. Дипломатът също не изключи, че темата за удара на САЩ върху летището в Багдад ще бъде обсъдена в Съвета за сигурност на ООН. \"Разбира се, тази тема мисля, че ще бъде обсъдена днес (3 януари) в Ню Йорк. Форматът, според мен, все още се разработва\", добави Захарова. Тя изрази увереност, че тази тема ще бъде разгледана от международните организации, отделните държави и политиците. „И, разбира се, това няма да бъде заобиколено в ООН“, добави представителят на руското външно министерство.", "date": "2020.01.03", "title": "Русия: Американските атаки в Ирак са връх на цинизма"}
{"url": "https://www.24chasa.bg/novini/article/8034424", "text": "На фирмата \"Феникс Плевен\" не са разрешени дейности по изгаряне на отпадъци. Това съобщиха от РИОСВ - Плевен по повод започналата проверка на разследващите органи. \"Феникс Плевен\" ЕООД има издаден регистрационен документ, съгласно изискванията на Закона за управление на отпадъците за извършване на дейности по третиране на неопасни отпадъци на площадка с местонахождение в Плевен, Индустриална зона, на територията на бившия завод МИР. На дружеството не са разрешени дейности по изгаряне на отпадъци, нито на опасни и болнични отпадъци, уточняват от РИОСВ. През 2019 г. РИОСВ Плевен е извършило пет проверки за дейността на дружеството, като последните от тях са на 9.10.2019 г., 28.11.2019 г. и на 19.12. 2019 г. съвместно с Икономическа полиция. При проверките е констатирано изпълнение на заложените в регистрационния документ дейности по сортиране и рециклиране на неопасни отпадъци. Констатирано е, че отпадъците се съхраняват в границите на площадката на дружеството, която е оградена, с пропусквателен пункт и положена трайна настилка. Обособени са участъци за съхранение на приетите отпадъци. Количествата съхранявани и третирани на площадката отпадъци не надвишават разрешените количества в издадения от РИОСВ - Плевен регистрационен документ за извършване на дейности по третиране на отпадъци.Сортирането на отпадъците се извършва в закрито помещение. Част от отпадъците са балирани, което ги предпазва от разпиляване при транспортиране. За отпадъците са представени всички документи по законодателството и се води съответна отчетност. На площадката се осъществяват дейности по сортиране и рециклиране на отпадъци от внос и местни такива в количества, съгласно издадените разрешителни. Не се предвижда депониране на отпадъците, тъй като те са изцяло рециклируем материал, който се влага като суровина за последваща обработка. РИОСВ - Плевен е предоставила на компетентните органи цялата налична информация за дейността на дружеството и оказва съдействие за изясняване на случая. Повече информация може ще бъде предоставена след приключване на следствените действия, се посочва в съобщението от РИОСВ - Плевен.", "date": "2020.01.03", "title": "Погнатата фирма в Плевен не е имала разрешение да гори боклук"}
{"url": "https://www.24chasa.bg/novini/article/8034434", "text": "Американският държавен секретар Майк Помпейо проведе няколко телефонни разговора, в които обясни и защити решението на американския президент Доналд Тръмп да нареди  , предадоха световните агенции. Държавният секретар разговаря с външните министри на Великобритания и Германия, както и с най-високопоставения представител на Китайската комунистическа партия по външната политика Ян Цзечъ. След телефонния разговор с китайския представител Помпейо написа в Туитър, че двамата са говорили за решението на Тръмп да елиминира Солеймани в отговор на непосредствени заплахи за живота на американците, добавя БТА. Държавният секретар поясни, че във всеки телефонен разговор той е подчертавал пред събеседниците си, че САЩ са поели ангажимент за деескалация на напрежението в Близкия изток, засилило се, откакто подкрепяните от Иран милиции убиха американски подизпълнител и САЩ отговориха с удари срещу нея. Това доведе до проирански протести пред посолството на САЩ в Багдад, които прераснаха в насилие. В интервю за телевизия Фокс нюз Помпейо повтори американския ангажимент за деескалация, но предупреди, че САЩ са готови да се защитават, предаде Ройтерс. Той определи удара срещу Солеймани като законен и заяви, че САЩ не искат война с Иран, но в същото време няма и да стоят и да гледат отстрани как се излага на риск на живота на американски граждани. Същевременно американски представител, пожелал анонимност, каза, че някои от допълнителните 750 американски военни, пратени в Ирак, вече са пристигнали в Багдад, за да гарантират сигурността на посолството там, предаде Франс прес. В Туитър Държавният департамент призова американските граждани незабавно да напуснат Ирак. В съобщението се уточнява, че всички консулски процедури в посолството на САЩ в Багдад са временно преустановени.", "date": "2020.01.03", "title": "Помпейо защити решението на Тръмп\nза удара срещу Солеймани"}
{"url": "https://www.24chasa.bg/novini/article/8034477", "text": "\"БДЖ-Товарни превози\" ЕООД продължава тенденцията от предходната 2019 г. и на базата на проведените разговори и подписаните договори с товародатели планира да превози над 7,5 млн. тона товари през новата 2020 г., съобщиха от превозвача, цитирани от БТА. Основната бизнесзадача на мениджмънта е дружеството да развива много по-активна маркетингова и търговска политика с цел разширяване на пазарното присъствие и увеличаване на международните превози. Разработва се и ремонтна програма с цел обезпечаване на подвижен жп състав за обслужването на превозите. Поетапно ще се обновяват 10 електрически локомотива от серия 46. Сериозно ще се увеличи и натоварването на собствените вагоноремонтни цехове, където се извършват необходимите ремонти на товарни вагони. За целта вече се работи по ускоряването на процеса и намаляването на административната тежест при доставката на резервни части.", "date": "2020.01.03", "title": "\"БДЖ-Товарни превози\" планира да превози 7,5 млн. тона\nтовари през 2020 г."}
{"url": "https://www.24chasa.bg/novini/article/8034355", "text": "Двама лекари от болницата в Гоце Делчев застават пред съда по обвинение за причинена смърт на 16-годишно момиче, заради немарливо изпълнение на задълженията си, не осъществено адекватно диагностициране и лечение. Обвинителният акт срещу хирурга и ортопеда са внесени в съда. На 29 юни 2013 г. 16-годишната Мария Татанова паднала, докато кара колело и се наранила в областта на дясното бедро и пубиса. На следващата сутрин момичето, придружавано от майка си, посетило Филиал за спешна медицинска помощ в Гоце Делчев, а после е прието в отделението по ортопедия и травматология. В приемния ден (неделя) по отношение на пациентката не били извършени никакви лечебни дейности. След изследвания и консултации със специалисти, на 2 юли двама лекари оперирали Мария. Майката на момичето, която стояла неотлъчно с нея, била силно обезпокоена от състоянието на дъщеря си. С всеки изминал ден то се влошавало, момичето вдигало температура, оплаквало се от силни болки, краката му променяли цвета си, но лекарят я уверил, че всичко е наред. На 5 юли на пациентката по спешност била извършена оперативна интервенция, след което било уговорено превеждането й в детска хирургия в \"Пирогов\" за по-нататъшно лечение. Един час по-късно детето било изписано от болницата в Гоце Делчев, без да е отразено състоянието му, с влошени параклинични показатели и без осигурен специализиран транспорт с придружаващ медицински персонал. При постъпването в столичната болница Мария била в крайно тежко състояние. След проведено лечение детето било изписано на 9 август при подобрена параклиника. Оперативните рани били заздравели първично, момичето се предвижвало с две патерици. Поставената диагноза била \"Сепсис. Посттравматичен флегмон на дясното бедро. Остра дихателна недостатъчност. Дълбок некротичен фасциит в областта на дясната седалищна област и дясното бедро и в дясната част на корема\". На 23 август поради оплаквания Мария отново била приета и лекувана в \"Пирогов\". Шест дни по-късно детето било намерено от майката в безсъзнание. Лекарите предприели реанимационни действия, без поява на сърдечна дейност, но в 6,50 ч починала. Експертизи установили, че смъртта е настъпила в резултат от \"хеморагичен инфаркт на белия дроб и кръвоизливи в надбъбречните жлези, довели до внезапен срив на сърдечно – съдовата система\". Забавяне на антибиотичното лечение и неизвършване на изследвания при обработка на раната е констатирания съществен пропуск, който е в пряка причинна връзка с настъпилите усложнения и смъртния изход. Двамата лекаи от Гоце Делчев са обвинени, че не са направили пълни изследвания на детето, не са осигурили консултация със специалист уролог за търсене на травматични увреждания на тазовото дъно, във връзка със съобщените данни за неконтролируемо изпускане на урина. Още в деня на хоспитализацията не започнала антибиотична терапия, с цел превенция на възпаление на травмираните меки тъкани на таза. Не е назначено микробиологично изследване за търсене на причинител на възпалението и евентуална корекция на лечението по антибиограма, покриващо и анаеробни микроорганизми. Зашиването на раната е трябвало да се отложи, тъй като затварянето на раната е предпоставка за развитие на анаеробна инфекция. Освен това не е взет материал от раната преди зашиването и при ревизията й, във връзка с идентифициране на причинителя на инфекцията и назначаване и провеждане на антибиотична терапия. В хода на досъдебното производство били констатирани неистински документи в пациентското досие на Мария, поради което с постановление на ОП - Благоевград тези материали по делото са били отделени и изпратени на РП-Гоце Делчев.", "date": "2020.01.03", "title": "Съдят двама лекари за смъртта на момиче, паднало от колело"}
{"url": "https://www.24chasa.bg/novini/article/8034491", "text": "Традиционният Богоявленски водосвет на бойните знамена, флаговете и знамената светини на Българската армия ще бъде отслужен от свещенослужители на Българската православна църква на 6 януари пред Паметника на Незнайния воин в София, съобщиха от пресцентъра на министерството на отбраната. Началото на водосвета в столицата е от 11.00 часа. Ще присъстват президентът и върховен главнокомандващ на Въоръжените сили Румен Радев, министърът на отбраната Красимир Каракачанов, началникът на отбраната генерал Андрей Боцев, висши военни, народни представители, представители на местната власт, на военнопатриотичните съюзи, общественици и граждани. Водосвет ще бъде отслужен на знамената светини на Шести пехотен Търновски полк, Тридесети пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, Петнадесети пехотен Ломски полк, Двадесет и четвърти пехотен Черноморски полк и щандарта на Първи конен полк, както и на бойните знамена на Националната гвардейска част, Военната академия \"Г. С. Раковски\", военните формирования 44 510 - София, 22 320 - Божурище, 24 900 - Враждебна, 28 860 - Горна Малина, 42 600 - Мусачево. Богоявленският водосвет ще бъде отслужен и във всички гарнизони на Българската армия.", "date": "2020.01.03", "title": "Водосвет на бойните знамена ще бъде отслужен на Богоявление"}
{"url": "https://www.24chasa.bg/novini/article/8034509", "text": "Лодка с мигранти потъна край егейския бряг на Турция, като отне живота на най-малко осем души, съобщи турското министерство на вътрешните работи, цитирано от Асошиейтед прес, предаде БТА. Министерството уточнява, че спасителни екипи продължават да издирват други седем мигранти, за които се смята, че са били на борда. Гумената лодка, която превозвала около 15 мигранти, потънала късно снощи край брега на Фетхие в югозападната част на Турция. Бреговата охрана е изпратила три катера, екип от водолази, самолет и хеликоптер в зоната, веднага щом бил получен сигналът за потъването на лодката. Открити са телата на осем души, сред които три жени, посочи министерството. Няма информация за националността на мигрантите, които се намирали на борда на лодката.", "date": "2020.01.03", "title": "Лодка с мигранти потъна край бреговете на Турция, 8 загинаха"}
{"url": "https://www.24chasa.bg/novini/article/8034496", "text": "Президентът на Северна Македония Стево Пендаровски връчи днес мандат за съставяне на служебно правителство на досегашния министър на вътрешните работи Оливер Спасовски, съобщава електронното издание на вестник \"Слободен печат\". Спасовски благодари за връчения му мандат и каза, че като служебен премиер ще направи всичко възможно държавата да продължи напредъка си и да има честни и демократични избори. , припомня БТА. Съставът на служебното правителство трябва да бъде гласуван в парламента до полунощ днес. Служебното правителство се формира 100 дни преди предсрочните избори.", "date": "2020.01.03", "title": "Пендаровски връчи на Оливер Спасовски мандат за служебен кабинет"}
{"url": "https://www.24chasa.bg/novini/article/8034536", "text": "НАТО заяви, че следи отблизо ситуацията в региона на Близкия изток след смъртта на високопоставения ирански генерал Касем Солеймани в Ирак, предаде ДПА, цитирана от БТА. НАТО следи отблизо ситуацията в региона. Поддържаме контакт с американските власти. По искане на иракското правителство мисията на НАТО в Ирак допринася за засилването на иракските сили и за предотвратяване на завръщането на терористичната организация \"Ислямска държава\". Сигурността на силите ни в Ирак е от изключително значение. Продължаваме да взимаме всички необходими мерки, заяви говорителят на НАТО Дилън Уайт. Германското правителство призова за сдържаност след американския въздушен удар. Сега е необходима деескалация, заяви говорителката на германското правителство Улрике Демер. След убийството на Солеймани Берлин ограничава движението на войските си в Ирак. Германия разположи 27 войници в тренировъчния лагер Таджи, на около 30 км северно от Багдад, припомня ДПА. Петима германски войници са разположени в щаба на коалицията срещу \"Ислямска държава\" в Багдад, а в контролираната от кюрдите зона в Северен Ирак има около 90 германски войници.", "date": "2020.01.03", "title": "Германия зове за сдържаност след убийството на Солеймани"}
{"url": "https://www.24chasa.bg/novini/article/8034569", "text": "Френската полиция застреля мъж, опитал се да намушка с нож няколко души в парк в град Вилжюиф, близо до Париж, предаде Ройтерс, като се позова на френската телевизия Бе Еф Ем, предаде БТА. Нападателят е ранил трима души, като един от тях е в тежко състояние.                                                                                                                                                                                                                                                                                                                                ", "date": "2020.01.03", "title": "Застреляха мъж, намушкал с нож трима близо до Париж"}
{"url": "https://www.24chasa.bg/novini/article/8034565", "text": "Папа Франциск призова днес правителствата по света да гарантират достъп до здравеопазване за всички, предаде Асошиейтед прес. В годишното си послание за нуждите на болните Светият отец призова здравните институции и правителствените лидери да не пренебрегват социалната справедливост заради финансови съображения, допълва БТА. Папата изрази съжалението си, че много хора по света нямат достъп до здравеопазване, защото са бедни. Според него трябва да има солидарност и всички да получават медицинските грижи, от която имат нужда.", "date": "2020.01.03", "title": "Папа Франциск: Правителствата да гарантират всеобщ достъп до здравеопазване"}
{"url": "https://www.24chasa.bg/novini/article/8034479", "text": "Булка на \"Ислямска държава\" разкри подробности как е живяла заедно с джихадистите, как те са преследвали бременни жени заради облеклото им и са ги принуждавали да правят аборти. Аиша, която е живяла в столицата на ИДИЛ – Рака, разказва пред \"Ал Джазира\": \"Аз бях назначена като лице, което трябваше да патрулира по улиците и да арестува жени, които нарушават законите на шериата. Най-лошият ми спомен беше, когато арестувахме жена, която не носеше никаб. Тя беше няма, беше измъчвана, чувствах се ужасно.\" Преди да се присъедини към органите на реда, Аиша минава курс, който включва побой и затвор за тези, които не се подчиняват на Корана. След това тя е назначена заедно с още 10 жени, трима патрулират по улиците на сирийския град, а останалите седем - на гарата, за да измъчват нарушителите на закона. \"Много от жените, които арестувахме, бяха бременни и претърпяха спонтанни аборти. Особено мъчително беше, когато трябваше да теглим жена по улиците, докато раждаше. Но въпреки това, тя беше вкарана в полицейското управление, защото не беше покрила правилно очите си и роди там, докато те я измъчваха. Друга жена беше наказана, защото имаше лак, изтръгнаха ноктите й с клещи\", заяви Аиша. \"В редиците ни имаше момиче, което беше назначено за шпионин. Тя трябваше да съобщава за всяко нередно нещо, което се случва. А жените, които са членове на \"Ислямска държава\", забраниха на всички да пушат, но самите те пушеха. Забраниха алкохола, но пиеха. За тях беше добре, за всички останали - грях\", споделя още Аиша. \"Трябва да измъчвам жените като част от работата, която върша и искам да предупредя други жени да не правят тази грешка.\" Аиша избягала от Рака с децата си, когато започнали въздушните удари. Рака беше столица на ДАЕШ от 2014 г. и беше управлявана от джихадистите повече от 3 години и половина. През октомври 2017 г. подкрепяните от САЩ Сирийски демократични сили обявиха, че са освободили града. Но едва през март 2019 година ИДИЛ бяха окончателно разбити в последната си крепост - Багуз.", "date": "2020.01.03", "title": "Булка на ИДИЛ: Терористите изваждат ноктите на жените с клещи, а бременните ги измъчват"}
{"url": "https://www.24chasa.bg/novini/article/8034618", "text": "Има съмнение за наличие на зараза от африканска чума по свинете в голям свинекомплекс в страната, съобщиха за   от Българската агенция по безопасност на храните (БАБХ). Пробите са взети тази сутрин и резултатите от тях ще бъдат готови в понеделник. Става въпрос за голям свинекомплекс в Северна България, който до момента не беше засегнат от заболяването. По неофициална информация свинефермата е в Шуменско. Миналата година чумата по свинете порази няколко големи индустриални ферми, които осигуряват близо 1/3 от месото на пазара у нас. Принудително бяха унищожени близо 150 хиляди свине.", "date": "2020.01.03", "title": "Има подозрения за чума в голям свинекомплекс в Северна България"}
{"url": "https://www.24chasa.bg/novini/article/8035725", "text": "Руският външен министър Сергей Лавров заяви, че убийството на иранския генерал Касем Солеймани е грубо нарушение на нормите на международното право, предаде ТАСС, цитирайки изявление на руското външно министерство, съобщи БТА. Лавров направи това изявление в телефонен разговор с държавния секретар на САЩ Майк Помпейо. При обсъждането на ситуацията, свързана с убийството на иранския генерал Солеймани, командващ елитната част \"Кудс\" на Корпуса на гвардейците на ислямската революция, руският външен министър е подчерта, че \"целенасочените действия на държава-членка на ООН, целящи отстраняването на официални лица от друга държава-членка на ООН, при това извършени на територията на трета суверенна държава без нейно знание, нарушават грубо принципите на международното право и заслужават да бъдат осъдени\". Лавров призова Вашингтон да се откаже от незаконните силови методи и да решава проблемите на масата за преговори. Той е подчертал, че \"тази стъпка на САЩ рискува да доведе до тежки последствия за регионалния мир и стабилност, не подпомага усилията за намиране на решение на сложните проблеми, натрупали се в Близкия изток, а напротив, води до нова спирала на ескалацията\".", "date": "2020.01.03", "title": "Лавров: Убийството на Солеймани нарушава международното право"}
{"url": "https://www.24chasa.bg/novini/article/8035738", "text": "Американският сенатор Марко Рубио защити решението на президента на САЩ Доналд Тръмп да разпореди убийството на влиятелния ирански генерал Касем Солеймани, предаде Ройтерс, цитирана от БТА. Рубио заяви в Туитър, че Солеймани е опитвал да осъществи преврат в Ирак, за да нападне САЩ. Нареждането за това е било получено от иранския върховен лидер аятолах Али Хаменей. Сенаторът не съобщи от какви източници е получил информацията си. Според него Солеймани е подкупвал и заплашвал политици, използвал е иракските ресурси и е разполагал с голяма военна сила, лоялна към самия него, за да постигне целите си. Лидерът на републиканското мнозинство в Сената на САЩ Мич Макконъл заяви, че администрацията на Тръмп ще предостави на персонала на Конгреса информация за удара срещу Солеймани по-късно днес. Всички сенатори вероятно ще получат поверителна информация в началото на следващата седмица. \"Този терористичен лидер беше заплаха не само за САЩ и Израел. В продължение на повече от десетилетие, той ръководеше иранската злонамерена и дестабилизираща дейност в целия Близък изток\", подчерта Макконъл пред Сената, като призова сенаторите да се въздържат от изготвянето на оценки на ситуацията, преди да са наясно с фактите. Лидерът на демократическото малцинство в Сената Чък Шумър подчерта, че президентът на САЩ Доналд Тръмп няма правомощия да започне война с Иран без разрешението на Конгреса. Според него президентът е трябвало да се консултира с лидерите на Конгреса, преди да нареди удара, с който бе убит иранския командир. \"Ако той планира голямо увеличение на броя на войските и възможни враждебни действия за по-продължителен период от време, администрацията ще има нужда от одобрението на Конгреса и одобрението на американския народ\", предупреди Шумър.", "date": "2020.01.03", "title": "Американски сенатор: Солеймани планираше преврат в Ирак"}
