{"url": "https://www.24chasa.bg/novini/article/7228548", "text": "Заплатите на служителите на БНБ се вдигат средно с 9% от 1 януари 2019 г. Това е отбелязано в бюджета на институцията, който централната банка сама си гласува. Средствата за заплати идват изцяло от приходите на БНБ. Увеличението е с 1-процентен пункт по-ниско от средния процент, с който се вдигат бюджетните заплати в страната. Новите заплати на ръководния персонал в БНБ от началото на 2019 г. са 5244 лв., на специалистите - 2380 лв., а на поддържащия персонал - 1302 лв. Възнагражденията на ръководството на БНБ се увеличават в процентно отношение с по-малко, но гуверньорът ще се разписва вече срещу 16 849 лв. при 15 368 лв. за последните 3 години. По правило възнагражденията на ръководството на БНБ се определят в зависимост от средните заплати на ръководителите на банкови институции в страната. Последното проучване на БНБ е показало, че към средата на 2018 г. заплатите на членовете на управителния съвет на БНБ са изостанали с 9,63% от средните заплати на директорите на банки, се посочва в мотивите към бюджета на БНБ. ", "date": "2019.01.04", "title": "Заплатите в БНБ се вдигат с 9% от 1 януари"}
{"url": "https://www.24chasa.bg/novini/article/7228677", "text": "Задържаният в Русия по подозрения в шпионаж Пол Уилан, освен американско и британско гражданство, много вероятно има и паспорти на други държави, заяви пред ТАСС източник от руското външно министерство, съобщи БТА. По-рано стана известно, че Уилан е британски гражданин. Британското посолство в Москва, в отговор на запитване от ТАСС, потвърди, че заподозреният за шпионаж има британски паспорт и че Лондон е поискал консулски достъп до него. От руското МВнР заявиха, че искането на британската страна се разглежда. Според медийните съобщения задържаният е също така гражданин на Канада и на Ирландия. В понеделник руската Федерална служба за сигурност съобщи, че Уилан е бил арестуван в Москва, докато е извършвал шпионска акция. Уилан отрича. Ако бъде признат за виновен, може да получи до 20 години затвор. В сряда той бе посетен в следствения изолатор \"Лефортово\" от американския посланик в Русия Джон Хънтсман.", "date": "2019.01.04", "title": "Задържаният за шпионаж в Русия Пол Уилан бил гражданин на 4 държави"}
{"url": "https://www.24chasa.bg/novini/article/7228542", "text": "Във всеки квартал в София да има поне едно училище и така до няколко години в столицата да се премине изцяло на едносменен режим. Тази цел си постави в началото на 2019 г. столичният кмет Йорданка Фандъкова. “Над 350 млн. лв. сме инвестирали в образователна инфраструктура, строителство на детски градини и площадки за игра в последните 10 г. Изградихме над 90 детски градини и 3 училища. Продължаваме със строителството и през 2019 г. Ще изградим 15 детски градини и проектираме 5 нови училища”, обясни Фандъкова. Както “24 часа” вече съобщи, две от новите училища ще са в кварталите “Манастирски ливади-изток” и “Витоша ВЕЦ - Симеоново”. Те ще са върху манастирски земи, които църквата ще предостави на общината. За другите 3 нови училища са обособени имоти в кварталите “Карпузица”, “Драгалевци” и “Малинова долина”. Готови са проектите за разширенията на Френската и Немската гимназия, 133-о, 143-о и 28-о училище. В последното ще се строи 3-етажен корпус, който ще замени сегашната етернитова постройка. Фандъкова е категорична, че ако трябва, общината ще отчуждава и придобива земи, за да осигури поне по едно училище във всеки квартал. Сега от 175 общински училища на една смяна учат 95. Промяната зависи и от учебния план на всяко училище, а за някои трябва да се намали и приемът, за да отговорят на стандартите. За една от новите детски градини - в “Горна баня”, е обявен архитектурен конкурс. Срокът за подаване на проекти е 30 януари, а целта е да няма повече “конфекция и плоски покриви” на детските градини, обяви главният архитект на София Здравко Здравков. “Опозицията разпродаде навремето всичко, каквото можа, и сега обяснява как не всички детски градини, които строим, са нови. Да, има и реконструкция, но например пожароопасните бараки и азбестовите постройки се изграждат наново и това също са нови обекти”, отсече Фандъкова. 4,5 млн. лв. са предвидени за нови детски площадки през 2019 г. Ще бъде готова и интерактивна карта на местата за игра в столицата. В нея родителите ще могат да пишат и коментари за състоянието им, за да може общината да ги поправя. Фандъкова отрече твърденията, че новата наредба за обществения ред забранява карането на бордове. Каскадите са забранени само върху парапети, пейки и детски площадки. Тя е възложила на главния архитект да преговаря с Министерството на културата за обособяване на скейтпарк на гърба на Паметника на Съветската армия. Ако идеята не бъде одобрена, общината има идеи за още 1-2 места, на които да го направи.", "date": "2019.01.04", "title": "София строи 5 нови училища, край на смените"}
{"url": "https://www.24chasa.bg/novini/article/7228590", "text": "Царските имена като Борис, Калоян, Теодор и женските София и Дария са влезли сред най-предпочитаните за кръщаване на новородени в последните 10 години. Те вече догонват дори традиционните най-популярни имена като Иван и Георги за момчетата и Мария за момичетата. Това показват данни на Националния статистически институт за тенденциите при имената у нас за изминалата година и тези в последните 10 години. През 2018 г. все по-голяма популярност набират имената Калоян, Борис и Теодор. В сравнение с 2008 г., когато Николай, Виктор и Кристиян са били сред първите 10 имена, сега те отстъпват местата си на Калоян, Теодор и Борис. Името Борис се изкачва от 20-а позиция през 2008 г. и достига до 4-а през 2018 г., а Калоян от 12-а - на 8-а. Такива скокове бележат и женските имена София и Дария. От НСИ са изготвили статистика за 10-те най-популярни мъжки и женски имена за новородени през 2008 г., сравнено с десет години по-късно. Най-стремглаво популярност трупа името Дария, което през 2008 г. е било 48-о по разпространение сред новородените, а 10 години по-късно заема 7-а позиция. Царското име София също смело печели фенове сред родителите и така смело стъпва в топ 5 през 2018 г. спрямо 20-о място през 2008 г. Така едни от най-често срещаните имена на момичета през 2008 г. - Теодора и Гергана, са изместени от Дария и София. Най-предпочитаното име за новородените момичета през 2018 г. е било Виктория. Това име държи първенството от 2007 г. насам, а от четири години неизменно в предпочитанията на родителите следват Мария и Никол. Данните показват, че най-любимото име на българите за момче е Георги - 976 деца са го получили през 2018 г. Името е било първенец в класацията от 2007 до 2015 г. През 2016 и 2017 г. отстъпва пред Александър, но през 2018 г. отново застава начело. През миналата година в челната тройка на второ място е Александър, следвано от Мартин. От института посочват, че от началото на XXI век наред с традиционните имена за България родителите все по-често избират такива, които са популярни в целия свят, като Виктор, Никол, София. През изминалата година имената Рая, Александра и Габриела също са много популярни сред новородените. В акта за раждане на 343 момиченца е разписано името Симона, а 339 са получили Йоана. През 2018 г. 598 момченца пък са наречени Никола, като това е 5-ото най-любимо име през годината. Следвано от Димитър, Даниел и Иван. За първи път НСИ прави статистика и на фамилиите - шампион са Иванови със 141 хил. жени и 136 хил. мъже. Общо 213 хил. човека у нас са с фамилно име Георгиеви - 108 хил. жени и 105 хил. мъже. Третата най-популярна фамилия в България е Димитрови. В топ 5 също влизат фамилните имена Петрови и Николови. В топ 10 са и фамилиите Стоянови, Тодорови, Илиеви и Ангелови. Статистиката на НСИ показва и на кои имени дни има най-много празнуващи. През 2019 г. най-много ще бъдат черпещите на Цветница - 370 962. Жените, които носят имена на цветя, са 285 хил. спрямо скромните 85 хил. мъже. Вторият най-популярен имен ден е Ивановден. В понеделник по-малко жени ще имат повод да почерпят - от общо 359 хил. празнуващи едва 128 хил. са жени. На 6 май пък Гергьовден ще празнуват 232 035 именици. От НСИ посочват, че януари има най-много именици - 779 225 българи. Тогава у нас празнуваме Васильовден, Йордановден (Богоявление), Ивановден, Антоновден и Атанасовден. Декември пък е най-наситеният откъм имени дни - всеки втори ден някой има повод да почерпи, за да се слави името му.", "date": "2019.01.04", "title": "Новата мода - царско име за момчетата, Дария за момичетата (Обзор)"}
{"url": "https://www.24chasa.bg/novini/article/7228685", "text": "Пет жени загинаха при пожар в град Кошалин в северната част на Полша, предадоха световните агенции, цитирани от БТА. Пламъците избухнали в игрална зала от типа ескейп рум. Един мъж е сериозно ранен. Причините за пожара засега остават неизвестни. Игралните зали от типа ескейп рум са много популярни в последно време в Полша и там сега има над 1000 подобни зали. В тях хората биват затваряни в стая и трябва да разрешат загадка или да се справят със серия от предизвикателства за определено време, за да могат да излязат. Най-често това е един час.", "date": "2019.01.04", "title": "Пет жени загинаха при пожар в игрална зала в Полша"}
{"url": "https://www.24chasa.bg/novini/article/7228514", "text": "Във връзка с понижението на температурите, по нареждане на кмета на София Йорданка Фандъкова, кризисните центрове на Столичната община ще работят денонощно, съобщиха от пресцентъра на Столичната община. В центровете се настаняват хора, останали без дом. Предоставя им се възможност за пренощуване, закуска и вечеря. Екипи на Столичната община ще правят обходи, за да съдействат на нуждаещите се. От Столичната община призовават гражданите да подават сигнали за бездомни хора на телефон 070017310, както и на телефон 112.", "date": "2019.01.04", "title": "Кризисните центрове в София ще работят денонощно заради ниските температури"}
{"url": "https://www.24chasa.bg/novini/article/7228541", "text": "Бих искал да имаме консенсусен кандидат за президент, който да бъде баща на нацията и зад който да застанем всички, заяви македонският премиер Зоран Заев, цитиран от агенция МИА, в отговор на журналистически въпрос, съобщи БТА. Той добави, че веднага след края на процедурата в парламента за конституционните промени ще започне процес за определяне на кандидат за предстоящите тази пролет президентски избори. Премиерът очаква управляващата коалиция да победи на президентските избори, но допълни, че личността на кандидата ще бъде решаваща за решението на гражданите. \"Ще се опитаме да намерим най-добрия или най-добрата. Ще се постараем да намерим кандидат, който да бъде максимално приемлив за всички граждани на Република Македония\", каза Заев.", "date": "2019.01.04", "title": "Зоран Заев: Искам да имаме консенсусен кандидат за президент"}
{"url": "https://www.24chasa.bg/novini/article/7228567", "text": "Съмненията Жан-Клод Юнкер относно председателството на Румъния не са неоснователни. В това е убеден журналистът Владо Береану, който коментира политическата ситуация в северната ни съседка в предаването „Лице в лице” по  Според Береану политическият хаос в Румъния е в резултат на управлението на Ливиу Драгня, който е лидер на Социалдемократическата партия в страната. Осъждан веднъж, Драгня не може да заеме премиерския пост, но има пряко влияние върху избора на министър-председател, посочи Береану. „Смениха се трима премиери за една година, като в Румъния се стигна до пълен абсурд – Социалдемократическата партия да гласува вот на недоверие на собствения си премиер. Най-накрая на поста беше поставена г-жа Виорика Дънчила, която е забавление за всички наши колеги журналисти в Румъния. Това е една обикновена домакиня – и не от сексистка гледна точка, разбира се”, коментира Береану. „Проблемът на този тип управление е, че навсякъде се поставят „мои хора”, „мой човек”. Тоест човек, който не е важно да разбира от работата, а да е верен на Ливиу Драгня. Това води до абсурди в управлението и управлението става все по-неконтролируемо”, добави журналистът. От разговора стана ясно още, че Румъния влиза в новата година без бюджет. Разчетите трябвало да бъдат готови до 15 ноември, но това така и не станало. Преди месец и половина пък министърът на европредседателството подал оставка.", "date": "2019.01.04", "title": "Владо Береану: Премиерката на Румъния е обикновена домакиня, забава за медиите"}
{"url": "https://www.24chasa.bg/novini/article/7228570", "text": "Петима мъже нападнаха офиса на Палестинската телевизия в Газа и унищожиха камери и оборудване на стойност 150 000 долара, предаде Ройтерс, цитирана от БТА.  Палестинската телевизия е официалната медия на ръководените от президента Махмуд Абас палестински власти на Западния бряг и излъчва предавания и репортажи в тяхна подкрепа. \"Който управлява в Газа, трябва да защитава всички тук\", заяви пред Ройтерс директорът на офиса Рафат ал Кидра. Служители на телевизията веднага обвиниха палестинското ислямистко движение Хамас за нападението. \"Хамас са дълбоко замесени в този заговор\", заяви директорът на Палестинската компания за радио и телевизия Ахмед Асаф. Компанията посочи в свое официално изявление, че нападението в офиса в Газа е ярък пример за манталитета на Хамас и подобни на него престъпни групировки, които смятат, че трябва да се чува само техният глас.", "date": "2019.01.04", "title": "Петима нападнаха офиса на Палестинската телевизия в Газа и унищожиха оборудване за 150 000 долара"}
{"url": "https://www.24chasa.bg/novini/article/7228458", "text": "      Още един пациент, нуждаещ се от трансплантация на бял дроб, почина и не дочака спасителната операция. Два дни след посрещане на новата година 17-годишният Красимир Коев от Шкорпиловци, който страдаше от муковисцидоза и бе сред 15-те чакащи за нов бял дроб, загуби битката с болестта. Вчера бе погребението му. “Господа министри, спасете другите деца! Трябва да се направи нещо, и то спешно, трябва да се действа бързо. За тези хора, които чакат белодробна трансплантация, не всеки ден, всяка минута е ценна и може да бъде фатална. Управниците трябва да се поучат от грешките и да не ги допускат повече. Толкова хора умряха заради бездействието им Ние чакахме повече от година и ни обясняваха - няма това, няма онова... Време е държавата да се поучи от грешките си и да спаси други животи”, бяха думите на майка му Мария Проданова. Красимир бе включен в списъка на чакащите за трансплантация през май 2018 г. Година по-рано обаче българското здравно министерство не поднови договора с болницата във Виена, където дотогава българските пациенти бяха изпращани за лечение. По тази причина 18-те пациенти, нуждаещи се от нов бял дроб, останаха без възможност за трансплантация. През октомври починаха трима от чакащите От няколко месеца здравното министерство, агенцията по трансплантации и представители на пациентски организации работят за възстановяване на взаимоотношенията ни с виенската болница. Очаква се това да се случи през първите месеци от новата година. В края на 2018 г. проф. Валтер Клепетко, ръководител на Клиниката по белодробна хирургия на университетската болница във Виена, изрази готовност лечебното заведение да приеме за лечение петима наши пациенти. Окончателното решение за възстановяване на взаимоотношенията обаче зависи от борда на директорите на Евротрансплант, припомниха от българското здравно министерство. В следващите дни здравният министър Кирил Ананиев пък планира среща с координаторите по донорството, за да се обсъди проектът на Национална програма за насърчаване на донорството. В нея ще участват и заместниците му Жени Начева и Бойко Пенков. Майката на починалия Красимир Коев - Мария, ще дари събраните за лечението на сина ѝ пари на друг нуждаещ се, разказа почернената жена. Тя не бе сигурна каква е набраната сума. 1431 лв. бяха събрани за Красимир само от коледния благотворителен базар, организиран от Общинския детски комплекс във Варна.", "date": "2019.01.04", "title": "17-годишният Красимир не доживя бял дроб, 14 още чакат (Обзор)"}
{"url": "https://www.24chasa.bg/novini/article/7228580", "text": "Най-малко четирима души бяха ранени при експлозия на автобусна спирка в чилийската столица Сантяго, предаде Франс прес, като се позова на губернаторката на региона Сантяго Карла Рубилар. \"Взривно устройство избухна на една от спирките на обществения транспорт, ранени са четирима души, но няма опасност за живота им\", заяви Рубилар пред журналисти, предаде БТА.  Силите на реда отцепиха района около мястото на експлозията, отбелязва Франс прес.", "date": "2019.01.04", "title": "4-ма бяха ранени при експлозия на автобусна спирка в чилийската столица Сантяго"}
{"url": "https://www.24chasa.bg/novini/article/7228611", "text": "В навечерието на осмия ден на мобилизация на протестиращите \"жълти жилетки\" френското правителство, което днес се събра на първия за годината министерски съвет, демонстрира едновременно своята твърдост и отвореност, предаде Франс прес, цитирана от БТА. След като изпълнителната власт отговори конкретно и бързо на исканията, свързани с покупателната способност, онези, които продължават протестите, вече участват в политическа битка за оспорване на легитимността на правителството и президента на Републиката, заяви критично правителственият говорител Бенжамен Гриво след днешното заседание. Гриво определи \"жълтите жилетки\", които продължават протестите, като \"подстрекатели, които искат бунт и всъщност да свалят правителството\". Най-радикално настроените, някои от които често се появяват по телевизията, участват в политическа битка, отбеляза говорителят, намеквайки за Ерик Друе, един от лидерите на протестното движение, задържан в сряда вечерта в Париж за разпит и освободен ден след това. Арестуването му предизвика възмущение сред опозицията - както лявата, така и дясната. Според Гриво, онези, които продължават протестите, не желаят да участват в големите национални дебати. В отговор на исканията на \"жълтите жилетки\" на 10 декември президентът Еманюел Макрон обяви редица социални мерки, като увеличаването със 100 евро на месец на минималната работна заплата, както и организирането на широки национални консултации с амбицията за приближаване на политическата върхушка до френските граждани. В новогодишното си обръщение към сънародниците си обаче Макрон изглеждаше решен да се върне към набелязания за петгодишния му мандат курс и да поднови реформите. Без съмнение трябва да стигнем още по-далеч в промяната, да бъдем още по-радикални в методите, в подходите и стила си, за да отговорим докрай на жаждата на французите за промяна, тъй като точно тази жажда ни доведе на власт, заяви пред журналисти Гриво.", "date": "2019.01.04", "title": "Франция възприема по-суров подход към подстрекателите на протестите"}
{"url": "https://www.24chasa.bg/novini/article/7228561", "text": "Шефът на парламентарната група на ГЕРБ и зам.-председател на партията Цветан Цветанов отново застава начело на националния предизборен щаб на партията. Това стана ясно след първото заседание на предизборния щаб на ГЕРБ за предстоящите тази година европейски и местни избори. До 11 януари ще са готови методическите указания, хронограмата и организационната подготовка за сформиране на областните и общинските предизборни щабове за двата вота. Местните щабове трябва да са готови до 20 януари. Местните събрания за излъчване на кандидати за евродепутати трябва да приключат до 20 февруари. На 20 януари в София ГЕРБ ще проведе национална предизборна среща, на която ще бъдат представени всички мероприятия и организационни дейности, които трябва да извършат общинските, областните и националният предизборен щаб. Във форума ще участват членовете на изпълнителната и контролната комисия на партията, депутатите, евродепутатите, членовете на областните и общинските ръководства, кметовете и общинските съветници на партията. В срещата ще се включат и министрите от ГЕРБ. На форума ще бъде даден и старт на инициативата за провеждане на национален граждански диалог по основните секторни политики във всичките 29 области на страната. Той ще е под мотото “Европа в нашия дом” и ще се проведе от февруари до април. Националният предизборен щаб е разгледал и цялата хронограма за събитията на партията до 15 декември. Следващата седмица щабът ще заседава отново.", "date": "2019.01.04", "title": "Цветанов отново води ГЕРБ на избори, номинират евродепутати до 20 февруари  (Обзор)"}
{"url": "https://www.24chasa.bg/novini/article/7228459", "text": "“Днес обществото отново е разединено, езикът на омразата и агресията са навсякъде и това е така не само в България, така е в Европа и в света. Като че ли демокрацията е в отстъпление, а перспективите за бъдещето са все по-тревожни и мрачни”. Това заяви лидерът на ДПС Мустафа Карадайъ в поздрава си за честването на 29 години от създаването на движението. “Когато създавахме партията, обществото беше разделено и разединено. Беше време за големия избор за бъдещето на България. Тогава ние избрахме мира и демокрацията пред реваншизма и омразата”, каза още Карадайъ. И припомни, че още тогава почетният председател на ДПС Ахмед Доган е призовал страната ни да се присъедини към Европейския съюз и НАТО. Като така “начертал переспективите за развитие” и “показал пътя”. “Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца”, каза още лидерът на ДПС. “Вече 29 г. стоим сериозно на политическата сцена, отговорни за днешния и утрешния ден, отстояваме правата и свободите на българските граждани, достойнството на всеки един човек, пазим и защитаваме демокрацията, защото твърдо вярваме, че единствено тя може да гарантира мира и благополучието, справедливостта, правата и свободите”, допълни Карадайъ.", "date": "2019.01.04", "title": "ДПС: Разделени сме като преди 29 години, демокрацията отстъпва (Обзор)"}
{"url": "https://www.24chasa.bg/novini/article/7228544", "text": "        Тайна формула на НАП вече лови данъчни измами, като съпоставя съотношението между стоки, описани като запаси, и приходите от продажби, научи “24 часа”. Софтуерът на данъчните директно посочва имена на фирми, които декларират, че държат големи складови запаси, а продажбите им са в пъти по-малки. Така например инспектори стигнали до фризьорка, едноличен търговец, която трета година обявявала, че къта помади за над 45 000 лв. Най-често драстични разминавания имало при фирми, които търгуват с мобилни телефони и битова техника, затова данъчните се канят да започнат проверките оттам. Те ще броят реалните наличности в складовете и ще ги съпоставят с отчетите и с обема на продажбите, издадоха инспектори. Те ще влизат в над 13 000 дружества, в чиито баланси за 2017 г. имало материални запаси, несъразмерни на приходите от продажби, съобщиха официално от НАП. Инвентаризация на място в складовете ще установи точния брой на стоката в склад. Анализ на риска на данъчните показал, че при определено съотношение на материалните запаси и продажбите възниква съмнение, че част от декларираното отдавна е продадено без документи и без платен ДДС и фирмен данък. На всички рискови фирми още в края на миналата година са изпратени писма, с които им е даден едномесечен срок да извършат доброволна корекция, допълват от приходната агенция. Продължава и контролната кампания на данъчните спрямо фирми с големи касови наличности. Година след началото на проверките наличните суми в касите на дружествата намаляха с 5 млрд. лв., а приходите от данък дивидент се увеличиха със 130 млн. лв., казаха от НАП. През декември обаче при внезапни проверки били открити наличности в каса от 21 лв. при стойност по отчет 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми, уличени в такова нарушение, са назначени ревизии, които ще изследват приходи, разходи и отчети за 5 г. назад. “Материалните запаси имат голям фискален потенциал. Ще насочим в тази кампания голям ресурс, за да гарантираме спазването на закона. Основната ни цел е да стимулираме доброволното спазване на задълженията”, коментира зам. изпълнителният директор на НАП Пламен Димитров.", "date": "2019.01.04", "title": "Тайна формула  на НАП лови  измами по запаси на фирми"}
{"url": "https://www.24chasa.bg/novini/article/7228522", "text": "От 1 февруари хижарите Ирина Костова и Чавдар Евтимов ще бъдат уволнени и вече няма да стопанисват от 20 г. заслон “Черни връх”. Това решение ще предложи на управителния съвет Българският туристически съюз. Причината -  На 31 декември вечерта петима младежи тръгват да изкачват Черни връх. Кирил, който бил само по шорти и маратонки, обаче се отцепил от групата и трябвало да ги чака на заслона. Когато групата стига чайната, вижда премръзналия Кирил да седи на пейка. “Той бе започнал неистово да трепери, да губи способността си да говори и да показва признаци на настъпваща хипотермия”, обяснява един от приятелите на Кирил - Димитър Кенаров във фейсбук. Той твърди, че предварително се бил обадил да попита дали ще има хора в хижата. Те обаче празнували семейно Новата година и отказали да пуснат групата. “Удряхме по заключената кафява желязна врата на чайната и започнахме да викаме, че имаме бедстващ човек, който задължително трябва да се стопли. А отвътре се чу: Нормалните хора си стоят по къщите на Нова година”, разказва Димитър. Тогава групата решила да звънне на Планинската спасителна служба за помощ. “Най-лошото е, че никой не излезе, за да види как съм и да прецени, ще ме бъде ли, или не”, разказва историята във фейсбук Кирил. Той си носел и допълнителни дрехи в раницата, а седмица преди това направил тест до станцията на Бай Кръстьо отново без дрехи на същата температура и близка височина. “Тежки условия минус 10 градуса, гъста мъгла, вятър, и успяват да стигнат, където е бедстващият и да му окажат лекарска помощ. Хипотермия имаше, слава богу не в тежка фаза, и ниско ниво на кръвната захар. Екипировката беше крайно недостатъчна - екипировка, с която да ходиш на фитнес”, обясни директорът на Планинската спасителна служба Емил Нешев пред bTV. “Пандемията нощно ходене по планините продължава, два дни преди това тези хора бяха предупредени, че няма да работи заслонът. Не мога да се съобразявам с всеки, на когото е хрумнало да ходи нощем по планините. Всеки си носи отговорност за себе си. Не знаехме, че е измръзнал човекът, когато разбрахме, го пуснахме”, обясни управителят на заслон Черни връх Чавдар Ефтимов пред bTV.“Ние просто бяхме точно в момента на новата година, бяхме с вдигнати чаши за наздравица. Не можем да тичаме непрекъснато. Имаме нужда от изживявания, освен да обгрижваме тичащи в планината”, допълни Ирина Костова. ", "date": "2019.01.04", "title": "Уволняват хижари от заслона на Черни връх, отказали помощ на премръзнал човек на Нова година (Обзор)"}
{"url": "https://www.24chasa.bg/novini/article/7228365", "text": "Купувачът на една от крадените картини на Майстора е занесъл лично в полицията платното. Други 9 са били открити в антикваря Божидар Нейков, а още 2 в друг търговец на картини, известен като Наско Дългия. Засега само една картина не е открита, както и антикварната пишеща машина. Полицията издирва самите крадци. Шефът на СДВР старши комисар Георги Хаджиев потвърди информацията на \"24 часа\", че за обира се издирват двама криминално проявени мъже. Засега не е ясно дали купувачите на картини са били наясно, че те са крадени. Платили са за платната над 10 хил. лв, посочи Ангел Папалезов, началник за сектора за културно-исторически дейности в Главна дирекция \"Национална полиция\".", "date": "2019.01.04", "title": "Купувач върнал една от крадените картини на Майстора, търсят още една (Снимки)"}
{"url": "https://www.24chasa.bg/novini/article/7228376", "text": "Община Бобошево остава без аптека, след като единственият фармацевт се връща в София. Така хората ще трябва да пътуват до Дупница или Кюстендил за лекарства, предаде В община Бобошево живеят около 3000 души. Аптеката затворила в края на миналата година. По думите на местните първата аптека в Бобошево била създадена през 1904 г. Христофор Бояджиев, който е на 83 години, си спомня и един от първите аптекари: „Тогава той имаше лаборатория и всички лекарства ги правеше в лабораторията, с мензурите, с всичките салтанати, а сега е магазинерска работа. Ще се ходи до Дупница, не е лесно. Имаме превоз, има обществен превоз, който осигурява ходенето, но на хора възрастни и с трудно ходене, не е добре”, разказва мъжът. Затруднения изпитва и личният лекар в Бобошево. „Безкрайно ми е трудно, защото аз насочвам моите рецепти към някой анонимен аптекар, което не е същото. Тук ми е под ръка и да има някакво опущение, веднага се обажда аптекарят. Работехме чудесно с предишния и на мига отстранявахме проблема”, посочи д-р Къчно Ценов. От общината са намерили заместник на напусналия фармацевт, но той ще застъпи най-рано след две седмици. Междувременно е създадена организация за набавяне на необходимите лекарства на хората в градчето. От Здравната каса поясниха, че лекарства без рецепти може да продават и личните лекари, след разрешение за това.", "date": "2019.01.04", "title": "Община с 3000 души остана без аптека"}
{"url": "https://www.24chasa.bg/novini/article/7228386", "text": "І. МЕТЕОРОЛОГИЧНА ОБСТАНОВКА: Температурите са в интервала от - 9° до + 7°. Времето над страната е облачно. Слаб до умерен вятър духа в областите: Варна, Добрич, Видин и Силистра. Сняг вали в областите: Благоевград, Перник, Кюстендил, Пазарджик, Смолян, района на с. Здравец/обл. Пловдив/, Владая, Пирдоп, Гълъбец, Скравена, Витиня, АМ Люлин, Околовръстен път до Враждебна и по цялата Северна скоростна тангента. Пътните настилки са на места мокри, по усойните и планински райони частично заледени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 10.01.2019 г. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. Област Стара Загора: Временно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Област Сливен: Временно движението в района на с. Биково от км 254+500 до км 254+750 в посока Бургас се осъществява с повишено внимание поради съборена ОС /мантинела/. Участъкът е сигнализиран с пътни знаци и скоростта е намалена до 110 км/ч. Срок до 07.01.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Предел“ - отворен за всички МПС; - „Рожен“ - отворен за всички МПС; - „Печинско“ - забранен за МПС над 12 т.; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Превала“ - забранен за МПС над 12 т. както и тегленето на ремаркета и полуремаркета. - „Троянски“ - забранен за всички МПС. - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Хасково: Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Област Бургас: Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. Път III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради снегонавявания и влошаване на метеорологичната обстановка. Срок до 08.01.2019 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Обходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно. Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности:няма. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.01.04", "title": "Вижте обстановката по пътищата на страната към 17,30 часа"}
{"url": "https://www.24chasa.bg/novini/article/7228397", "text": "Иранските военноморски сили ще разположат бойни кораби в Атлантическия океан от март, заяви днес пред иранската агенция ИРНА контраадмирал Турадж Хасани, цитиран от Ройтерс,  съобщи БТА. Присъствието на американски самолетоносачи в Персийския залив създава заплаха за сигурността на Иран. Иранският флот в отговор планира да се появи близо до териториалните води на САЩ. Според Хасани иранските кораби ще потеглят към Атлантическия океан в началото на иранската Нова година през март. \"Атлантическият океан е далеч и операцията на иранските кораби може да отнеме пет месеца\", отбеляза контраадмиралът. Един от корабите ще бъде новопостроеният разрушител \"Саханд\", който може да превозва хеликоптери и да разполага с противоракетни системи, а освен това е въоръжен с ракети земя-земя и земя-въздух. Хасани заяви през декември, че Иран скоро ще изпрати два или три кораба на мисия до Венецуела. Иранският флот разшири периметъра си на действие през последните години, като негови съдове има в Индийския океан и Аденския залив с цел защита на иранските кораби от сомалийските пирати.", "date": "2019.01.04", "title": "Иран праща бойни кораби в Атлантика до териториалните води на САЩ"}
{"url": "https://www.24chasa.bg/novini/article/7228404", "text": "Централният комитет на водещата опозиционна партия ВМРО-ДПМНЕ обяви днес конкурс за кандидати за президент на Република Македония за изборите тази пролет, предаде агенция МИА, цитирана от БТА. Всички кандидати, които отговарят на предвидените в закона условия и които подкрепят политиката на ВМРО-ДПМНЕ, трябва да внесат индивидуално писмо за интереса си да се кандидатират за президент на конвенцията на партията. Писмата трябва да бъдат внесени най-късно до 31 януари. Всички кандидати, които отговарят на условията, ще имат еднакви права да представят свой план и програма на конвенцията на ВМРО-ДПМНЕ, на която се очаква да участват 550 делегати.", "date": "2019.01.04", "title": "ВМРО-ДПМНЕ обяви конкурс за кандидати за президент на Македония"}
{"url": "https://www.24chasa.bg/novini/article/7228415", "text": "Седем души загинаха, а най-малко осем бяха ранени при катастрофа с участието на два тежкотоварни и два леки автомобила на магистрала във Флорида, предизвикала разлив на дизелово гориво и огромен пожар. Сред жертвите има пет деца. Това съобщиха днес американските власти, цитирани от Асошиейтед прес и БТА.  Катастрофата е станала на Междущатската магистрала 75 на около 1,5 км южно от град Алачуа, недалеч от окръжния град Гейнсвил. В резултат на нея на пътя се разлели 189 литра дизелово гориво и избухнал пожар, казаха властите. Представител на полицията заяви на пресконференция, че петте загинали деца са били в микробус, пътувал към увеселителния център \"Дисни уърлд\". Друг човек намерил смъртта си в единия от камионите. Вини Де Вита, водач, който е пътувал по същото време оттам и избегнал катастрофата за малко, успял да види какво се е случило и разказва, че след удъра от сблъсъка се чула експлозия и той видял кълбо от пламъци. Пожарникарите потушили пожара, възникнал след експлозията. Той бил толкова силен, че повредил пътя. Това е най-тежката злополука на Междущатска магистрала 75 в района на окръг Алачуа от януари 2012 г., когато 11 души загинаха при верижна катастрофа заради комбинация от гъста мъгла и дим над пътя, който минава през природен резерват, отбелязва Асошиейтед прес. Тогава властите бяха критикувани, че въпреки влошените условия не са били затворили пътя, и впоследствие бяха поставени камери, сензори и големи електронни табели, за да предотвратят подобни катастрофи.", "date": "2019.01.04", "title": "7 души, включително 5 деца, загинаха при взрив на магистрала във Флорида"}
{"url": "https://www.24chasa.bg/novini/article/7228413", "text": "Стрелба е била открита този следобед в центъра на германския град Кьолн, съобщи Ройтерс, като се позова на изданието „Билд“. Според него един заподозрян е задържан, но полицията не изключва други въоръжени лица да са на свобода,  Властите предупредили гражданите да не се приближават до района, който се намира близко до централната града и прочутата кьолнска катедрала. Предстои претърсване на сградата от специалните части. Говорител на полицията оповести, че стрелбата вероятно е свързана с дейността на рокерски банди.", "date": "2019.01.04", "title": "Стрелба в центъра на Кьолн (Снимки)"}
{"url": "https://www.24chasa.bg/novini/article/7226719", "text": "Посланикът на България в Мексико при социализма Богомил Герасимов за малко не загуби зрението си при тежка катастрофа, станала на Бъдни вечер. Съпругата му, журналистката Елиана Митова, пък е с пукнато ребро и мозъчно сътресение, каза самата тя за “24 часа”. Шофьорът, който ги ударил, избягал от мястото на инцидента. При силния сблъсък обаче табелата на колата му се откачила и паднала в багажника на автомобила на Герасимов. Катастрофата станала на околовръстния път, близо до резиденция “Бояна” в 19,30 ч на 24 декември. “Както пътувахме, изведнъж силен удар разтресе нашата “Шкода Фабия”, каза Митова. Тя си ударила главата, от която шурнала кръв. Герасимов също си ударил главата в огледалото над шофьорското място. На помощ им се притекло момиче. То попитало шофьора на другата кола дали има ранени. После се поинтересувало дали автомобилът му има каско. Водачът отвърнал, че няма. Качил се в колата си и изчезнал.  По гласа Герасимов познал, че е млад човек. “Не повикахме КАТ, което е наша грешка, но решихме, че няма смисъл, защото той избяга”, каза Митова. Със сетни сили Герасимов откарал смачканата шкода до дома си. Два дни почти не виждал. При прегледа станало ясно, че има силен кръвоизлив в окото. На 2 януари закарал колата на ремонт и в багажника била открита табелата на другата кола. В КАТ я снимали. “Нека хората знаят какво може да им се случи на пътя. А безсрамникът трябва да бъде заловен и наказан, защото утре може да пострадат и други, да се стигне и до смъртен случай”, каза Герасимов.", "date": "2019.01.04", "title": "Младеж блъска бивш посланик в Мексико, бяга, но табелата му остава закачена за ударената шкода"}
{"url": "https://www.24chasa.bg/novini/article/7228424", "text": "Самолет на \"България ер\" е кацнал аварийно във Виена заради спукано стъкло в пилотската кабина. Не е имало застрашаваща пътниците ситуация, но по правилата за безопасност, пилотите са длъжни да поискат аварийно приземяване, казаха от авиокомпанията. Полетът е бил от Прага за София и заради пукнатината се е отклонил към най-близкото летище - Виена. Пътниците от самолета от Прага са превозени със самолета на авиокомпанията, който изпълнява полет от Виена за София. Към 18,31 ч той вече се приземяваше на софийското летище.  ", "date": "2019.01.04", "title": "Самолет на \"България ер\" кацна аварийно във Виена заради спукано стъкло"}
{"url": "https://www.24chasa.bg/novini/article/7228269", "text": "Министърът на транспорта Росен Желязков ще участва в протеста на българските превозвачи на 10 януари на площад “Люксембург” в Брюксел. В петък организациите на българските превозвачи се срещнаха с евродепутати и с представители на държавата по повод протеста в Брюксел срещу пакета за транспортна мобилност на ЕС, известен още като пакета “Макрон”. В нея участваха вицепремиерът Томислав Дончев и министър Росен Желязков. Вицепремиерът Красимир Каракачанов и лидер на ВМРО изпрати писмо за подкрепа, в което се казва: “Трябва да направим решаващия избор дали да отстояваме сегашния ЕС - този на бюрократите и винаги да заямаме позиция “партер” пред техните решения”, или да остояваме собствените си интереси и да се борим за една по-справедлиза Европа”. На 10 януари в транспортната комисия за европарламента ще се гласува пакета за мобилност. Според Желязков има нестабилно мнозинство, а пакетът разделя Европа, правилата са дискриминационни и протекционистични и лицемерни. Искането да се връщат шофьорите на 4 седмици у дома, нормата да се спи на хотел, а не в кабината на камиона, при липса на охраняеми паркинги и ред други правила са двоен стандарт и опит за кражба на бизнес, заяви пък евродепутатът от ВМРО Ангел Джамбазки. Андрей Новаков от ГЕРБ пък го нарече Чернобил за транспорта. Български евродепутати ще се включат протеста. Той ще има два лъча, като единият ще е румънски. Очаква се да се включат поляци, литовци, латвийци. Основният лозунг е срещу нарушаването на свободния единен пазар. Камионите ще бъдат разположени по протежението на булеварда, който свръзва сградите на ЕК, на парламента и на Европейския съвет. Разрешението е за 600 души.", "date": "2019.01.04", "title": "Желязков и евродепутати ще протестират с превозвачите в Брюксел"}
{"url": "https://www.24chasa.bg/novini/article/7228501", "text": "Федерален апелативен излезе днес с решение в полза на правителството на президента Доналд Тръмп по дело срещу политиката на Пентагона да забранява на транссексуални да служат в армията, предаде Асошиейтед прес, цитирана от БТА. Тричленен съдийски състав в Апелативния съд на федерален окръг Колумбия постанови, че съдията от долноинстанционния съд неоснователно е блокирал изпълнението на политиката на Пентагона. Решението обаче няма да позволи на военното министерство на САЩ да се върне към желаната от него политика, тъй като има издадени заповеди за блокирането й от още трима съдии по сходни дела. Допреди няколко години политиката на армията беше да не се допускат да служат транссексуални. Това се промени при президента Барак Обама, но президентът Тръмп заяви, че ще смени курса, което доведе до съдебни искове от страна на транссексуални. Правителството се обърна към върховния съд, за да се произнесе по въпроса, но той все още не е обявил дали възнамерява да го направи.", "date": "2019.01.04", "title": "Съд в САЩ потвърди заповед на Тръмп: Без транссексуални в армията"}
{"url": "https://www.24chasa.bg/novini/article/7228502", "text": "В Университетската болница в шведския град Упсала лекуват в изолация пациент, за когото има подозрения, че е заболял от ебола - силно заразна болест с потенциално смъртен изход, която от няколко месеца върлува в Демократична република Конго, съобщиха днес местните власти, цитирани от Франс прес и Ройтерс. \"Вероятно ще разполагаме с резултата от анализите довечера. За момента имаме само подозрения, възможно е да става въпрос за друго заболяване\", посочиха в комюнике здравните власти в Упсала, на 70 км северно от Стокхолм. \"Пациентът е лекуван в клиниката за заразни болести и е в изолация\", допълни комюникето, без да даде повече подробности за човека или за начина, по който може да се е заразил. Преди да бъде прехвърлен в Упсала, пациентът е бил приет в спешно отделение в Еншьопинг. Отделението е затворено, а персоналът, който е бил в контакт с болния, е под наблюдениеe, предаде БТА.  Според Американските центрове за контрол и претенция на заболяванията симптоми, характерни за ебола, като треска и болки в стомаха, може да се появят до три седмици след контакт със смъртоносния вирус. От близо шест месеца в ДР Конго има епидемия от ебола. До момента са починали 356 души, а регистрираните заразени са 585. Това е десета такава епидемия в страната от появата за първи път на ебола през 1976 г.", "date": "2019.01.04", "title": "В шведска болница лекуват в изолация пациент със симптоми на ебола"}
{"url": "https://www.24chasa.bg/novini/article/7226667", "text": "Осъденият на затвор до гроб руснак Герман Костин е кроял планове за бягство от Софийския затвор заедно с най-верния му човек зад решетките - убиеца Николай Русинов - Чеци, удушил 28-годишната Яна Кръстева в Борисовата градина. Тази информация протича в справка от Софийския затвор до два съдебни състава, които в края на миналата година решаваха дали да освободят от ареста руснака. По план бягството трябвало да стане през есента на м.г. по време на конвой, когато съдебни охранители карат Костин и Чеци с бус по делата им към различните столични съдилища, разказаха пред “24 часа” запознати. на служителите на Министерството на правосъдието в колата. Информацията обаче била засечена от ръководството на Софийския затвор и то осуетило плановете, като предприело крути мерки срещу тях. “По този случай са предприети всички необходими превантивни действия. Съдебните заседания по образуваните дела на Герман Костин и Николай Русинов се провеждат в съдебната зала на затвора в София”, коментираха пред “24 часа” от Министерството на правосъдието. Костин и Чеци стават близки в тъмницата, когато и двамата като подсъдими лежат в килии в зоната за повишено внимание за лишени от свобода в Софийския затвор. Там са заключени осъдените на доживотен затвор или подсъдими за тежки престъпления, които се наказват с над 15 г. решетки. Те са избирали момент за бягство, когато двамата не лежат в един и същ затвор. Доскоро Чеци е в килия, близка до тази на Костин в Софийския затвор. След влизане в сила на 20-годишната му присъда за убийство обаче “Конвоирането и охраната на всички задържани лица се съобразява с особеностите и личността им, като изключение от това не правят лишеният от свобода Русинов и подсъдимият Костин”, казаха още от Министерството на правосъдието. На 16 юли м.г. градският съдия Атанас Н. Атанасов чете най-тежката присъда на Костин – доживотен затвор без замяна. Съдът го призна за виновен затова, че през 2015 г. е удушил 5-годишния Никита Плотников, а трупа му заключил в куфар, който хвърлил във водите на язовир “Искър” край софийското с. Кокаляне. Предстои към присъдата да бъдат изготвени и мотиви, след което делото да тръгне на втора инстанция в Софийския апелативен съд. Костин и Чеци се обединяват и по дела срещу държавата. Те са засипали с жалби административни, граждански и наказателни съдилища срещу Главна дирекция “Изпълнение на наказанията”, шефове на затвори, надзиратели и магистрати. Любопитен факт е, че защото имал преки впечатления от битието на руснака зад решетките. Информацията за плановете за бягство изненадала затворническите власти, тъй като неведнъж Костин е обяснявал колко е зле и е заявявал, че е хванал много болести зад решетките. През лятото той дори чу присъдата си за убийството на детето от куфара на носилка. Предполага се, че основната причина за състоянието му са болки в краката. Не едно експертно заключение досега обаче е казвало, че въпреки оплакванията той може да остане зад решетките. Освен това по време на експертизи Костин е отказвал съдействие на преглеждащите го лекари. Заради този факт Досега е ясно, че Костин има две заболявания на гръбначния стълб, артрозна болест и бъбречно заболяване, които имат хроничен характер. Вещите лица са на мнение, че лечението им може да става и в условията на следствен арест. Делото на първа инстанция срещу Костин в Софийския градски съд мина напрегнато. Всяко заседание започваше с грозни обиди и епитети от страна на руснака към съдия Атанасов, който удържа емоциите и запази добрия тон. По правило магистратът остраняваше за известно време от залата Костин заради неуважение към съда. Руснакът роптаеше срещу съдията, защо е разрешил на журналист от “24 часа” да чете протоколите от съдебните заседания по делото, които по закон са публични. На финала на процеса доказателствата, че Костин стои зад убийството на детето, натежаха. Според първата инстанция той удушил момченцето между 8 и 9 февруари 2015 г. на неустановено място в София. Притиснал с едната си ръка шията му, а с другата ноздрите му. Съблякъл дрехите му и увил трупа в синя хавлиена кърпа. Поставил тялото в куфара на майка му. Преди да изхвърли трупа, Костин отишъл да огледа района около водоема край с. Кокаляне. По едно от делата, които руснакът води срещу Главна дирекция “Изпълнение на наказанията”, става ясно, че от 17 октомври 2016 г. до 20 ноември 2017 г. У нас преди ареста му на 8 май 2015 г. Костин не е работил. Той е пенсиониран военен, бил е командос в Афганистан. Ползва се със статут на постоянно пребиваващ в България. Живее в Северен Кипър със съпругата си и двете им дъщери. През 2015 г. се води, че има апартаменти в София и Приморско, фолксваген и тойота. Герман Костин бележи победа на първа инстанция в Софийския административен съд, след като м.г. осъди Главна дирекция “Изпълнение на наказанията” да му плати 150 лв. за лоши условия в килията му. Размерът на иска му за неимуществени вреди дори бе за 108 хил. лв. Съдът установява, че в килията му имало прахови частици, хлебарки, дървеници, плъхове и мишки, което е в разрез с приетите правила за хуманно отношение. По делото става ясно, че Костин е бил подложен на шум и миризма от комина на вентилацията на кухнята. Освен това пряката слънчева светлина в килията му била оскъдна. Заради това се налагало допълнително изкуствено осветление, което влошило зрението на руснака. Дълго време Костин и не се къпел, тъй като нямал душ. Тези неудобства той преживял между 28 август 2017 г. и 1 февруари 2018 г., посочва съдът. По делото показания дава Чеци, които съдът приема, въпреки че убиецът от Борисовата градина води 7 дела срещу Главна дирекция “Изпълнение на наказанията”. Чеци е заключен в Софийския затвор от 3 декември 2012 г. Друго, което сближава Костин и Чеци, е руският език. Оказва се, че зад решетките нямало преводач от руски на български и Чеци помагал на Костин с езика пред затворническата администрация. ", "date": "2019.01.04", "title": "Осъдените за убийства Костин и Чеци готвели бягство от затвора, докато ги конвоират в съда"}
{"url": "https://www.24chasa.bg/novini/article/7228297", "text": "Заради почивните дни отчитат по-малко случаи на грип в последната седмица на 2018 година. Това показва справка за епидемичната обстановка в страната за последната седмица на миналата година, съобщиха от Министерство на здравеопазването /МЗ/. От здравното ведомство изтъкват като причина за ниската заразна заболяемост струпването на почивни дни, през които най-вероятно не е потърсена медицинска помощ и съответно не са регистрирани всички заболели. През изминалата седмица са регистрирани общо 2 635 случая на остри заразни заболявания срещу 6 113 случая за предходната седмица. От тях 1 945 са случаите на грип и остри респираторни заболявания (ОРЗ) срещу 4 762 случая за предходната седмица, посочват от министерството. Общата заболяемост от грип и ОРЗ за страната е 51,00 на 10 000 души срещу 124,86 на 10 000 души за предходната седмица, се посочва още в епидемичната справка. Регистрираните случаи на чревни инфекции са - 38 случая на вирусни хепатити срещу 71 случая за предходната седмица, 160 случая на ентероколити срещу 272 случая за предходната седмица. Установен е един случай на дизентерия срещу 3 случая за предходната седмица. В последната седмица на 2018 г. са регистрирани и 3 случая на колиентерити, 9 - на ротавирусен гастроентерит 9 случая, 8 салмонелози. Въздушно-капкови инфекции, които са установени в периода са 402 случая на варицела и 47 на скарлатина.", "date": "2019.01.04", "title": "По-малко случаи на грип заради почивните дни в края на 2018-та"}
{"url": "https://www.24chasa.bg/novini/article/7228304", "text": "Американският президент Доналд Тръмп реагира на призивите на някои демократи за импийчмънт, заявявайки, че те настояват за това, само защото знаят, че не могат да спечелят изборите за Белия дом през 2020 г., предаде Асошиейтед прес,  цитирана от БТА. \"Как ще свалите с импийчмънт президент, който е спечелил вероятно най-голямата изборна победа на всички времена, не е извършил нищо нередно и има най-успешните две години управление в сравнение с който и да било друг президент\", отбеляза Тръмп в Туитър и се обяви за \"най-популярния републиканец в историята на партията\". Председателката на Камарата на представителите в Конгреса Нанси Пелоси се изказа предпазливо за евентуално задействане на процедура по импийчмънт срещу президента, но поне двама нейни съпартийци, членове на Камарата, са готови да придвижат този въпрос. Конгресмените Брад Шърман от Калифорния и Ал Грийн от Тексас внесоха нормативен текст за импийчмънт срещу Тръмп още вчера, в първия работен ден на Конгреса в новия му състав. Шърман и Грийн поискаха импийчмънт на Тръмп и в миналото, през 2017 г. и 2018 г., но Камарата на представителите на два пъти блокира резолюциите с помощта на демократи, които определиха тази стъпка като преждевременна. Пелоси не изключи евентуален импийчмънт, но подчерта, че това е разединяващо начинание, което изисква подкрепа и от двете партии. Тя и председателят на Комисията по правосъдие Джералд Надлър бяха казали, че искат да изчакат резултатите от разследването на специалния прокурор Робърт Мълър за намесата на Русия в изборите през 2016 г. и контактите й с хора от кампанията на Тръмп. Президентът каза, че кампанията му не е влизала в таен сговор с Русия. \"Те искат импийчмънт срещу мен, само защото знаят, че не могат да спечелят през 2020 г., твърде много успехи имам!\", заяви Тръмп в Туитър, визирайки президентските избори през 2020 г.", "date": "2019.01.04", "title": "Тръмп към демократите: Какъв импийчмънт на най-успешния президент?"}
{"url": "https://www.24chasa.bg/novini/article/7228328", "text": "Научни изследователи от генетичната лаборатория на Единбургския зоопарк откриха ДНК на мамут в конфискувани изделия от слонова кост в Камбоджа, съобщи Би Би Си, цитирана от БТА.  \"За наша изненада, в тропическа страна като Камбоджа, на пазара се натъкнахме на изделия от мамутски бивни - явно добити при разкопки в арктическата тундра. Според продавачите изделията са направени от слонова кост, но установихме, че са от мамутски бивни\", каза д-р Алекс Бол. Чрез анализа на дентин и калций от бивните може да се определи какво е и къде е живяло животното. Д-р Бол от генната лаборатория за диви животни към Кралското зооложко дружество на Шотландия ръководи научния екип, който изследва кости и други телесни останки на застрашени животни. По време на своята работа по създаването на подобна генетична лаборатория и в Камбоджа, която да се използва срещу търговията със слонова кост, д-р Бол и неговите сътрудници са се натъкнали на изделия от мамутски бивни. Камбоджа е кръстопът в трафика с предмети от кост - от африкански и азиатски слонове, както и от носорози и други застрашени от изчезване бозайници. Анализът на ДНК показва дали слонът е африкански или азиатски и къде точно е живял. Африканският слон е признат за уязвим вид, а азиатският - за застрашен. Търговията със слонова кост е забранена. В камбоджанските джунгли живеят между 250 и 500 слона, но е трудно да се уточни техният брой, тъй като обитават гъстите гори. Д-р Бол помага за създаването на генетична лаборатория в Камбоджа, която да се използва в борбата с незаконния трафик на слонова кост. Този вид търговия е тясно свързан с трафик на кости от други застрашени животни, например рогове от носорог и люспи от броненосец. Мамутът е изчезнал преди около 10 000 години и той не фигурира в списъците на застрашените и защитени от международните спогодби животински видове. Мамутските бивни лесно могат да бъдат различени от слонските, но тяхната обработка затруднява това.", "date": "2019.01.04", "title": "Британски учени откриха ДНК на мамут в изделия от слонова кост"}
{"url": "https://www.24chasa.bg/novini/article/7228068", "text": "Студената зимна вълна от Балканите обхвана Тракийския регион на Турция и обстановката там се усложни. От снощи вали сняг в областите Текирдаг, Чорлу и Мармара Ереглиси. Учениците са пуснати във ваканция, съобщиха от местната управа. В областта Къркларели 46 села са откъснати от областния център. Формира се дебела снежна покривка в селищата Демиркьой и Кофчаз, откъдето минава пътят към ГКПП Дерекьой/Малко Търново. В района на Дерекьой снежната покривка е около 15 см, предава БТА. В редица селища бе обявена ваканция за учениците и административен отпуск за инвалидите в административните служби и медицинските заведения. ГКПП Капъкуле, Хамзабейли и Дерекьой са отворени за преминаване на автомобили и автобуси. Екипи на пътната служба разчистват пътищата от снега, посипват ги със сол и луга. Температурите са около минус 3-4 градуса, в по-високите места малко по-ниски, през нощта се очаква още да спаднат. Очаква се студеното време да продължи и през уикенда, както и валежите от сняг.", "date": "2019.01.04", "title": "Сняг и студ в Турция, през уикенда ще продължи да вали"}
{"url": "https://www.24chasa.bg/novini/article/7228107", "text": "Завърши възстановяването на свлачището в участъка при 10-ти километър на път II-14 о. п. Видин - Кула - Връшка чука, съобщиха от АПИ. Инвестицията е за над 2,5 млн. лева. За обекта има издадено разрешение за ползване и шофьорите вече пътуват по ремонтираната отсечка. Строително-монтажните работни са изпълнени по проекта „Превенция и противодействие по свлачищните процеси по републиканската пътна мрежа – Фаза 1“, финансиран от приоритетна ос 4 на Оперативна програма „Околна среда“ 2014-2020 г. През 2014 г. интензивните валежи активизираха свлачищна зона на второкласния път, в участъка от км 10+100 до км 10+260, предизвикаха пропадане на пътната настилка и отваряне на дълбоки пукнатини по нея. Отсечката беше затворена за движение, а трафикът преминаваше по обходен маршрут - стария път II-14, който е в непосредствена близост до авариралия участък. С укрепването на свлачището на второкласния път, между селата Бела Рада и Войница, е изградена укрепителна пилотно-анкерна конструкция за трайно стабилизиране на отсечката, подобрено е отводняването, напълно реконструиран е компрометиран водосток. Участъкът е с нова пътна настилка, хоризонтална маркировка, пътни знаци и ограничителни системи за повишаване безопасността на движение. Изпълнител на строително-монтажните работи е „ИСА 2000“ ЕООД. Договорът им е за 2 534 036 лв. с ДДС. Строителният надзор е осъществен от „Пътинвест-инженеринг“ АД. Договорът им е за 39 384 лв. с ДДС. Авторският надзор е на „РУТЕКС“ ООД и е за 18 900 лв. с ДДС .", "date": "2019.01.04", "title": "Оправиха свлачището при 10-ти км на пътя  Видин - Кула - Връшка чука (Снимки)"}
{"url": "https://www.24chasa.bg/novini/article/7228118", "text": "Посещение в Атина ще направи на 10 и 11 януари канцлерът на Германия Ангела Меркел, съобщава \"Елефтерос типос\", като се позовава на изявление на заместник говорителя на Меркел Мартина Фиц. Според информацията на 10 януари следобяд Меркел ще разговаря с гръцкия премиер Алексис Ципрас, след което двамата ще дадат съвместна пресконференция. Сред темите на срещата им се очаква да бъдат двустранните отношения, европейски и международни теми, предава БТА. На следващия ден германският канцлер ще има среща с президента Прокопис Павлопулос, ще посети немското училище в Атина и ще се срещне с гръцки артисти, учени, интелектуалци и представители на германския и гръцкия бизнес. Меркел ще разговаря и с лидера на най-голямата гръцка опозиционна партия Нова демокрация Кириакос Мицотакис. На въпрос за мястото на Преспанското споразумение в посещението на Меркел, Фиц заяви: \"Не мога да прогнозирам дали канцлерът ще обсъди този въпрос в Атина, но мога да кажа по принцип, че германското правителство категорично приветства споразумението за уреждане на спора за името и продължава да се надява, че този десетилетен спор може най-накрая да бъде решен. Сега трябва да изчакаме конституционните промени в Скопие и ратификацията в Атина\".", "date": "2019.01.04", "title": "Меркел на визита в Атина другата седмица, ще има среща с Ципрас"}
{"url": "https://www.24chasa.bg/novini/article/7228127", "text": "Красимир Каракачанов – вицепремиер и председател на ВМРО, изрази искрената си и безрезервна подкрепа към справедливия протест срещу опитите от страна на определени кръгове в ЕС да бъдат наложени двойни стандарти спрямо транспортния бизнес за страните от Източна Европа, съобщиха от пресцентъра на ВМРО. Това стана ясно на днешната среща, организирана по инициатива на браншовите сдружения в транспорта, във връзка с международния протест в Брюксел на 10 януари. На нея се отзоваха министри, народни представители, евродепутати. От страна на ВМРО присъства евродепутатът Ангел Джамбазки и народните представители Милен Михов и Александър Сиди. Те връчиха на организаторите на събитието писмо от името на Красимир Каракачанов, в което той в качеството си на заместник министър-председател и лидер на ВМРО изразява подкрепа на българските превозвачи. По време на срещата евродепутатът Ангел Джамбазки обяви, че са изпълнение дадените обещания към бранша за помощ по организацията на протеста в Брюксел. Допреди малко още движех организацията за протеста на 10 януари. Той ще бъде от 8.00 до 13.00 ч., като максимум е разрешено присъствието на 800 човека. Всичко е договорено с кметството и районните кметове. В понеделник ще взема разрешителното официално, информира той. Джамбазки каза още, че страната ни трябва да се подготви за „дълго бягане“. Всички заедно – представителите ни в ЕП, националния парламент, министерски съвет. Имаме силен мотив, че има избори след 5 месеца. Няма логика хора, които няма да бъдат повече в ЕП, да вземат решенията за нас. Нашият интерес е да се случи гласуването в румънското председателство. Призовавам всичките си колеги да издирят всеки един българин, който работи в ЕП, да дойде да подкрепи интереса на държавата, изпратила го в сърцето на Европа, заяви Ангел Джамбазки. Народният представител Александър Сиди обяви подкрепа за превозвачите, като добави, че вицепремиерът Каракачанов освен с писмото в защита на правата на българския бизнес, ще повдигне въпроса на министерски съвет, за да има единна национална позиция по въпроса. Представителите на бранша обявиха, че те никога не са искали бюджет, финансиране, а бизнесът им е изцяло частен. Затова, според тях, сега е моментът, в който българската държава трябва да ги подкрепи. Единственото искане на превозвачите е да работят, нищо повече. Ако планът влезе в сила, ще бъде отнет единственият поминък на хиляди български семейства, посочиха превозвачите. Организаторите на срещата заявиха категорично, че проблемът изисква работа заедно – български бизнес и българска държава, срещу двойните стандарти в ЕС. Евродепутатът Ангел Джамбазки бе категоричен, че няма никакво съмнение какво се цели с предлагания пакет „Мобилност“. Говорим за двоен стандарт и кражба на бизнес. Ако някой в момента създава евроскептицизъм и разделя ЕС, и нарушава екологията - това са тези, които дават това предложение за този съкрушителен план. Ако бъде приет пакетът, евродепутът прогнозира, че това ще застави българските граждани от този бизнес да станат емигранти. Превозвачите са натоварили Джамбазки с логистичната организация на митинга. Той обясни, че в протеста ще участват също румънски, полски и латвийски превозвачи. Основният лозунг е срещу идеята за нарушаване на свободния единен пазар, а протестните шествия в европейската столица на 10 януари ще се съберат на площад „Люксембург“. Ще се опитаме да допуснем превозвачите да присъстват в зала на гласуването. Може би този протест няма да е последния. Ние имаме опит и може да предложим и други, доста екзотични протести, информира още българският евродепутат Ангел Джамбазки.", "date": "2019.01.04", "title": "Каракачанов подкрепя протеста на българските превозвачи в Брюксел"}
{"url": "https://www.24chasa.bg/novini/article/7228134", "text": "Вълнуващ телевизионен филм със звездата Бенедикт Къмбърбач, който играе стратега на кампанията за излизане на Великобритания от ЕС, ще бъде излъчен във Великобритания няколко дни преди ключово гласуване за Брекзита в парламента. \"Brexit: The Uncivil War\" (заглавието може да се преведе по два начина: \"Брекзитът: Негражданската война\" или \"Брекзитът: невилизованата, неучтивата война\") ще бъде излъчен в понеделник по Канал 4. Филмът показва ключови персонажи и стратегии, използвани по време на кампанията преди референдума през 2016 г. под мотото \"Всички знаят кой спечели. Но малцина знаят как\". Създателите на филма, поръчан през 2017 г., не можеха и да се надяват на по-добър момент за излъчване на двучасовата политическа драма. Договореното от Тереза Мей споразумение с ЕС за Брекзита ще бъде представено на британските депутати в средата на този месец. Гласуването първоначално беше предвидено за декември, но ръководителката на правителството реши да го отложи, за да избегне вероятен провал. Днес на масата няма алтернативни решения и като се има предвид, че на хоризонта се задава мрачната перспектива за рязко разделяне с ЕС, за Тереза Мей и за страната залозите са по-високи от всякога. Според създателите на филма това е идеалният момент да се разкаже как е започнало всичко. \"Вярвам, че изкуството, театърът и разказването на истории имат колкото развлекателна, толкова и обществена функция\", заяви 37-годишният сценарист Джеймс Греъм на предпремиерна прожекция вчера. \"Това може да ни помогне да разберем какво се случва в момента по начин, различен от журналистиката или социалните мрежи\". Тези, които наистина вземат решенията Бенедикт Къмбърбач, известен с ролята си на Шерлок Холмс в сериал на Би Би Си, се превъплъщава в ролята на Доминик Къмингс, директора на \"Vote Leave\" - групата, която водеше официалната кампания в подкрепа на Брекзита и спечели референдума, въпреки че големите политически партии подкрепиха оставането в ЕС. Слабо познат на широката общественост, Доминик Къмингс играеше решаваща роля в кампанията, особено с настояването си тя да се води в социалните мрежи, а не като традиционна предизборна кампания. Филмът го представя като подстрекател, използващ тактики, базирани на \"Изкуството на войната\" на Сун Цзъ. Джеймс Греъм обясни, че е избрал да насочи вниманието към стратезите на референдума, защото те са \"взели истинските решения\", а в същото време са \"хора, за които никога не сте чували\". \"За мен беше очевидно, че (Къмингс). . . е най-интересният персонаж, защото е носител на промяната\", заяви той. Тактиките, използвани от активистите, подкрепящи Брекзита, бяха анализирани подробно след референдума, особено използването на заблуждаващи лозунги и на насочени към определена аудитория политически клипове. През юли британската избирателна комисия наложи глоба на \"Vote Leave\" за нарушаване на изборното законодателство. Греъм заяви, че не иска да дава оценка за стратегиите в дигиталното пространство, използвани от поддръжниците на Брекзита, докато продължава разследването. \"Надявам се не да създадем впечатление, че технологиите и данните са използвани за злонамерена манипулация, а че това са вече платформите, чрез които обсъждаме политиката\". \"Ужасяващо\" Сред персонажите на филма са Борис Джонсън и Найджъл Фараж, двама от основните поддръжници на Брекзита, както и бизнесменът Арън Банкс, главният ковчежник на \"брекзитистите\", който е обект на разследване заради финансите си. Сценарият се основава на книгите на политическия журналист от в. \"Сънди таймс\" Тим Шипман и на ръководителя на кампанията за оставане в ЕС Крейг Оливър. Сценаристът е интервюирал и членове на екипите на двата лагера и е успял да убеди Доминик Къмингс да се срещне и с него, и с Бенедикт Къмбърбач. Актьорът е прекарал една вечер в дома на Доминик Къмингс, като е разговарял с него до зори. Джеймс Греъм заяви, че е смутен от статиите, в които се твърди, че Бенедикт Къмбърбач се бил почувствал неудобно от симпатията, която неговият герой буди във финалния вариант на филма. \"Който познава поне малко работата на актьора, знае, че е невъзможно да се изиграе роля, без да разбирате персонажа си - това беше основната идея фикс на Бенедикт\", добави Джеймс Греъм. Сценаристът, който е работил и в театъра, написа през 2017 г. успешната пиеса \"Мастило\" за таблоида \"Сън\" на медийния магнат Рупърт Мърдок. Джеймс Греъм призна, че да се заеме с противоречивия въпрос за Брекзита, който извади наяве дълбокото разделение на британското общество, е било най-малкото \"ужасяващо\". \"Когато става дума за емоции, Рупърт Мърдок е нищо в сравнение с Брекзита\". (От БТА)", "date": "2019.01.04", "title": "Британската телевизия ще излъчи филм за Брекзита преди ключово гласуване в парламента"}
{"url": "https://www.24chasa.bg/novini/article/7228141", "text": "Министерството на външните работи е в контакт с група български туристи, които се намират на тайландския остров Кох Самуи, но не са пострадали от тропическата буря Пабук, като има готовност в случай на нужда да им окаже съдействие. Към този момент предпочитаните за почивка места в Тайланд като Пукет, Кох Самуи и Краби не са силно засегнати от проливните дъждове и силни ветрове. Няма данни за паника сред туристите. Това съобщиха от Министерството на външните работи. При нужда от съдействие българските граждани могат да се свържат с посолството на България в Ханой на тел. +844 3845 2908, с посолството в Джакарта на денонощния дежурен телефон +62 812 9600 0691, както и с дирекция \"Ситуационен център\" в МВнР: +359 2 948 24 04; +359 2 971 38 56 или на имейл: crisis@mfa.bg", "date": "2019.01.04", "title": "Българи са на пострадал от бури остров в Тайланд, Външно държи връзка с тях"}
{"url": "https://www.24chasa.bg/novini/article/7228143", "text": "Трима участници в протестите на \"жълтите жилетки\" в Брюксел в края на миналата година са заплашени със затвор заради нападения срещу полицаи, съобщиха местни медии. Прокуратурата днес е поискала да им бъде наложено наказание с лишаване от свобода за една до три години. Единият от подсъдимите е обвинен, че е счупил пръст на полицай при опит да бъде задържан, както и че преди това е хвърлял павета срещу силите на реда. Мъжът на 44 години обяснил, че участвал в протестите, защото получавал заплата от едва 800 евро (при 3300 евро средна месечна заплата в страната), информира БТА. Вторият подсъдим е на 25 години, подведен под отговорност за нападение срещу силите на реда и за повреждане на светофарни уредби. Третият е на 23 години и отговоря за подобни постъпки. Тримата подсъдими са поискали от съда да бъдат наказани с общественополезен труд. Присъдите се очакват в края на месеца.", "date": "2019.01.04", "title": "Белгийски \"жълти жилетки\" са заплашени със затвор, нападали полицаи"}
{"url": "https://www.24chasa.bg/novini/article/7228168", "text": "Председателят на БСП Корнелия Нинова събра главни редактори и журналисти на водещи медии на новогодишна среща. “Обещавам ви година, пълна с интересни събития и ви пожелавам здраве, професионализъм и сили да ги отразявате. България има нужда от смела и непредубедена журналистика. Пожелавам ви вие да бъдете тези свободни хора със свободно перо, които ще ни я дадете. Нека заедно пазим чистотата на българския език и красотата на българската поезия\", обърна се Нинова към присъстващите, цитирана от пресцентъра на БСП. Тя подари на журналистите книги - специални издания на български автори - “Подир сенките на облаците” на П. Яворов с предсмъртните му поправки и “На острова на блажените” на П. Славейков със седем гравюри на Любен Зидаров.", "date": "2019.01.04", "title": "Нинова: България има нужда от смела и непредубедена журналистика"}
{"url": "https://www.24chasa.bg/novini/article/7228167", "text": "Още няколко от крадените картини на Владимир Димитров-Майстора и Димитър Киров-Ди Киро са били открити от полицията, научи \"24 часа\". За момента липсват 1 или 2, както и пишещата машина. Възможно е да ги открият всеки момент. Задържани са Божидар Нейков, собственик на антикварния магазин, в който са открити картините, както и Наско Дългия, който му ги е продал. Те са обвинени в укриване на картините. По данни на \"24 часа\" не те са крадците, а са опитвали да продадат картините.", "date": "2019.01.04", "title": "Откриха още от крадените картини на Майстора, липсват 1 или 2, както и пишещата машина"}
{"url": "https://www.24chasa.bg/novini/article/7228169", "text": "Премиерът на Република Македония Зоран Заев твърди, че с вчерашното си изявление, че не вижда нищо спорно в предложението на албанския премиер Еди Рама за отваряне на границите /на Албания/ с Македония, Черна гора и Гърция, е имал предвид отварянето на \"всички граници\", предаде Танюг. На въпрос на Танюг към Заев \"ако подкрепя предложението на Рама, защо не е споменал и границите със Сърбия и България, Заев отговори, че \"всичко, което е имал да каже на тази тема, го е казал на вчерашната пресконференция\", съобщава БТА. На настояването на Танюг да обясни становището си по въпроса, Заев каза, че \"следвайки примера на Европейския съюз като страни кандидатки за членство трябва да създаваме условия за институнационална свързаност и взаимно доверие\". Движейки се в посока към евроинтеграционни процеси, очакваме да не съществуват граници между страните в региона, каза Заев. Македонският премиер смята, че страните от региона много бързо ще достигнат стандартите \"като всички модерни западноевропейски държави\" с граници, отворени за всички граждани. Албанският премиер Еди Рама заяви в своето новогодишно послание, че отварянето на границата с Косово е само началото и се планира същата процедура по отношение на Черна гора, Македония и Гърция.", "date": "2019.01.04", "title": "Ще отвори ли Заев границите и със Сърбия и България?"}
{"url": "https://www.24chasa.bg/novini/article/7228235", "text": "Китай изпробва най-мощната си неядрена бомба, съобщи агенция \"Синхуа\", определяйки я като \"китайска версия на 'майката на всички бомби'\" по аналогия с използваната в Афганистан американска мега-бомба, предаде Франс прес, цитирана от БТА.  Държавната оръжейна компания \"Норинко\" публикува на своя сайт няколкоксекунден видеозапис, показващ пускането на бомба. Тя избухва в степта и предизвиква огромна огнена топка и колона от черен дим. Бомбата беше пусната от китайски бомбардировач Н-6К (на латиница). Мощността й \"отстъпва само на ядрените оръжия\", съобщават източници. Нито Норинко, нито държавната агенция \"Синхуа\" обаче са съобщили подробности за датата или мястото на експлозията или за обсега на действие на бомбата. През април 2017 г. САЩ използваха в Афганистан най-мощното конвенционално оръжие в своя арсенал - бомбата, известна като \"майката на всички бомби\". Официално целта беше да се унищожат подземни тунели на Ислямска държава в източната част на страната. Тогава президентът Доналд Тръмп заяви, че се гордее с американската армия и приветства успеха. Китайската бомба е с дължина около 5-6 метра, но е по-малка и лека от американския си аналог, според Вей Дунсюй, военен анализатор, цитиран от всекидневника \"Глобъл таймс\". Той подчерта, че бомбата предизвиква масирана експлозия, която може лесно и напълно да унищожи укрепени наземни цели.", "date": "2019.01.04", "title": "И Китай изпробва своя мега-бомба"}
{"url": "https://www.24chasa.bg/novini/article/7228238", "text": "Традиционният Богоявленски водосвет на бойните знамена, флаговете и знамената-светини на Българската армия ще бъде отслужен на 6 януари от 11.00 ч. пред паметника на Незнайния воин в София. Ще присъстват министърът на отбраната Красимир Каракачанов и началникът на отбраната генерал Андрей Боцев, съобщиха от пресцентъра на Министерството на отбраната. Водосвет ще бъде отслужен на знамената-светини на Шести пехотен Търновски полк, Тридесети пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, Петнадесети пехотен Ломски полк, Двадесет и четвърти пехотен Черноморски полк и щандарта на Първи конен полк, както и на бойните знамена на Националната гвардейска част, Военната академия \"Г. С. Раковски\", военните формирования 44 510 - София, 22 320 - Божурище, 28 860 - Горна Малина, 42 600 - Мусачево. На ритуала в София ще присъстват още президентът и върховен главнокомандващ на Въоръжените сили на Република България Румен Радев, висши военни, народни представители, представители на местната власт, на военнопатриотичните съюзи, общественици и граждани. Богоявленският водосвет ще бъде отслужен и във всички гарнизони на Българската армия. За първи път водосвет на знамената е отслужен по времето на цар Симеон Първи преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет. След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г., припомнят от МО. След демократичните промени у нас ритуалът Водосвет на бойните знамена и флагове е възстановен през 1993 г. Оттогава, всяка година на 6 януари - Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата \"За успех на народа\", ръси със светена вода за здраве и успехи представителни части на Българската армия и нейните бойни знамена.", "date": "2019.01.04", "title": "На Богоявление отслужват водосвет на бойните знамена на Българската армия"}
{"url": "https://www.24chasa.bg/novini/article/7228239", "text": "46-годишна жена влезе в храма Сабаримала в Южна Индия, предаде Ройтерс. Нарушителката стана третата,  , съобщиха от канцеларията на главния министър в индийския щат Керала. Засега не е ясно как жената, която е от Шри Ланка, е влязла в Сабаримала, предаде Ройтерс, цитирана от БТА. Когато първите две жени нарушиха забраната и влязоха в храма в ранните часове в сряда, те пристигнаха с линейка и бяха съпроводени от цивилни полицаи, докато влизаха през странична врата, без да бъдат забелязани от богомолци. Консервативни хиндуистки групи парализираха вчера Керала с протестна стачка срещу лявото правителство на щата, което подкрепи правото на жени да посещават храма. По време на стачката магазините бяха затворени, а общественият транспорт не работеше. Протестите срещу комунистическата коалиция в Керала, начело с главния министър Пинараи Виджаян, бяха подкрепени от двете главни национални партии - хиндуистката националистическа Бхаратия Джаната на министър-председателя Нарендра Моди и опозиционната партия Индийски национален конгрес (ИНК). Храмът Сабаримала, който отдава почит на обреклия се на безбрачие бог Аяпан, е един от малкото в Индия, който забранява влизането на жени и момичета на възраст между 10 и 50 години, тъй като са смятани за нечисти. Групи за защита на правата на жените казват, че забраната е дискриминационна. Медии съобщиха, че шриланкийката Сасикала е била с хирургически отстранена матка, което означава, че не би могла да има месечен цикъл и затова не може да е нечиста. Тя е влязла в храма около 22.55 ч. снощи, съобщиха медии. Канцеларията на главния министър посочи, че Сасикала влязла в храма със съпруга си и й е била предложена полицейска защита. През септември Върховният съд постанови вдигане на забраната жени и момичета да влизат в храма, който привлича милиони вярващи годишно. Сабаримала обаче отказа да се подчини на съдебното решение и последвалите опити на жени да го посетят бяха блокирани от хиляди вярващи. Днес животът в Керала се върна към нормалния ритъм, но се съобщава за малки протести в целия щат. Стотина членове на младежкото крило на ИНК участваха в шествие и скандираха срещу главния министър в град Кочи. Дискриминацията срещу жени в репродуктивна възраст е обичайна в големи части от Южна Азия, където им е забранено да влизат в къщи или храмове и да участват в празници и прояви на местните общности. В Индия религията често буди спорове и се случва политическите партии да се възползват от това. През май в страната са насрочени общи избори.", "date": "2019.01.04", "title": "Трета жена наруши забраната за влизане в индийски храм въпреки протестите (Снимки)"}
{"url": "https://www.24chasa.bg/novini/article/7228164", "text": "Националната здравноосигурителна каса стриктно изпълнява европейските регламенти, въпреки неизрядната документация, предоставена от Фонда за лечение на деца, заявяват от пресцентъра на НЗОК във връзка със съобщение на пациентска организация за отказаното лечение на 9-годишно българско дете от румънско лечебно заведение. В чужбина отказват лечение на български деца заради опасения кога ще си получат парите от НЗОК. Така пред БНР Пенка Георгиева, председател на Пациентски организации „Заедно с теб“, обясни случая на 9-годишния Стефан, чието лечение в Румъния бе отказано. Първоначално родителите на детето са кандидатствали за лечението му със скъпоструващ лекарствен продукт във Фонда за лечение на деца. В документите, получени от Фонда в НЗОК за издаване на европейски формуляр S2 за планово лечение, липсва предоставена официална оферта от лечебното заведение в Румъния. Приложена е кореспонденция между служител на Фонда за лечение на деца и лекар от лечебно заведение в Румъния. Това е пореден случай, в който Фондът за лечение на деца предоставя на НЗОК неизрядна документация, пишат от здравната каса. Въпреки това, НЗОК е издала формуляр S2 на детето, се казва в позицията на касата. Независимо от издадения формуляр S2, с който НЗОК удостоверява, че ще заплати на румънския здравноосигурителен фонд изразходваните за лечението на детето средства в 18-месечен период - както е според европейското законодателство, на 20 и 21 декември 2018 г., както и на 2 януари 2019 г., касата, на три имейла, е потвърдила на CNAS (румънската здравна каса - централа в Букурещ), че ще заплати лечението на детето (срещу представения формуляр) по реда на европейските регламенти за координация за социална сигурност, като сумата е 572 379 лв. за двумесечен курс на лечение. Въпреки това румънската здравноосигурителна институция е отказала - по думите на бащата на пациента, да направи тези разходи в полза на детето и затова то е било изписано на другия ден след хоспитализацията му, без да бъде проведено лечение.  В НЗОК не е постъпвало официално писмо от румънската здравна каса за отказ от предоставяне на лечение, както и за мотивите на румънския фонд за това. От януари 2018 г. до ноември 2018 г. 85 румънски здравноосигурени граждани са получили помощ в български лечебни заведения от пакета на НЗОК. Заплатената сума от касата за тяхното лечение е в размер на 87 996 лв. Тези средства подлежат на възстановяване от румънската здравноосигурителна каса, съобщават от касата.  Към 3 януари 2019 г. НЗОК дължи на румънската здравна каса суми за лечение на български здравноосигурени граждани в румънски лечебни заведения в размер на 28 000 лева.", "date": "2019.01.04", "title": "Румъния отказва лечение на българче, въпреки уверенията на НЗОК, че ще плати"}
{"url": "https://www.24chasa.bg/novini/article/7228256", "text": "НАТО разполага с \"много възможни начини\" да реагира, ако Русия продължи да нарушава договора за ликвидиране на ракетите със среден и по-малък обсег със САЩ. Това заяви в интервю днес за ДПА генералният секретар на алианса Йенс Столтенберг, цитиран от БТА. Той призова Москва да започне да спазва договора. \"Русия сега има последен шанс\", каза Столтенберг. \"Ако Русия не започне отново да спазва договора, значи имаме голям проблем\", добави той. \"Има много възможни начини, по които НАТО може да отговори\", предупреди ръководителят на НАТО, без обаче да навлиза в подробности. \"Ако започна да спекулирам за различните потенциални елементи от отговора на НАТО, смятам, че единственото, което ще направя, е да усложня още повече ситуацията\", заяви Столтенберг. В отговор на въпрос дали САЩ може да разположат нови ядрени ракети в Европа по силата на двустранни договори със страни като Полша генералният секретар на алианса подчерта необходимостта от съгласуване на общ курс на действие. Той обаче не изключи изрично разполагането на нови ядрени ракети в Европа. Подписаният от Вашингтон и Москва през 1987 г. договор за ликвидиране на ракетите със среден и по-малък обсег забранява ракетите с ядрени бойни глави с обсег до 5500 км. С това, че ограничи риска от ядрена атака, документът на практика се превърна в основа на архитектурата на европейската сигурност, отбелязва ДПА. САЩ и НАТО обаче обвиняват Русия, че е нарушила договора с това, че е разработила крилата ракета \"Новатор 9М729\". Москва отхвърля обвиненията. САЩ дадоха на Русия 60-дневен краен срок да изпълни условията на договора. Вашингтон заяви, че ако Москва не спази срока до началото на февруари, САЩ повече няма да се чувстват обвързани с изпълнението на документа - нещо, което крие риск от изостряне на ситуацията с ядрените оръжия в Европа, отбелязва ДПА.", "date": "2019.01.04", "title": "НАТО: Русия сега има последен шанс да спази договора за ракетите"}
{"url": "https://www.24chasa.bg/novini/article/7228243", "text": "Свръхтежката руска ракета носител, чийто първи полет се очаква през 2028 година, беше кръстена \"Енисей\", написа в Туитър ръководителят на \"Роскосмос\" Дмитрий Рогозин, цитиран от ТАСС. \"Днес беше подписан подробен план-график за създаването на ракетата-носител от свръхтежък клас \"Енисей\" към 2028 година\", пише Рогозин. Той уточни, че тя ще бъде конструирана от космическата корпорация \"Енергия\", от ракетния космически център \"Прогрес\" и от центъра \"Хруничев\", предава БТА. За първа степен на \"Енисей\" ще бъдат използвани блоковете на \"Союз-5\", а третата степен ще бъде разработена в рамките на проекта \"Ангара-5В\". \"Енисей\" ще трябва да изведе на ниска околоземна орбита полезен товар от над 70 тона. Нейното основно предназначение ще бъде осигуряването на полети до далечния космос и в частност до Луната и Марс. Изграждането на инфраструктурата за изстрелването на свръхтежката ракета ще започне на космодрума Восточний през 2026 година, а първият й старт е предвиден към 2028 година.", "date": "2019.01.04", "title": "Кръстиха свръхтежката ракета носител, която ще лети до Марс и Луната, \"Енисей\""}
{"url": "https://www.24chasa.bg/novini/article/7227804", "text": "Българска народна банка (БНБ) представи сребърна възпоменателна монета за Пловдив - Европейска столица на културата, съобщава БГНЕС. Монетата ще бъде пусната в обращение от 7 януари. Цената ѝ е 78 лева, а номиналната ѝ стойност - 10 лева. На лицето на монетата е изобразена емблемата на БНБ с годината „1879“ върху лентата; околовръст надписи: „БЪЛГАРСКА НАРОДНА БАНКА“, годината на емисията „2019“ и номиналната стойност „10 ЛЕВА“. На гърба на монетата е изобразен Античният театър в Пловдив и околовръст с надписи: „ПЛОВДИВ“ и „ЕВРОПЕЙСКА СТОЛИЦА НА КУЛТУРАТА“. Автори на художествения проект са Пламен Чернев и Преслав Чернев. В периода от 7 януари до 9 януари 2019 г. включително всеки клиент (физическо или юридическо лице) ще може да закупи от БНБ до два броя монети, след което те ще се продават без ограничения.", "date": "2019.01.04", "title": "БНБ пуска в обращение сребърна монета за Пловдив (Снимки)"}
{"url": "https://www.24chasa.bg/novini/article/7227756", "text": "Тридесет и една годишният Костадин Митев е предаден на съд от Районна прокуратура – Благоевград по обвинение за неумишлен палеж. През 2017 г. Костадин работил като пастир към Фонд за дивата флора и фауна, като се грижил за около осемдесет говеда. Отглеждал животните във ферма в района на местността Долни Мечкул в община Симитли. Около 10,30 ч на 24 август 2017 г. той тръгнал с говедата на паша. В близост до пресъхналия водоем, който се намирал над реката, седнал, за да наблюдава животните, и запалил цигара. Не след дълго мъжът забелязал, че стадото се разделило на две групи, поради което хвърлил набързо незагасената цигара в сухите тревисти площи около него и тръгнал след животните. Насочил се към онези от тях, които вървели в посока към р. Струма, за да ги събере с другата част от говедата. В момента, в който ги настигнал се обърнал към мястото, където пушил цигарата и видял, че от там излиза пушек. Цигарата на обвиняемия била възпламенила сухите тревисти площи. Костадин се изкачил нагоре по билото и установил наличие на огън, който се разпространявал от пресъхналия водоем в посока към с. Стара Кресна. Пламъците вече били обхванали сухите треви и наближавали към дърветата. Пастирът се паникьосал, поради което се обадил по телефона на кмета на с. Брежани, като му съобщил за възникналия пожар и поискал от него да извика служители на пожарната. Обадил се и на приятелката си, на която казал, че е направил \"беля\". Огънят наближавал говедата, обвиняемият се опитал да го загаси, използвайки тениската си, с която бил облечен. Въпреки бързото разрастване на пожара, Митев успял да отдалечи стадото от огъня. Вследствие на вятъра и високите температури, както и на сухата растителност, възникналият пожар продължил мащабно да се разпространява, като обхванал големи площи държавни горски територии, общински горски територии, частни горски територии и имоти, ведно с постройки и движими вещи, собственост на различни лица, на територията на общините Симитли и Кресна. От пожара били засегнати и движими вещи, собственост на ЧЕЗ, в това число проводник, електромерни табла за стълб за директно измерване, разположени в засегнатите от пожара местности. В резултат на многобройните сигнали на тел. 112 от лица, забелязали пожара, на местопроизшествието пристигнали служители от Регионална служба \"Пожарна безопасност и защита на населението\" - Благоевград. Те предприели действия по гасене на огъня. Бил извършен оглед от служители на ОД МВР гр. Благоевград. От заключението на изготвената по делото пожаротехническа експертиза е видно, че най-вероятната причина за възникване на пожара е небрежност при използване на открит огън - незагасена цигара, като огнището на пожара се намира в района на водоема на с. Мечкул, община Симитли. Особеното при този пожар е, че възникнал през горещите дни на август, на обяд, при топло и сухо време и при умерен вятър в посока север - юг. Поради тази причина той се разпрострял върху голяма площ - от района на водоема на с. Мечкул, общ. Симитли, на юг - до землището на с. Ощава, общ. Кресна. Запалените в резултат на престъпното деяние на обвиняемия имоти са на обща стойност 33 902 435 лева, като причинените значителни вреди възлизат на 6 119 944 лева. Предстои наказателното производство да продължи в съда.", "date": "2019.01.04", "title": "Съдят пастира за големия пожар в Пирин, изгорелите гори и къщи за 34 млн. лв."}
{"url": "https://www.24chasa.bg/novini/article/7227814", "text": "Румънският президент Клаус Йоханис заяви днес, че негова цел е да спечели втори президентски мандат, съобщава информационният сайт Зиаре. Йоханис каза, че Национално-либералната партия (НЛП) ще го подкрепи в кампанията за втори мандат, предава БТА. Преди да бъде избран за държавен глава през 2014 г., Йоханис бе лидер на НЛП. Президентските избори в Румъния трябва да се произведат в края на 2019 г. \"Започваме 2019 г., която е изпълнена с много предизвикателства. Започваме директно с председателството на Съвета на ЕС, а следващата седмица ще имаме посещение на Европейската комисия, за да започнем мощно това председателство. Уверен съм, че ще се справим добре. През май имаме първите избори - за Европейски парламент и е много важно да участваме в тях. (...) В края на годината ще имаме президентски избори и подчертавам, че ще вляза в надпреварата за нов президентски мандат\", заяви Клаус Йоханис. Той допълни, че не се страхува от конкуренцията. Румънският президент Клаус Йоханис заяви днес, че няма да назначи предложените от Социалдемократическата партия министри на регионалното развитие и транспорта, предаде Медиафакс. Йоханис съобщи официално, че отхвърля номинациите на Лия Олгуца Василеску за министър на развитието и на Мирча Дръгич за министър на транспорта. \"Социалдемократическата партия ще има възможност да опита още веднъж\", заяви държавният глава. Вчера Йоханис подписа укази, с които прие оставките на досегашните министри на регионалното развитие и транспорта Паул Станеску и Лучиан Шова. Това стана след като миналия месец премиерът Виорика Дънчила сезира Конституционния съд заради отказа му да приеме оставките и да назначи нови министри. Съдът отсъди в полза на Дънчила. През ноември миналата година президентът одобри предложени от управляващата партия промени в правителството, но отхвърли номинациите за министри на регионалното развитие и транспорта - Илан Лауфер и Лия Олгуца Василеску, които определи като неподходящи. По-късно социалдемократите предложиха Лия Олгуца Василеску за министър на регионалното развитие, а за министър на транспорта беше посочен Мирча Дръгич. Йоханис заяви също днес, че няма да отстрани главния прокурор Аугустин Лазар, като изтъкна, че той върши \"добра работа\", съобщава информационният сайт Зиаре. \"Министърът на правосъдието, понеже си няма друга работа, ми изпрати отново документите за отстраняване . . . Няма да отстраня главния прокурор Аугустин Лазар. Той върши добра работа там. Доволен съм от дейността му\", заяви президентът.", "date": "2019.01.04", "title": "Клаус Йоханис: Целта ми е да спечеля за втори път президентските избори"}
{"url": "https://www.24chasa.bg/novini/article/7227817", "text": "Британците са с най-голяма вероятност да починат на 6 януари, в сравнение с всеки друг ден от годината, пише в. \"Дейли мейл\", цитиран от БТА.  На тази дата се регистрират 25 процента повече смъртни случаи в Обединеното кралство в сравнение със средностатистическата норма. От 2005 година насам тенденцията е ярко очертана. На 6 януари във Великобритания към отвъдното се отправят 1 732 покойници. В другите дни от годината техният брой е средно 1 387. Тези данни бяха оповестени от Националния статистически институт на Великобритания. Повишаването на смъртността в началото на януари специалистите свързват с рязкото спадане на температурите и със стреса, преживян около коледните и новогодишните празници. Празненствата не успяват да повдигнат духа на много от възрастните хора и те стават жертва на отчаянието си. Болните и хората на възраст се опитват отчаяно да се мобилизират, за да изкарат Коледа заедно с близките си. Но към Нова година силите им започват да не им достигат. Психолозите наричат следпразничното пропадане \"ефектът на несбъднатите надежди\". При по-младите по това време на годината настъпва тегобата отново да се ходи на работа след дългата почивка по празниците. Осъзнава се и голямата дупка в семейните финанси, които те са причинили. А всички тези притеснения могат да бъдат фатални за хора с не много добро здраве. Статистиките от друга страна отчитат, че най-малко британци напускат този свят на 30 юли. Тогава смъртните случаи спадат с 13 на сто спрямо средната норма за страната", "date": "2019.01.04", "title": "Най-много британци умират на 6 януари"}
{"url": "https://www.24chasa.bg/novini/article/7227743", "text": "\"Нешънъл джиографик\" спря излъчването на серийното телевизионно предаване \"Да поговорим за звездите\" на астрофизика Нийл Деграс Тайсън, до изясняване на предявените срещу него обвинения за сексуално посегателство, предаде Асошиейтед прес. През ноември 2018 година \"Нешънъл джиографик нетуърк\" и \"Фокс\" заявиха, че ще разследват твърденията на няколко жени, че са претърпели сексуално посегателство от известния учен и телевизионен водещ. До приключване на разследването \"Нешънъл джиографик\" няма да излъчва предаването \"Да поговорим за звездите\". Някои от 20-те серии от петия сезон на поредицата, който започна на 12 ноември, бяха показани преди разследването. Като гости на предаването бяха поканени - бившият вицепрезидент на САЩ Ал Гор, писателят Джордж Р. Р. Мартин и актьорите Джак Блек и Джеф Голдблум. Свалянето от екран може да продължи седмици наред. През 2014 година Деграс Тайсън водеше предаването \"Космос: възможни светове\" на телевизия \"Фокс\". Продължение на това предаване се предвижда през март тази година, предава БТА. Деграс Тайсън заяви, че напълно ще съдейства за провеждането на \"безпристрастно разследване\", а неговият представител не отговори на поканата за коментар.", "date": "2019.01.04", "title": "\"Нешънъл джиографик\" спря токшоуто на астрофизика Нийл Деграс Тайсън"}
{"url": "https://www.24chasa.bg/novini/article/7227832", "text": "Току-що в Бургаския Районен съд бе докаран Росен Минасян, обвинен за побоя над гард в бургаска дискотека на 29 декември. 33-годишният гард е бил нападнат от пияна компания на 29 декември в 6 часа сутринта.  Веднага след това му е наложен 72-часов арест с прокурорско постановление. Според отлично осведомени вторият бабаит, налагал гарда с юмруци по лицето, е от вътрешността на страната. Останалите от компанията на биячите били местни момчета, но срещу тях няма повдигнати обвинения. Междувременно стана ясно, че пострадалият гард е с няколко избити зъба. Той е освидетелстван от съдебен медик, чието заключение е, че нанесената телесна повреда не е лека, а средна.", "date": "2019.01.04", "title": "Ето го разследвания за побой над гард в Бургас, който опита да напусне страната (Снимки)"}
{"url": "https://www.24chasa.bg/novini/article/7227842", "text": "Остри критики бяха отправени към кмета на турския град Одрин Реджеп Гюркан заради постери с надписи на гръцки език за Нова година, съобщи в. \"Хюриет дейли нюз\". По стените и витрините на много магазини в Одрин, намиращ се близо до границите с България и Гърция, бяха разлепени постери с лика на кмета Гюркан с надписи с поздрави за Нова година на турски, български и гръцки език. Много турски националисти отправиха остри критики към Гюркан в социалните мрежи заради това, че на гръцките постери е било написано послание от \"кмета на Адрианополис\" (наименованието на Одрин на гръцки). \"Добре, това е хубав жест. Но не може да пише Адрианополис на гръцките плакати. Г-н кмете, това не е византийски град\", посочи млад жител на Одрин. Силният спад на турската лира спрямо долара и еврото от началото на 2018 г. (с около 30 процента) привлече голям брой туристи от България и Гърция. Огромен брой български и гръцки граждани посещават Одрин главно, за да пазаруват.", "date": "2019.01.04", "title": "Критики към кмета на Одрин заради надписи на гръцки, окачени за Нова година"}
{"url": "https://www.24chasa.bg/novini/article/7227850", "text": "Немската компания \"МД Електроник\" ще вложи близо  , съобщиха от общинския пресцентър. На официална церемония кметът на общината Калин Каменов и финансовият директор на компанията - Вацлав Крал подписаха днес договор за покупката на имот общинска собственост за изграждането на завода. Фирмата ще плати на община Враца за терена за близо 1, 4 милиона лева, а цялата инвестиция е в размер на 21,5 милиона лева, уточняват в съобщението. Предварителните намерения на \"МД Електроник\" са да разкрие 300 нови работни места, а началната заплата да е 1000 лева, допълват от общината. Планира се на терена, който се намира между кварталите \"Сениче\" и \"Кулата\" да бъдат изградени производствени, логистични и офис сгради. Кметът на Враца Калин Каменов е посочил при подписването на договора, че инвестицията на немската компания е сред най-значителните през последните 30 години. Договорът за покупката на терена за новия завод е бил подписан в присъствието на изпълнителния директор на Българската агенция за инвестиции Стамен Янев, областния управител на Враца Малина Николова и председателя на Общинския съвет Румен Антов. Очаква се общинската администрация да издаде разрешение за строеж и изграждането на завода да започне през пролетта.", "date": "2019.01.04", "title": "Подписаха договора за новия завод във Враца"}
{"url": "https://www.24chasa.bg/novini/article/7227854", "text": "\"Нехуманен\" и \"криминогенен\" текст: няколко кметове на големи италиански градове отказват да прилагат антиимиграционния указ на вътрешния министър Матео Салвини, като се започне от кмета на Палермо, който оглави този бунт срещу силния водач на крайната десница, предаде БТА.  \"Това е нехуманен текст, защото нарушава правата на човека и е криминогенен, защото превръща в нелегални хора, които законно се намират на наша територия\", каза вчера в Сицилия левият кмет на Палермо, след като беше съобщил, че преустановява прилагането на указа-закон \"Сигурност и имиграция\" \"в частта, която се отнася до компетенциите на общините\". Кметът Леолука Орландо оспорва най-вече мярката, която забранява получаването на право на дългосрочно пребиваване от лице, което разполага с разрешение за престой. Мярката лишава кметствата от възможност да издават лични карти и да вписват лицата в националния здравен регистър, а това е задължително за достъп до личен лекар например. Отговорът на Матео Салвини не закъсня. \"Искаш да не се подчиниш? Няма да ти изпратя армията\", отговори той иронично на сицилианския кмет във видео във Фейсбук и обяви, че скоро ще отиде в Палермо, за да \"предостави на гражданите вила с изглед към морето, конфискувана от мафиот\". \"Някои кметове съжаляват за отминалите времена на имиграцията, но за тях свърши и хубавият живот\", добави министърът и ръководител на крайно дясната партия Лига, връщайки се към формулата, която използва миналото лято по адрес на НПО, които спасяват мигрантите в Средиземно море, след като им забрани достъп до италианските пристанища. \"Не става дума за гражданско неподчинение, нито за възражение по съвест, а просто за прилагане на конституционните права на всички, които живеят в нашата страна\", обясни Орландо. През ноември Матео Салвини прокара противоречив указ-закон, който силно втвърди политиката на Италия по въпросите на имиграцията. Основната мярка в текста отменя издаването на разрешения за престой по хуманитарни съображения на уязвими хора, семейства или самотни жени с деца, жертви на насилие по време на пътуването си до Италия. \"Това мирише на закон на расова основа\" За шест месеца на власт в Италия \"Лигата\" на Салвини успя да наложи своеобразна блокада на пристигането на мигранти, но експерти се опасяват, че тези мерки увеличават маргинализирането на нелегалните и вследствие на това нараства несигурността. Няколко ръководители на местната власт последваха своя сицилиански колега. Сред тях са левите кметове на Неапол и Флоренция, както и кметът на Парма Федерико Пицароти, дисидент от Движение \"Пет звезди\" (M5S) - популистката партия, която участва заедно с \"Лигата\" в управляващата коалиция в Италия. Сдружението на италианските градове прояви вчера признаци на несъгласие, изправено пред засилваща се полемика. И ако неговият председател Антонио Декаро, левоцентристки кмет на южния град Бари, смяташе за необходимо да се направят корекции в текста, който \"всъщност не гарантира човешките права\", отговарящият за местните финанси в сдружението Гуидо Кастели, десен кмет на Асколи Пичено в централната област Марке, прецени, че новият закон съдържа стандарти, \"широко очаквани от множество италиански кметове\". Битката може да се прехвърли на съдебен терен, тъй като кметът на Палермо обяви намерението си да се обърне към съда, за да се прецени дали законът, приет тази есен от парламента, където Лигата и \"Пет звезди\" имат мнозинство, не противоречи на Конституцията. \"Не може на гражданите да се отнемат права, които те имат по закон, просто, за да се гарантира сигурността. Това е намеса, която намирисва на закон на расова основа\", заяви осъдително вчера Леолука Орландо в Туитър и разпространи интернет страницата на десния всекидневник \"Джорнале\" с дата от 2016 г. В нея Матео Салвини приканваше кметовете на \"Лигата\" да не се подчинят на току-що приетия закон за гражданското съжителство, засягащ еднополови или двуполови двойки.", "date": "2019.01.04", "title": "Палермо, Неапол, Флоренция - италиански градове се обединяват срещу Салвини"}
{"url": "https://www.24chasa.bg/novini/article/7227865", "text": "Председателят на Европейската комисия Жан-Клод Юнкер ще разговаря по-късно днес по телефона с британския премиер Тереза Мей. Това съобщи говорител на комисията, предава БТА. Попитан за какво ще говорят двамата събеседници, говорителят отбеляза, че Мей е започнала да разяснява на ръководителите на държавите от ЕС обстановката в нейната страна. Предполагам, че за това ще стане дума в разговора, поясни говорителят. Той уточни, че Юнкер вече е изразил готовността си да изслуша Мей. На 14 декември Тереза Мей съобщи в Брюксел след заседание на Европейския съвет, че в следващите дни ще разговаря с ЕС за допълнителни уверения, които да удовлетворят британския парламент, за да подкрепи постигнатото споразумение за оттеглянето на нейната страна от Общността. Час по-късно Юнкер заяви на пресконференция, че в следващите дни няма да бъде на разположение. Той повтори, че постигнатото споразумение е най-доброто, единствено възможното и няма да бъде предоговаряно. Въпреки че споразумението бе утвърдено от Европейския съвет и от британското правителство, то засега не намира достатъчна подкрепа в парламента в Лондон. Основният въпрос, който поражда колебания сред британските депутати, са предвидените временни защитни мерки за ирландската граница. Съгласно тези мерки Северна Ирландия, част от Великобритания, ще остане в митническия съюз на ЕС до намирането на друго, трайно решение.", "date": "2019.01.04", "title": "Тереза Мей и Юнкер ще се чуят по-късно по телефона днес"}
{"url": "https://www.24chasa.bg/novini/article/7227990", "text": "Властите в Молдова се надяват, че започналото от началото на годината румънско председателство на Съвета на ЕС ще приближи страната към членство в тази организация, съобщава ТАСС, като цитира изявление на вицепремиера за европейската интеграция Юрие Лянка. Ние разчитаме на подкрепата на Букурещ за организиране на по-широки дебати в ЕС за това на Република Молдова да бъде предложена ясна перспектива за присъединяване към ЕС, посочи Лянка. Той отбеляза възможността Румъния да запази на преден план в дневния ред на ЕС въпросите за развитие на Източното партньорство, включително темите за енергийна и информационна сигурност, проблемите на войната в Украйна и замразените конфликти в Черноморския басейн, предава БТА. В началото на миналата година председателят на молдовския парламент Андриан Канду заяви, че по време на румънското председателство Република Молдова може да подаде молба за членство в ЕС. През последната година обаче отношенията на Кишинев с Брюксел охладняха, като през лятото на миналата година Европейската комисия отказа да отпусне предвидената за Молдова финансова помощ от 100 милиона евро. Бе съобщено още, че финансирането на Република Молдова ще бъде прекратено най-малко до парламентарните избори на 24 февруари 2019 г., припомня ТАСС. Брюксел критикува действията на управляващата коалиция от проевропейски партии в Молдова. Недоволство предизвика преминаването към смесена избирателна система, обявената амнистия за капитала и отмяната през юни 2018 г. на резултатите от изборите за кмет на Кишинев, на които победи кандидатът на дясната опозиция Андрей Нъстасе. В Кишинев се надяват да възстановят сътрудничеството с Брюксел след изборите, но към момента въпросът за подаване на молба за членство в ЕС не се обсъжда, посочва ТАСС.", "date": "2019.01.04", "title": "Молдова: Разчитаме на подкрепата на Букурещ за организиране на по-широки дебати в ЕС"}
{"url": "https://www.24chasa.bg/novini/article/7227900", "text": "Освобождаването на София е от решаващо значение за изхода на Руско-турската освободителна война, с което се открива пътят към Пловдив и Одрин, пътят към Сан Стефано и мирния договор от 3 март. Това каза лидерът на БСП – София и заместник-председател на Комисията по образование и култура на СОС Калоян Паргов по време на тържественото честване на 141 години от освобождението на града пред паметника на Опълченеца, организирано от Столична община и Сдружението на приятелите на Русия „Александър Невски“. Това съобщиха от пресцентъра на БСП-София. Той припомни, че епохалните събития на 4 януари 1878 г. бележат победния ход на храбрите воини на генерал Йосиф Гурко - онзи дързък и самоотвержен преход през скованите от студ и дълбок сняг склонове на Стара планина в името на свободата на София, в името на бъдещето на братския славянски и православен български народ. Припомни и проявата на солидарност със софиянци, която демонстрират европейските консули Леандър Леге - на Франция, Вито Позитано - на Италия и Йозеф Валдхарт - на Австро-Унгария, категорично отказали да напуснат София и така не допускат опожаряването на града и унижожението на населението. „Свободата на Отечеството има твърде висока цена. Тя е в саможертвата на хилядите знайни и незнайни синове и дъщери на България, на българските опълченци. Но нейното постигане и възтържествуване става възможно с пролятата кръв и себеотрицание на братския руски народ. Нашият народ оценява тази висша саможертва на Русия и руския народ като нравствен подвиг и определя Руско-турската война от 1877 - 1878 г. като Освободителна“, отбеляза в словото си Паргов. Лидерът на столичните социалисти изрази надежда, че представителите на различните политически сили заедно ще се противопоставят на всеки опит за разделение между българския и руския народ. „Ще кажем на висок глас - членството в Европейския съюз не означава прекъсване на вековни родови и исторически връзки с Русия. Не означава да загърбим православните ценности, да се отречем от вяра и културна идентичност. А означава да работим за възтържествуване на истината - европейската цивилизация е немислима без приноса на православните славянски култури, каквато е българската. Немислима е и без великата руска култура, която роди високи хуманни идеали“, категоричен бе Калоян Паргов. Председателят на групата на БСП в СОС призова кмета Фандъкова и всички общински съветници да подкрепят инициативата за изграждане на паметник на граф Игнатиев в центъра на София и на следващия 4-ти януари да имат възможност на положат цветя и пред него.", "date": "2019.01.04", "title": "Паргов: Освобождаването на София е от решаващо значение за изхода на Руско-турската освободителна война"}
{"url": "https://www.24chasa.bg/novini/article/7227215", "text": "Тази година Китайската народна банка ще понижи процента на резерва по депозитните сметки на търговските банки, които предоставят известно количество кредити на малките предприятия, предава  Експерти считат, че тази мярка ще разшири обхвата на политиката за кредитиране на всички групи от населението и малките предприятията ще се възползват от повече кредити от финансовите институции. Мярката на КНБ показва, че финансовата политика на правителството предоставя все повече привилегии за малките предприятия. В същото време корекциите са важни и за търговските банки, като по този начин ще намалят разходите си за кредити, ще подобрят модела на кредитиране и ще насърчат отпускането на кредити за всички групи от населението, каза Уан Джун, главен анализатор на банката „Джунюан\".", "date": "2019.01.04", "title": "Китай разширява обхвата на достъпната за всички групи от населението финансова система"}
{"url": "https://www.24chasa.bg/novini/article/7227968", "text": "Германското правителство потвърди днес, че в интернет са изтекли лични данни и документи на стотици политици \"на всички нива\" и на видни личности. Новината съобщи на редовен брифинг говорителката на кабинета Мартина Фиц, цитирана от ДПА и БТА.  Много от данните, пуснати в Туитър, включват личните телефонни номера и адреси на засегнатите. В някои случаи има и номера на лични карти, чатове, писма, данни от кредитни карти и фактури. Определейки станалото като \"тежка атака\", министърът на правосъдието Катарина Барли каза, че авторът на атаката иска да накърни доверието в германската демокрация и германски институции. Правителствената говорителка каза, че от канцеларията на канцлера Ангела Меркел не е изтекла никаква деликатна информация, включително за самата Меркел. Източници от държавната агенция за сигурност (Бе Ес И) казаха, цитирани от в. \"Билд\", че защитената вътрешна мрежа на германското правителство не е била засегната от хакерската атака, предаде Ройтерс. Вътрешната комуникация в правителството не е обект на продължаваща хакерска атака, се казва в съобщението и се добавя, че от тази сутрин държавната агенция и други служби за сигурност разследват случая. Телевизия А Ер Де съобщи днес, че хакерите са разпространили лични данни на стотици германски политици от големите партии.", "date": "2019.01.04", "title": "Германското правителство потвърди \nизтичането на лични данни на политици на всички нива"}
{"url": "https://www.24chasa.bg/novini/article/7227925", "text": "\"Виновен съм, че ударих момчето. Съжалявам\", каза през сълзи в съда Росен Минасян, обвинен за побой над 33-годишния гард на дискотека от Бургас Веселин Вълев. Минасян каза още, че е готов да съдейства на разследващите и няма намерение да се укрива. В залата стана ясно, че от 3 години той живее и работи в Англия, за да  издържа приятелката и детето си, които живеят в бургаския к-с \"Меден рудник\". Според адвокат Петър Димитров, упълномощен от Минасян, на 31 декември Росен трябвало да излети за Англия през Летище София, тъй като го извикали спешно на работа. Бургазлията бил шофьор в частна фирма. Според прокуратурата обаче обвиняемият се е опитал да напусне страната, за да избегне последиците от разследването срещу него. Няколко свидетели, както и пострадалият гард твърдят, че именно той е нанесъл юмруци в лицето на Вълев, избивайки 2 горни зъба. Те били открити в заведението, където е станало нападението, по време на огледа. До сбиването се стигнало, след като малко по-рано в известна чалга дискотека в Бургас компанията на Росен Минасян създавала проблеми в заведението и била изведена навън от охраната. Когато смяната на гарда Вълев свършила и той отишъл да хапне в съседно заведение, Минасян и компанията му го проследили и нападнали. Въпреки желанието на обвиняемия да получи домашен арест или свобода срещу парична гараниця съдия Мартин Баев го остави зад решетките. Не помогнаха и няколкото диагнози, изредени от защитата, между които обострена дискова херния и порезна рана на главата. Най-спорният момент - каква е нанесената телесна повреда на гарда - лека или средна, също не повлия на съдийското решение. Макар все още да не е готова съдебно-медицинската експертиза съдия Баев се мотивира, че  и при двата вида телесна повреда законът предвижда наказание \"лишаване от свобода\". Според опитния съдебен медик д-р Косьо Янков експертизата се бави заради тежкото състояние на бития гард. Той все още бил с подути устни, което не позволявало да бъде извършен стоматологичен преглед. В залата стана ясно още, че едва на 2 януари Минасян е сменил постоянния си адрес и е посочил този в \"Меден рудник\", където живеят приятелката и детето му.", "date": "2019.01.04", "title": "Биячът на гарда през сълзи в съда: Съжалявам, че ударих момчето (Обновена+Видео, снимки)"}
{"url": "https://www.24chasa.bg/novini/article/7227744", "text": "Най-предпочитаното име за новородените момичета през 2018 г. е било Виктория, а за момчетата родителите залагат най-вече на Георги. Това показва статистика на Националния статистически институт за тенденциите при имената у нас за изминалата година. От 2007 г. досега името Виктория води първенството сред най-популярните женски имена. Челната тройка, в която Мария е на второ място, а Никол на трето, се запазва вече четвърта година без промяна. Георги също е бил първенец в класацията от 2007 г. до 2015 г. През 2016 г. и 2017 г. отстъпва пред Александър, но през 2018 г. Георги отново застава начело. В топ 3 при избора на име за мъжка рожба също са Александър и Мартин. Институтът посочва, че от началото на 21-ви век наред с традиционните имената за България, родителите все по-често се избират такива, които са популярни в целия свят - Александър, Мартин, Виктор, Виктория, Никол, София. Стремглаво изкачване в класацията се наблюдава при името Дария, което през 2008 г. е било 48-о по популярност, а 10 години по-късно заема 7-а позиция. София също смело набира фенове сред родителите и така смело стъпва в топ 5 през 2018 г., спрямо 20-о място през 2008 г. Така едни от най-често срещаните имена на момичета през 2008 г. - Теодора и Гергана, са изместени от Дария и София. Никаква разлика не се отчита при избора на родителите на момчета преди 10 години и сега, като отново избират най-често Георги, Александър и Мартин.  В сравнение с 2008 г., когато Николай, Виктор и Кристиян са били сред първите 10 имена, сега те отстъпват местата си на Калоян, Теодор и Борис. Името Борис се изкачва от 20-а позиция и отива на 4-а.  През 2018 г. най-популярното име у нас при жените е Мария, а при мъжете Георги. В челната тройка влизат също Иванка и Елена, Иван и Димитър.  В тазгодишната статистика НСИ добавят и още една категория - най-популярни фамилии. Най-често в България се срещат фамилиите Иванови, Георгиеви и Димитрови. В топ 5 също влизат Петрови и Николови. През 2019 г. най-много празнуващи имен ден ще има на Цветница - 370 962, следван от Ивановден - 359 753 и Гергьовден - 232 035.  НСИ посочват, че януари има най-много именици - 779 225 българи, когато празнуват Васильовден, Йордановден (Богоявление), Ивановден, Антоновден и Атанасовден. Декември пък е най-наситеният откъм имени дни месец през годината - всеки втори ден някой има повод да почерпи, за да се слави името му.", "date": "2019.01.04", "title": "Вижте топ 10 на имената и фамилиите у нас"}
{"url": "https://www.24chasa.bg/novini/article/7227515", "text": "В новата 2019 година Македония навлезе с бремето на сериозни политически и етнически разделения и с очакваната ратификация на Преспанското споразумение в Скопие и Атина, но с единното становище, че за бъдещето на страната най-важно е да бъдат запазени стабилни отношения между македонските и албанските граждани. Както оценяват македонски анализатори, предстоящите президентски избори допълнително ще увеличат разделението на македонската политическа сцена. Професорът от университета ФОН в Скопие Мерсел Биляли вярва обаче, че няма да има никакви проблеми около ратификацията на Преспанското споразумение. Биляли смята, че това е свършена работа в Македония и ако Гърция не успее да завърши ратификацията, това няма да попречи на членството на Македония в НАТО, информира БТА. Бившият македонски дипломат в НАТО Нано Ружин обаче казва, че за Македония няма план Б и ако гръцкият парламент не ратифицира споразумението от Преспа, няма друго решение освен парламентът да анулира всичко, което е направено досега, което е задължение, произлизащо от самото споразумение. Отговорно твърдя, въз основа на разговорите, които имах с гръцкия премиер (Алексис) Ципрас, че парламентът в Атина много бързо ще гласува и ратифицира споразумението, посочва Ружин. Той обаче изтъква, че Преспанското споразумение няма да реши всички проблеми в македонското общество. Става дума за дълбоко поделено общество, не само в етнически, но и в политически план, а това пространство политиците ежедневно използват за осъществяване на своите политически цели. За Биляли това състояние в обществото е последица от предишната власт, която, както казва той, през цялото време продаваше хубаво опакована стока, която отвътре бе отровна. Те, добавя той, заробиха цялото общество и сега сме тук, където сме. Сегашната ситуация е продукт на дългогодишно управление на една манипулативна и корумпирана власт, която успя да контролира всички сегменти на живота, изтъкна Биляли. Лошото икономическо положение в македонската държава представлява основата на проблема, пред който са изправени и македонците, и албанците. И докато политиците поставят ударението върху етническото разделение в обществото, те забравят за общото за всички етнически групи, а това са проблеми като големия брой безработни, бедността, върховенството на закона. За бившия дипломат Ружин най-важни за стабилността на държавата са междуетническите отношения или по-точно отношенията между македонската и албанската общност. Както казва той, новите отношения не са идеални, но все пак са на едно функционално ниво. Той смята, че общите проблеми до известна степен са \"кохезионни\", в смисъл, че представителите на всички етнически общности се идентифицират с понятието македонски гражданин. Биляли смята, че поляризацията в македонското общество няма да доведе до радикализация на отношенията, тъй като, както казва, хората вече разбират политическите манипулации. Същевременно Ружин смята, че до радикализация може да се стигне като последица от неблагоприятните социални тенденции, политическите, икономически и социални кризи, масовата миграция, терористичните нападения, но и влиянието на великите сили и техните геополитически и геоикономически интереси, заради които са в състояние да трансформират всеки малък конфликт в голяма криза. Новият закон за амнистия, приет неотдавна в парламента, който амнистира всички обвинени за събитията в македонския парламент миналата година, също поставя всички етнически групи в Македония на една страна. Гражданите отново изгубиха надежда, че този закон ще води към създаването на правова държава и истинско помирение в обществото, докато политиците уверяват, че именно този закон е стъпка към консенсус. Биляли смята, че помирението е необходимо, но подчертава, че повечето граждани искат извършителите на престъпления от 27 април миналата година в македонския парламент да бъдат наказани. Все пак, за сегашните власти е много важно да завършат конституционните промени, т.е. да се осигури мнозинство от две трети в македонския парламент, и затова съдейства частичната амнистия. Това е, всъщност, жертване на котвата, за да се спаси корабът, а смятам, че и международната общност си дава сметка за това, казва Биляли, който оценява, че законът за амнистия позволява по-добро разбиране между политическите сили около стратегическото значение на Споразумението от Преспа и че след неговото изпълнение членството на Македония в НАТО ще гарантира стабилността и сигурността на държавата. Докато македонското общество негодува във връзка с актуалните преплитания между политика и правосъдие, политиците вече се занимават с предстоящите президентски избори. За представителите на управляващия Социалдемократически съюз сегашният президент Георге Иванов е последният остатък от времето на Никола Груевски, докато за избирателите от ВМРО-ДПМНЕ Иванов е последният бастион за запазването на името на държавата и македонската идентичност. От друга страна албанските партии призовават да бъде избран \"консенсусен президент\". За Мерсел Биляли този термин има много мъгляво значение и поставя въпроса дали такова споразумение би било само между най-големите партньори във властта, изключвайки малките партии и опозицията. Както казва той, на Македония е необходим президент, който няма да бъде партийно оцветен, който има европейска ориентация, има високи морални качества и авторитет да действа извън политическите игри и интереси и добавя, че хората добре разпознават такива личности, независимо към коя етническа група те принадлежат. Ружин посочва, че терминът \"консенсусен президент\" е бил измислен от лидера на Демократичния съюз за интеграция Али Ахмети, който увери, че такъв кандидат трябва да говори албански език или най-малкото да бъде човек, който е близък до албанците в Македония. Обаче Ахмети си дава сметка, че в този момент политическата култура в Македония не е на ниво гражданите от македонска националност да гласуват за албански кандидат за президент на държавата, казва Ружин. Македонското общество остава през новата година разделено по много признаци, преди всичко политически и социални, докато македонската държава навлиза в новата година със стари предизвикателства и регионални проблеми, които при дадените обстоятелства няма да стабилизират положението в македонската държава.", "date": "2019.01.04", "title": "Македония навлезе в 2019 година разделена от стари предизвикателства"}
{"url": "https://www.24chasa.bg/novini/article/7227523", "text": "Рибар е загинал, а друг е изчезнал при наближаването на тропическата буря Пабук към Южен Тайланд, съобщиха местни медии, цитирани от ДПА. Стотици туристи са блокирани по островите в Сиамския залив, плавателните съдове са в пристанищата, а летищата не работят, предаде Франс прес. Според властите бурята може да се превърне в най-силната, засегнала Тайланд от десетилетия. Тя вече предизвика поройни дъждове, силни ветрове и достигащи до 5 метра морски вълни. Тялото на рибаря е открито на брега в южната провинция Патани, близо до границата с Малайзия, след като лодката му се разбила, съобщи местен новинарски сайт. Повече от 100 туристи бяха спасени преди бурята от островчето Кох Рача край остров Пукет, предава БТА. Летищата на известния тайландски остров Кох Самуи и в южната провинция Након си Тамарат бяха затворени днес, а вероятно ще ги последват и други, казаха летищни власти. Пабук се движи с ветрове, достигащи до 80 км/ч. Над 60 000 местни жители, главно от Након си Тамарат, където бурята достигна най-рано, са били евакуирани. Тази седмица директорът на метеорологичната служба Пувианг Пракамин каза пред журналисти, че Пабук може да се окаже най-разрушителната буря, ударила Тайланд от 1962 г. Тогава тропическата буря Хариет отне живота на близо 100 души. Предпочитаните от туристи места в региона - Пукет, Кох Самуи и Краби, останаха до голяма степен незасегнати. Властите на Пукет съобщиха, че още не е валяло и няма паника сред туристите, а от Кох Самуи казаха, че дъждовете там не са силни и ситуацията още не се смята за \"кризисна\". В момента бурята Пабук бушува в Сиамския залив между островите Кох Самуи, Кох Пханган и Кох Тао, предпочитани от туристите за новогодишните празници, предаде АФП. Очаква се Пабук да отслабне над Андаманско море, където се намират туристическите обекти Пукет и Краби, и да се насочи към националния парк Симилан - райско кътче за почитатели на гмуркането. От сряда насам десетки хиляди туристи избягаха от този район. Плажовете са пусти, но по тях още има червени флагове, които забраняват къпането. Вчера руснак се удави на Кох Самуи, след като пренебрегна забраната. Пабук нахлува към южните части на кралството в разгара на туристическия сезон, което е лоша новина за тайландската икономика, силно зависима от туризма. Страната трябва да приеме тази година рекордните 40 млн посетители, мнозинството от които се настаняват в курортите в южните райони. През 1989 г. тайфунът Гай удари региона по същото време на годината и отне живота на стотици, припомня АФП.", "date": "2019.01.04", "title": "Тропическата буря в Тайланд взе жертва, стотици са блокирани в Сиамския залив (Снимки)"}
{"url": "https://www.24chasa.bg/novini/article/7227541", "text": "Премиерът на Сърбия Ана Бърнабич заяви, че не вижда никакви признаци да бъде постигнат компромис с Прищина, но той трябва да бъде постигнат, ако Сърбия иска да влезе в Европейския съюз, съобщава вестник \"Данас\", цитиран от БТА. Бърнабич заяви за телевизия Пинк, че смята, че Белград и Прищина са все по-далеч от постигане на компромис преди всичко заради митата от сто процента, които бяха въведени за стоките от Сърбия, заради формирането на армия на Косово и изявленията за премахването на границата между Косово и Албания. Смятам, че ние се отдалечаваме от компромиса, заяви Ана Бърнабич. Тя добави, че замразеният конфликт с Прищина означава, че Сърбия не може да стане членка на ЕС, изтъквайки, че косовският въпрос трябва да се реши и решението е в постигането на компромис, който ще гарантира мир, стабилност и по-добър живот за сърбите в Косово.", "date": "2019.01.04", "title": "Ана Бърнабич: Белград и Прищина са все по-далеч от постигане на компромис"}
{"url": "https://www.24chasa.bg/novini/article/7227540", "text": "Паркираната пред дома му кола на занимаващия се с дърводобив врачански бизнесмен Кристин Копчев била запалена умишлено тази нощ. Огненото отмъщение изпепелило изцяло БМВ пред жилищния блок на Стария пазар във Враца. Съседи подали сигнал за пожара, след като били събудени от алармата на колата и огнения пукот. При огледа ченгетата установили, че немската кола е била залята обилно с горлива течност преди неизвестния пироман да драсне клечката. Според 39-годишния собственик той не е получавал никакви заплахи преди палежа. Копчев допълни, че колата му има пълна застраховка. Рано сутринта пък горя автобус на частна фирма, който превозва работници в завод край Враца. Автобусът пламнал по време на движение докато шофьорът пътувал сам и го прибирал на паркинг в близост до пожарната във Враца. Огнеборците се отзовали бързо и потушили пламъците, но въпреки намесата им автобусът е унищожен напълно.", "date": "2019.01.04", "title": "Кола и автобус горяха тази нощ във Враца (Снимки)"}
{"url": "https://www.24chasa.bg/novini/article/7227539", "text": "37-годишен мъж от Хаджидимово бе осъден на пробация за ползване на фалшива шофьорска книжка в Португалия. Г. П. се призна за виновен и съдът в Гоце Делчев му наложи наказаниe пробация. В рамките на 6 месеца той ще трябва да провежда периодични срещи с пробационен служител и да се подписва два пъти седмично. На 27 февруари 2014 г., около 16,30 часа, на национален път в община Сея, Португалия, Г. П. бил проверен от пътна полиция. Пред мл. сержант Марку Да Силва от Националната републиканска гвардия, нашенецът представил фалшиво българско свидетелство за управление на автомобил. Районните магистрати приеха, че Г. П. само е ползвал документа менте, а не може да му се търси отговорност за направата на фалшификата. Освен пробацията, мъжът ще трябва да плати и направените по делото разноски в размер на 1388 лв. в полза на ОД на МВР - Благоевград.", "date": "2019.01.04", "title": "Пробация за българин с фалшива шофьорска книжка в Португалия"}
{"url": "https://www.24chasa.bg/novini/article/7227592", "text": "Четирима младежи са арестувани за различни престъпления във Варна. Те действали по двойки. След едно денонощие в ареста срещу четирима са образувани предварителни производства и предстои да бъдат предадени на съда. Първите двама - на 17 и на 18 години, са задържани след кратко разследване. Разследващите попаднали на следите им, след като автомивка на самообслужване в кв. \"Аспарухово\" е подаден сиглан, че са разбити три от монетниците, в които имало малко повече от 600 лв. Пре задържането на момчетата част от парите са намерени и приложени към материалите по делото. Другата двойка била спипана от полицейски патрул непосредствено, след като разбили и обрали павилион до бл. 308 във варненския квартал \"Владиславово\". В този случай момчетата са на 17 и на 19 години. Униформените ги заббелязалие около 03.10 ч. на 3-и януари малко, след като разбили стъклото на вратата на павилиона и излезли с откраднатата стока. Пари в обекта нямало. Задържани са за срок до 24 ч., на мястото е извършен оглед и е образувано бързо полицейско производство.", "date": "2019.01.04", "title": "Четирима младежи отиват на съд за кражби във Варна"}
{"url": "https://www.24chasa.bg/novini/article/7227204", "text": "Резултатите от скорошна анкета показаха, че над 20% от хората в Китай считат, че цифровото плащане ще замени обикновените парични транзакции в бъдеще, тъй като платформи за мобилно плащане като Алибаба и Уичат все по-често заместват употребата на хартиените пари и монети в ежедневието, предава  Анкетата на Китайската асоциация за плащания и клиринг установи, че близо 90% от анкетираните използват приложения за плащане чрез QR код в градския транспорт, докато една трета прибягват до NFC платежните системи, а 20% до банкови карти с чип. Докато почти всеки е без кеш, когато става дума за градския транспорт, то анкетата показва, че парите в брой са все още незаменими при заплащането за някои обществени услуги, например болници, таксите за магистрали и паркинг. Макар и популярността на мобилните приложения за плащане в Китай да расте, много потребители са обезпокоени за своята сигурност. Резултатите от анкетата показват, че над 80% се страхуват от посегателство върху личната им информация, 70% се притесняват, че ще сканират фалшив QR код, а 67% считат, че кодовете за плащане не са надеждни. Проучването установило също, че около половината от жителите на Китай продължават да използват едновременно цифрови и кеш плащания.", "date": "2019.01.04", "title": "Един на всеки пети в Китай счита, че цифровите плащания ще заменят кеша"}
{"url": "https://www.24chasa.bg/novini/article/7227615", "text": "Приключва втората седмица от частичното затваряне на федералните институции в САЩ и президентът Доналд Тръмп и лидерите в Конгреса се очаква днес да обсъждат как да се излезе от задънената улица, до която се стигна заради настояването за издигането на стена по границата и желанието на демократите за алтернативни мерки за сигурност. Около 800 хиляди федерални служители бяха засегнати от затварянето на 22 декември на около една четвърт от федералните институции, а Тръмп отказва да одобри ново финансиране, докато не бъдат осигурени пет милиарда долара за строежа на стена по границата с Мексико, обещана от него по време на предизборната кампания. Такава стена, както твърди той, е необходима за спиране на притока от незаконни имигранти и вкарването на наркотици през югозападната граница. През 2016 г. като кандидат за президент, той се зарече, че Мексико ще плати за стената, но мексиканците отказват да го сторят. Вчера Тръмп се опита да продължи натиска върху демократите, въпреки че те придобиха нова мощ, след като в новия Конгрес поеха контрола върху Камарата на представителите. \"Изградете Стената!\", поиска в Туитър президентът републиканец. В изявления пред репортери същия ден той каза: \"Може да я наречете бариера. Може да я наричате както желаете. Но всъщност се нуждаем от защита за нашата страна\". Тръмп упорито държи на позицията си, същото правят и демократите в опозиция. Затова мнозина се чудят какъв ли напредък може да бъде постигнат на днешната среща в Белия дом, насрочена за 11,30 ч. източноамериканско време (16,30 ч. по Гринуич). \"Няма да правим стена\", каза снощи демократката Нанси Пелоси няколко часа след като положи клетва като нов председател на Камарата на представителите. \"Това няма нищо общо с политиката. Става дума за безнравственост в отношенията между държавите. Това е отживял начин на мислене\", добави Пелоси. Снощи Камарата, въпреки заплахата на Белия дом за вето, прие два закона на демократите за незабавното отваряне на правителствените агенции за периоди с различна продължителност. По-рано през деня лидерът на мнозинството в Сената, републиканецът Мич Макконъл, окачестви опитите на Камарата като \"политически театър\" и \"непродуктивно законотворчеството\", въпреки че миналия месец Сенатът прие идентичен законов акт. Демократката от Камарата Лусил Ройбал-Алард, каза снощи пред репортери, че финансирането за стената по границата, което накрая можело да надхвърли 24 милиарда долара, ще попречи на други, много по-важни защити на националната сигурност. Тя отбеляза, че са необходими повече служители във федералните правоохранителни служби за пресичане на нелегалните опиоиди и друга контрабанда през морските и въздушните гранични пунктове за влизане в САЩ. Тя добави, че са необходими повече средства за Бреговата охрана, за да се подсили присъствието на САЩ в Арктика, когато Русия и Китай все по-интензивно проучват природните ресурси на региона. Без споразумение за прекратяване на частичното затваряне министерството на вътрешната сигурност няма да е в състояние да върне на работа някои от пуснатите в отпуск служители, докато други ще бъдат принудени да продължат за известно време да работят без заплащане. Проблеми има и за някои други ведомства. Сред тях са министерствата на правосъдието и на търговията, на земеделието, труда, вътрешните работи и финансите. Посетителите на музеите \"Смитсониън\" - едни от най-посещаваните туристически атракции във Вашингтон - бяха връщани заради затварянето, както и в много от федералните паркове.", "date": "2019.01.04", "title": "Тръмп и лидерите на Конгреса ще се съвещават за стената по границата с Мексико"}
{"url": "https://www.24chasa.bg/novini/article/7227627", "text": "Варненската полиция издирва вандали, нарязали гумите на 11 автомобила, паркирани пред жилищен блос на ул. \"Д-р Басанович\" в морската столица. Не е ясно какви са причините, нито кои са извършителите, а полицията все още издирва и всички собственици на колите. Първият сигнал е получен в 8 часа сутринта. Мъж се оплакал в полицията, че четирите гуми на колата му са срязани. Докато на мястото се извършва оглед, на телефона на дежурния постъпили още 2 сигнала от същия адрес. Разследващите задълбочили проверката и преди да бъдат подадени повече сигнали, преброили общо 11 автомобила с увредени гуми като при повечето коли са срязани по 1 или 2 гуми. По случаите са образувани досъдебни производства и преписки. Към момента се работи също и по установяването на част от потърпевшите, тъй като не всички са подали сигнал до районно управление. Работата продължава.", "date": "2019.01.04", "title": "Неизвестни нарязаха гумите на 11 автомобила във Варна"}
{"url": "https://www.24chasa.bg/novini/article/7227620", "text": "\"Дръж се, моето момче!\" С тези думи изрази притеснението си майката на Иван Ласкин, която, откакто научи новината за състоянието му, не може мира да си намери, плаче по цял ден и се моли синът й да намери сили и да се пребори с предизвикателството. Цялото семейство на популярния актьор е в готовност да дари кръв и каквото е нужно, за да се възстанови той, научи  . Братята на Ласкин - Светослав и Евгени, също постоянно държат връзка с докторите от ВМА и жената на Иван - Александра. Според всички състоянието на Ванко върви към подобрение, макар официално да не се съобщават подобни прогнози. Колеги на актьора дори са сигурни, че Ласкин е изведен от изкуствената кома, в която бе принудително въведен заради нечовешките болки, които изпитвал. \"Донор ще се намери. Вече има хора, които са готови да дадат част от черния си дроб за него - познати и непознати. Тялото му само трябва да се пребори с интоксикацията, за което ще му трябва и доста силен дух\", споделиха близки до Алекс Сърчаджиева. Самата тя все още се държи и дори не позволява на колеги да говорят за състоянието на Ласкин пред дъщеря й София. Алекс играе в Сатиричния театър и е от любимките на зрителите. Притеснена за състоянието на баща си е и първата дъщеря на актьора - Люба. Майка й е колежка на Ласкин - Мирослава Гоговска. Двамата се запознават доста млади и момичето се случва \"случайно\" и непланирано. \"Имали сме проблеми с Иван, тъй като аз се грижех основно за Люба. Той рядко я виждаше, а плащаше само когато може. Трудно ми беше, слава на Бога, че момичето ни израсна толкова възпитано и прекрасно\", споделя от своя страна Мирослава Гоговска. Близките на Иван Ласкин са категорични, че основно за влошаването на състоянието му бил фактът, че две седмици преди да влезе в болницата, той понесе голяма загуба - след кратко боледуване почина баща му Славчо. Това се отразило изключително тежко на актьора, който бе много близък с него и двамата си братя. \"Аз съм оптимист и смятам, че Иван ще се оправи. Разговаряхме доста пъти, докато лежеше в \"Пирогов\". Вдъхнах му сили и кураж да се бори, по мъжки, смятам, че нещата ще се оправят\", сподели шефът на артистите Христо Мутафчиев, който е от най-близките приятели на актьора. И други се молят за бързото възстановяване на Ласкин - ловната дружинка \"Меляне\", която участва в молитва за негово здраве. \"Дръж се, Ванка, ловните приключения те очакват. Има още много неща да преживееш\", сподели и приятелят на Ласкин сред ловците - Робърт Атанасов. Останалите от колектива - Павлин Бацила, Цури Бръснаря, Иван Радев, Цецо Къловеца и останалите от община Роман, също призоваха актьора за кураж. \"Иван е силен човек и вярвам, че ще се пребори. Всички стискаме палци и се молим за него. Има положителна нотка в неговото състояние и искрено се надявам той да бъде скоро на крака\". Това сподели пред \"България Днес\" Катето Евро. Любимата актриса на поколения българи от \"Оркестър без име\" е обнадеждена и позитивно настроена за бъдещето на своя колега от гилдията. \"Не мога да казвам неща с категоричност, а само намеквам за добрия изход. Но не е толкова страшно положението, колкото изглежда\", категорична е Катето Евро.", "date": "2019.01.04", "title": "Иван Ласкин изведен от комата. Майка му: Дръж се, моето момче!"}
{"url": "https://www.24chasa.bg/novini/article/7227649", "text": "Около 100 лични лекари се прекратили договорите си със здравната каса през 2018-та година. В Националния рамков договор обаче няма предвидени правила по които пациентите им да бъдат информирани. Така без да подозират, че вече нямат семеен лекар, здравноосигурени са принудени да плащат за преглед в дежурни кабинети. Аракси се разболява на 24 декемрви. Налага ѝ се да посети дежурния кабинет, с който работи семейната ѝ лекарка. Оказало се, че тя е починала през лятото на миналата година. Това, което ме изненада е, че няма система за известяване на пациентите, че личният лекар не практикува, независимо по каква причина, коментира пред   Аракси Мухибян. В подобни ситуации пациентът има право веднага да избере нов семеен лекар, обясниха от касата. В празничните дни около Коледа обаче институциите не работят. За това Аракси е принудена да плати прегледа. От здравната каса казаха, че пациентите носят отговорност за здравето си. Затова трябвало да контактуват с личния си лекар и да се информират за евентуални промени. Лекарката на Араски е имала над хиляда пациенти. \"За около 5 месеца успях да уведомя около 2/3 от пациентите на доктор Алшех, че е починала. И съответно тях ги записахме отново тук в нашата практика\", коментира д-р Николай Митов - общопрактикуващ лекар.", "date": "2019.01.04", "title": "Около 100 лични лекари се прекратили договорите си със здравната каса"}
{"url": "https://www.24chasa.bg/novini/article/7227657", "text": "Пол Уилан, арестуван в Русия за шпионаж, може да се окаже доста солидна фигура. Чуждестранни медии обаче твърдят, че е служил как да е в морската пехота и е бил разжалван за кражба. Какво означава това? И дали няма шанс събитията да променят съдбата на хора от Русия - затворници в САЩ? Отава потвърди канадското гражданство на задържания в Москва Пол Уилан, заподозрян в шпионаж против Русия. Но ведомството отказа допълнителни сведения за него и се мотивира със закона за неприкосновеност на личния живот. Американските журналисти научиха само, че Уилан е роден през 1970 г. в Отава, но после се е изселил в САЩ. Ще припомним, че Федералната служба за сигурност (ФСС) задържа Пол Уилан в Москва на 28 декември. Според агентите й това е станало \"при провеждане на шпионска акция\", сиреч когато на предполагаемия шпионин е била предадена флашка с данни за служителите на руска тайна агенция. По горещи следи бе образувано дело по чл. 276 от Наказателния кодекс на Руската федерация (\"Шпионаж\"), предвиждащ като санкция лишаване от свобода за срок между 10 и 20 години. Уилан се намира сега в следствения изолатор \"Лефортово\", където вече бе посетен от посланика на САЩ Джон Хънтсман, обещал \"подкрепа от страна на дипломатическата мисия\". Москва осигури консулски достъп до задържания, предвиден от международното право. По-рано държавният секретар на САЩ Майк Помпейо настоя американецът да бъде върнат в Америка, ако \"е задържан без основание\". За личността на заподозрения се знае малко. В зората на кариерата си, информират американски медии, Уилан служи в морската пехота на САЩ (от 1994 г.), заемайки само административно-стопански длъжности (изкачва стълбицата от служител в офис до \"главен администратор\"). Стига до звание щабен сержант, после е зачислен в резерва, има награди за служба в небойни условия. През 2004 и 2006 г. участва в мисии в Ирак. През 2008 г. е осъден за кражба, разжалван до редник за \"неподобаващо поведение\" и уволнен. Говорителят на командващия корпуса подполковник Ерик Дент изтъква, че Уилан не бива да бъде наричан \"военнослужещ от корпуса морски пехотинци в оставка\". Напоследък Уилан се води на щат в \"БоргУорнър\", производител на резервни части за коли. Компанията дори публикува на сайта си изявление по повод станалото: \"Можем да потвърдим, че г-н Уилан в момента е директор по глобалната сигурност в компанията. Той отговаря за сигурността на обектите ни в Обърн Хилс, (щата) Мичиган, и в други места по целия свят, където присъства компанията.\" Дейвид - брат на Уилан, разказа, че бившият морски пехотинец отпътувал за руската столица, за да гостува на сватбени тържества. \"Дълбоко се тревожим за неговата сигурност и благополучие. Той без съмнение е невинен и вярваме, че правата му ще се спазват\", заяви Дейвид Уилан, който живее в Торонто. По думите му семейството е разбрало за ареста в понеделник от медиите, после журналистите се свързали с хора от Конгреса, Държавния департамент и американското посолство. По всичко личи, че Уилан е бил в Москва неведнъж. Медиите разпространиха негови снимки от лятото на фона на Кремъл. Значи може отдавна да е бил в полезрението на руските тайни служби. Според депутати от Държавната дума Уилан е арестуван именно за шпионаж, а не по други някакви причини. Това мнение изрази Анатолий Виборни, зам.-председател на комисията по сигурността и борбата с корупцията. \"Тайните служби у нас според мен работят повече от ефикасно. Просто невинаги знаем за това и невинаги го виждаме . . . Колкото до залавянето на това лице, виждаме поредното доказателство за недружелюбни стъпки спрямо нашата държава\", заяви той. Депутатът не смята, че този арест е ответна мярка на Москва, след като САЩ задържаха Мария Бутина от Русия, наричана в щатските медии \"руска шпионка\". Наскоро Бутина се призна за виновна по една точка от обвинението и склони да сключи сделка със следствието, отказвайки съдебен процес. Виборни посочи, че руските спецслужби работят в планов режим, затова не бива да бъдат свързвани двете събития. Зам.-председателят на външнополитическата комисия в Думата Алексей Чепа заяви на свой ред: \"Арестът сочи само едно - нашите федерални служби за сигурност са реагирали оперативно. Контраразузнаването работи нормално и дава отпор на шпионските действия\". По думите на политолога Алексей Мартинов достъпните данни налагат извода, че \"този американски гражданин е уличен в шпионска дейност\". \"По принцип подобни съобщения не се появяват без стопроцентова убеденост и доказателства за такава дейност\", каза Мартинов пред \"Взгляд\". Според него някои признаци сочат, че в ръцете на ФСС е попаднал \"крайно сериозен персонаж\". Такъв знак са например съобщенията за кражбата, извършена от Уилан, и за уж елементарните му задължения като морски пехотинец. \"Колкото до историята му, легендата, която се опитват сега да тиражират разни медии, то колкото по-сериозно подготвят някой шпионин, толкова е по-сериозна и неговата легенда. Ясно е, че всички тия съобщения как го хванали да краде в морската пехота, как той бил случайно сгащен дребен крадец, третокласен далавераджия - всичко това е част от легенда, разработена предварително\", обясни Мартинов. Експертът е убеден, че Уилан ще бъде осъден и наказан със затвор. Което ще осигури възможност да бъде разменен срещу руски граждани, осъдени в САЩ. Нещо повече, възможно е да разменят американеца срещу неколцина затворници от Русия, \"всичко е въпрос на преговори\". Мартинов подчерта, че няма случаи \"шпиони от този ранг да си изтърпяват присъдите в руските затвори\". \"В подобни случаи размените са обичайна практика. Вече много години държат в американски затвор Виктор Бут (обвинен в търговия с оръжия). Нищо чудно Уилан да бъде разменен срещу него или друг някой (примерно летеца Константин Ярошенко), озовал се в подобно положение на територията на САЩ\", обобщи Алексей Мартинов. Русия полага видими усилия, за да върне в родината гражданите си, лежащи в американските затвори, но засега не успява. Впрочем, както е посочвал вече \"Взгляд\", размяната на Бут и Ярошенко изглежда е съвсем реален сценарий; арестът на Пол Уилан вдига шансовете той да бъде осъществен.", "date": "2019.01.04", "title": "САЩ умишлено подценяват своя шпионин, заловен в Москва"}
{"url": "https://www.24chasa.bg/novini/article/7227648", "text": "Днес ДПС навършва 29 години, съобщиха от пресцентъра на партията. По този повод лидерът Мустафа Карадайъ направи официално обръщение, изпратено до медиите. Ето го: Скъпи съпартийци! Днес се навършват 29 години от основаването на Движение за права и свободи и това е повод да се поздравим за постигнатото в името на мира и на демокрацията, в името на правата и свободите в нашата Родина и да си пожелаем нови успехи. Когато създавахме партията, обществото беше разделено и разединено. Беше време за големия избор за бъдещето на България. Тогава ние избрахме мира и демокрацията пред реваншизма и омразата. Тогава ние участвахме активно и съзидателно в изграждането на основите на демокрацията - за да бъдат основите здрави и процесът да е необратим. Тогава нашият почетен председател д-р Ахмед Доган начерта перспективите за развитие, показа пътя на страната и условието за това, а именно: България да е част от евроатлантическите структури - НАТО и Европейски съюз. Вече 29 години стоим сериозно на политическата сцена, отговорни за днешния и утрешния ден, отстояваме правата и свободите на българските граждани, достойнството на всеки един човек, пазим и защитаваме демокрацията, защото твърдо вярваме, че единствено тя може да гарантира мира и благополучието, справедливостта, правата и свободите. Днес обществото отново е разединено, езикът на омразата и агресията са навсякъде и това е така не само в България, така е в Европа и в света. Като че ли демокрацията е в отстъпление, а перспективите за бъдещето са все по-тревожни и мрачни. Но ние, където и да сме, винаги оставаме отговорни, пазим устоите на демокрацията и намираме опора в евроатлантическите ценности. Намираме сили в нашата биография, в историята ни и вярваме, че без мира демокрацията е в риск. Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца. Поздравявам ви от мое име и от името на ръководството на Движение за права и свободи с годишнината от основаването на нашата партия и ви желая здраве и много сили, дързост и вдъхновение заедно да постигаме нови победи и много успехи, за по-доброто бъдеще на България, региона и Европа!", "date": "2019.01.04", "title": "Карадайъ: Вече 29 г. стоим сериозно на политическата сцена, отговорни за днешния и утрешния ден"}
{"url": "https://www.24chasa.bg/novini/article/7227680", "text": "Сексуален насилник, нападнал и заплашил с нож жена на улица в Пазарджик, е задържан от служители на местната полиция, съобщи говорителят на областната полицейска дирекция Мирослав Стоянов. Инцидентът е станал около 20 ч. в района на бул. „Христо Ботев“ в града. 36-годишната жена се прибирала към къщи, когато към нея се приближил непознат мъж. Той започнал да и отправя неприлични сексуални предложения и опитал да я спре. Изплашена жената продължила по пътя си със забързан ход, но тогава непознатият извадил нож и я заплашил, че ако не удовлетвори желанията му ще я нарани. Въпреки шока, в който изпаднала, жената започнала неистово да вика за помощ. Това стъписало нападателят, който избягал от местопрестъплението. След получаване на сигнала за случилото се от полицията предприети незабавни оперативно-издирвателни и заградителни мероприятия в района. Оперативните екипи имали и подробно описание на извършителя, дадено от нападнатата жена. Не след дълго бил задържан 29-годишният Янко Р. от областния град, който бил разпознат от жената. В хода на разследването станало ясно, че преди няколко месеца мъжът е бил арестуван за извършвани непристойни действия спрямо жени на територията на Пазарджик.", "date": "2019.01.04", "title": "Сексуален насилник, заплашил с нож жена в Пазарджик, е задържан от полицията"}
{"url": "https://www.24chasa.bg/novini/article/7227694", "text": "Проходът „Шипка” осъмна с 40-сантиметрова снежна покривка. Настилката и по южния, и по северния склон на прохода е заснежена. Продължава се почистването на пътя към Габраво. Температурите през нощта в района паднаха до -10 градуса, предаде NOVA.  Спряно е движението по пътя към Паметника на Свободата заради снега и лошите условия. Шофьорите, които преминават през прохода, трябва да са с автомобили, подготвени за зимни условия.                                                                                                                                                                                                                                                                                                                                                                                                                                                                                                                                                                                                                                              ", "date": "2019.01.04", "title": "Проходът „Шипка” осъмна с 40 см снежна покривка"}
{"url": "https://www.24chasa.bg/novini/article/7227696", "text": "След историческия си полет на разстояние 6,4 милиарда километра от Земята, космическата сонда на НАСА \"Нови хоризонти\" продължава мисията си на лов за нови луни, съобщава Ройтерс, цитирана от БТА. Космическият апарат с размерите на пиано, преминаващ дълбоко в пръстена от небесни тела, известен като пояса на Койпер, продължава търсенето на малки луни. Те трябва да бъдат локализирани в близост до Ултима Туле. Това космическо тяло е образувано от две ледени слепени скалисти сфери под формата на снежен човек. Те са се слели в орбита преди милиарди години. Учените се надяват освен тези две съединени небесни тела, да се появят и още няколко в непосредствена близост. Сондата \"Нови хоризонти\" в първия ден на Нова година прелетя на разстояние от 3500 километра от Ултима Туле, която представлява истинска капсула на времето още от зараждането на Слънчевата система. Прелитането на космическия апарат отбеляза и най-отдалечената среща от близък вид с небесно тяло от Слънчевата система. \"Нови хоризонти\" изпрати снимки, от които става видно, че Ултима Туле е съставена от две тела, оформили се самостоятелно, след което са се съединили. Космическият обект е дълъг само 34 километра. Сега учените издирват евентуални спътници на Ултима Туле, които би трябвало да орбитират на разстояние от около 800 километра от повърхността. Те ще дадат ценни указания на учените за масата и плътността на космическия обект. \"Нови хоризонти\", който е вече на 5 милиона километра отвъд Ултима Туле, ще изпрати допълнителни подробни снимки през следващите седмици, които се очакват с огромен интерес от учените.", "date": "2019.01.04", "title": "Сондата \"Нови хоризонти\" продължава своя лов за нови луни"}
{"url": "https://www.24chasa.bg/novini/article/7227746", "text": "На 6 януари, Богоявление, президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, съобщиха от прессекретариата на държавния глава. Той ще се състои от 11.00 часа на площад \"Свети Александър Невски\" в столицата. Държавният глава ще приеме почетния строй на представителните части на Българската армия и ще положи венец пред Паметника на Незнайния воин.", "date": "2019.01.04", "title": "Президентът ще участва в церемонията за освещаването на бойните знамена и знамената светини на Българската армия"}
{"url": "https://www.24chasa.bg/novini/article/7227713", "text": "В. \"Файненшъл таймс\" пише, че ротационното председателство на Съвета на ЕС ще бъде предизвикателство за Румъния и повод страната да покаже своите амбиции и постижения във вътрешността на съюза. С поемането на председателството тази седмица обаче светлината на прожекторите извади наяве и структурата на тесногръдата власт, на върха на която стои най-силният политик Ливиу Драгня, осъден вече за злоупотреба със служебно положение, пише британското издание, цитирано от румънския информационен сайт Хотнюз. Всеки, който се страхува, че Румъния може да стане феодално владение на Ливиу Драгня - най-влиятелният политик, който дърпа конците и ръководи задкулисните игри, може да намери достатъчно доказателства за това в Александрия - градът, от който произхожда лидерът на Социалдемократическата партия (СДП). Огромната вила на Драгня - с тенис игрище и басейн, се намира близо до центъра на града в един от най-бедните окръзи на страната, пише \"Файненшъл таймс\", цитиран от БТА. Недалеч от вилата се намира централата на агенцията, която бе ръководена от бившата му съпруга Бомбоника, замесена в делото, по което лидерът на СДП бе осъден на първа инстанция на три години и шест месеца затвор за злоупотреба със служебно положение, заради фиктивно назначаване на две представителки на СДП. Драгня обжалва присъдата. В другия край на града се намира комплексът \"Тел Друм\" - пътно-строителна компания, която е в основата на друго дело. Прокурорите казват, че \"Тел друм\" е била средството за забогатяване на Драгня и неговото семейство. Компанията участва в много проекти в окръга, пише \"Файненшъл таймс\". Според прокурорите една от злоупотребите на \"Тел Друм\" е била завишаване на километрите, изградени от компанията, а сигналът по това дело дойде от разследване на Европейската служба за борба с измамите (ОЛАФ). Драгня обаче отхвърля обвиненията. Журналистите от \"Файненшъл таймс\" припомнят, че Ливиу Драгня не може да стане министър-председател заради присъда по дело за изборни измами. Въпреки това той е човекът, който ръководи правителството и упражнява огромно влияние в опит да защити себе си и членовете на неговата партия от разследванията на прокурорите от Националната дирекция за борба с корупцията (НДБК). Миналия месец Драгня поиска от третия свой премиер от поемането на властта през 2017 г. - Виорика Дънчила, да вземе мерки за декриминализиране на някои корупционни престъпления. \"Защо амнистията и помилването да са богохулство?\", запита Драгня на партийно събрание. Той поиска от народните представители да започнат процедура за \"държавна измяна\" срещу президента Клаус Йоханис, който се противопоставя на мерките за смекчаване на борбата с корупцията. Макар да е лидер на лявоцентристка партия, Драгня няма никаква визия за икономически реформи. \"Той е първият румънски лидер, който няма никаква идеология\", коментира журналистът Кристиян Тудор Попеску. \"Румъния никога не е била по-корумпирана отколкото през 2018 г. Защото сега корупцията е институционализирана\", коментира пред \"Файненшъл таймс\" бившият премиер Виктор Понта (който бе изключен от СДП - бел. ред.). \"Файненшъл таймс\" отбелязва, че популярността на Драгня е намаляла още повече след появата през октомври на куфар с документи за бизнеса на лидера на СДП с \"Тел Друм\" и неговите ловни подвизи. Когато Румъния влезе в ЕС, Брюксел й наложи механизъм за наблюдение в сферата на съдебната система и борбата с корупцията. През ноември Брюксел би тревога за крачките назад, които прави Букурещ, и обърна внимание на атаките срещу правовата държава. Вдъхновени от премиера на съседна Унгария, Драгня и неговите съюзници отговориха на критиките на европейските лидери, като нападнаха ЕС, въпреки че 91 процента от румънците искат оставане на страната в блока. \"Не приемам повече лъжите, които идват от запад, и които казват, че правим закони в наш интерес\", каза Драгня през декември. В бедния окръг Телеорман в южната част на Румъния вилата на Драгня изглежда като паметник на недосегаемостта. 74-годишният местен жител Паул си спомня как Драгня е започнал да изкупува земя от съседите, за да построи огромната си къща. Старецът не е говорил от години с него, макар че са съседи.", "date": "2019.01.04", "title": "\"Файненшъл таймс\": Румъния никога не е била по-корумпирана колкото през 2018 г."}
{"url": "https://www.24chasa.bg/novini/article/7227710", "text": "За да изчисти въздуха си и да намали парниковите газове в света пакистанският пристанищен град Карачи ще пусне по-екологично чисти автобуси, задвижвани с определено \"мръсно\" гориво - оборски тор, предаде БТА.  Благодарение на финансиране от фонда Green Climate Карачи ще пусне в действие мрежа от \"зелени\" автобуси за бързо придвижване - BRT с нулеви емисии вредни газове. Така 200 автобуса ще бъдат задвижвани с биометан. Според местното население новата автобусна система, която се очаква да заработи през 2020 година, ще помогне да се намали замърсяването на въздуха и уличния шум, но има съмнения дали автобусите ще бъдат достатъчно, за да съживи транспортна система на града, която в момента е в тежко състояние. Системата за обществен транспорт на Карачи напълно се срина и повечето хора трябва да използват онлайн таксиметрови услуги и авторикши, каза 45-годишният Афзал Ахмет, който работи като търговски представител на медицински изделия и редовно пътува. След проблеми с ръководството, принудили транспортната корпорация на Карачи да прекрати дейност преди около две десетилетия, внесените от Китай автобуси на компресиран природен газ стават негодни и са изтеглени, което задълбочава неволите с обществения транспорт, отбелязва той. Малик Анин Аслам, съветник по климатичните промени на пакистанския премиер Имран Хан, каза, че системата BRT е първият транспортен проект, одобрен от фонда Green Climate и ще донесе множество екологични и икономически ползи. Проектът няма да изисква оперативни субсидии, допълни той. Евтината, чиста автобусна мрежа ще обслужва 320 000 пътници дневно и ще намали парниковите емисии на планетата с 2,6 милиона тона еквивалент на въглероден диоксид за 30 години, според проектните документи. Мрежата BRT ще представлява 30-километров коридор, който ще използват 1,5 милиона жители, като ще бъдат открити 25 нови автогари, ще се осигурят пешеходни пътеки, тротоарите ще бъдат ремонтирани, ще има велоалеи и системи за споделяне на велосипеди. Фондът Green Climate е създаден в резултат на климатичните преговори на ООН с цел да осигурява финансиране за развиващите се страни, което да им помогне да растат без да замърсяват и да се приспособят към затоплящия се климат. Той ще даде 49 милиона долара за проекта в Карачи, чиято обща стойност е 583,5 милиона долара. Другите големи финансови поддръжници на проекта са Азиатската банка за развитие и правителството на провинция Синд, където са намира Карачи. Отпадък на разположение Системата BRT, която ще се внедрява четири години, ще разполага с 200 хибридни автобуса, които ще се движат с биометан, произведен от тора на 400 000 млекодайни водни бивола в Карачи и събиран от властите. Проектът ще предотврати попадането всекидневно на около 3200 тона тор в океана. В завод за биогаз отпадъкът ще бъде превръщан в енергия и в тор, като ще бъдат спестени над 50 000 галона прясна вода, която сега се използва за отмиването на отпадъка в залива, казва Аслам. Али Таукер Шейх, главен изпълнителен директор на неправителствената организация Leadership for Environment and Development (LEAD) казва, че изчисляването на цялостното влияние на проекта върху околната среда е сложно, тъй като автобусите ще бъдат пускани поетапно. Пакистанските власти често нямат достатъчно бюджет за поддръжка, отбелязва той, посочвайки риска, автобусите да се развалят и да останат непоправени. В Пакистан има доста случаи, сочещи, че страната не използва оптимално финансирането на проекти от донори, допълва той. Ако обаче всичко върви добре, казва Шейх, проектът, като първа \"зелена\" BRT система на страната, ще постави основите за \"умни\", екологични градски транспортни системи на други места. Той може да промени из основи подхода към обществения транспорт сред планиращите и взимащите решения, като послужи за модел на другите градове, включително Лахор, Мултан, Пешавар и Файсалабад, каза той. По-чист въздух Пакистан трябва да внедрява такива проекти в големите градове, за да не насърчава използването на лични автомобили, като така ще намали вредните газове от трафика и смога, и същевременно ще подобри качеството на въздуха и общественото здраве, допълва Шейх. Той препоръчва да се постави цел 70% от градското население да използва обществен транспорт. Друг начин за намаляване на замърсяването на въздуха е да се внасят по-качествени петролни горива за автомобилите, допълва той. Внасяме нискокачествени горива, а нашите рафинерии имат капацитет да рафинират само третокачествено гориво, каза той. Ахмад Рафай Алам, адвокат в областта на околната среда, посочи, че предишни проекти BRT в големи пакистански градове не са се съсредоточили върху устойчивостта в екологично отношение. Хората, които изготвят плановете, трябва да започнат за свързват транспортните системи с по-широкото градско развитие, посочи Алам. Трябва да въведем транспортно ориентиран модел на градска среда като насърчим използването на обществения транспорт и не поощряваме използването на частните автомобили, за да налавят вредните емисии, допълва той. Зиа Ур Рехман, журналист от Карачи, отразяващ гражданските проблеми, отбелязва, че местното правителство на Синд е пуснало по-малко от 50 автобуса в града през последните 10 години, а частните автобуси и микробуси са намалели от 25 000 на 8000. Една от причините е, че автобусите са горени по време на стачки и при политически вълнения, казва той. Само новата автобусна система едва ли ще реши транспортните проблеми на града, но ще бъде облекчение в краткосрочен план за редовно пътуващите и ще помогне замърсяването на въздуха да намалее, отбеляза той.", "date": "2019.01.04", "title": "Общественият транспорт в Карачи минава на оборски тор, за да изчисти въздуха"}
{"url": "https://www.24chasa.bg/novini/article/7227716", "text": "Адвокати се оплакаха, че все още нямат отговор от институциите, пред които се жалваха за обиски на кантори преди Нова Година. Те припомниха, че близо 200 защитници поискаха с писмо от главния прокурор проверка заради обиските. Писмото беше изпратено и до председателя на Висшия адвокатски съвет, министъра на правосъдието, Висшия съдебен съвет, Омбудсмана и Съюза на юристите в България, информира БТА. Според адвокатите действията на разследващите преди Нова Година били груби и незаконосъобразни посегателства срещу адвокатската независимост и неприкосновеността на адвокатските книжа и кореспонденция. От Висшия съдебен съвет адвокатите искат проверка на действията на Прокуратурата и Съда, както и да изиска съдебните актове, с който същите действия са разрешени в адвокатска кантора, за да прецени има ли нарушение на Закона и от съдиите, издали съдебните актове. Адвокатите искат от Мая Манолова да назначи също проверка. До 20 януари адвокатите очакват становище по закона за адвокатурата, за да може всички текстове да бъдат обсъдени. Александър Пелев разказа, че не в кантори, а в жилища на адвокати са правени обиски вечер, при това разследващите търсили неясно какво в книги и детски играчки, поясни Пелев, според когото действията на спецпрокуратурата били незаконни. Адвокатите са категорични, че ще излязат на протест, ако няма резултат по исканията им.", "date": "2019.01.04", "title": "Адвокати се оплакват от бездействие на институции и обмислят протест"}
{"url": "https://www.24chasa.bg/novini/article/7227209", "text": "Китай избра име за новия си луноход, който стъпи на обратната страна на Луната. Той носи името „Юту-2\", което в превод от китайски означава „нефритен заек\". В китайската митология Юту е заекът на богинята Чанъ, която живее на Луната, предава Сондата „Чанъ-4\", на чийто борд се намира лунохода, бе изстреляна на 8 декември 2018 г. в 2:23 часа пекинско време. В 10:26ч. пекинско време на 3 януари 2019 г. тя успешно кацна на обратната страна на Луната, след което луноходът започна своята мисия на повърхността. Това е първото в историята на човечеството меко кацане на изкуствен апарат на обратната страна на Луната. Китайското национално космическо управление заедно с още няколко ведомства се допита до китайците за име на лунохода. След преценка на базата на интернет гласуване бе решено той да се казва „Юту 2\".", "date": "2019.01.04", "title": "Китай избра име за новия си луноход"}
{"url": "https://www.24chasa.bg/novini/article/7227732", "text": "Населението на Китай, най-многобройното в света, е отбелязало спад през миналата година - за пръв път от най-малко 70 години, предаде Франс прес. Официалните данни ще станат известни по-късно този месец. Според специалиста И Фусян, преподавател в американския Университет на Уисконсин-Мадисън, миналата година китайското население е намаляло с 1,27 милиона души въпреки отмяната на политиката за едно дете. Това е нищожен спад в сравнение с общото население от 1,39 милиарда, но въпреки това е безпрецедентно в историята на основаната през 1949 г. Китайска народна република, предава БТА. Китайската политика на едно дете, често критикувана заради жестокостта си, беше въведена през 70-те години. Сблъсквайки се със застаряване на населението, от 2016 г. Пекин разрешава на всички семейства да имат по две деца. Проблемът е, че заради цената на образованието, здравеопазването и жилищата много двойки решават да все пак да останат с едно дете или дори без деца. В резултат броят на ражданията е намалял с 2,5 милиона за миналата година, казва И Фусян, а централните власти са очаквали 790 000 новородени повече. Според експерта общо за 2018 г. са родени около 10,31 милиона деца. В същото време броят на починалите достигна 11,58 милиона, показват оценките на изследователя, който се базира на местни статистики. Миналата година бележи исторически поврат, ако става дума за броя на населението, смята И. Според него тенденцията може би е дори необратима, имайки предвид намаляването на броя на жените в детеродна възраст. \"Китайското население отбеляза спад за пръв път от 1949 г., проблемът със застаряването се засили и динамиката на икономиката отслабна\", подчертава И. Китайското население в работоспособна възраст (16-59 години) е намаляло с близо 5,5 милиона души през 2017 г., за шеста поредна година, достигайки 902 милиона души (65 на сто от населението). По оценки на правителството броят на хората на 60 и повече години е бил 17,3 на сто от населението в края на 2017 г., но се очаква до 2050 г. броят им да достигне 35 на сто (487 милиона души).", "date": "2019.01.04", "title": "През 2018 г. китайското население е отбелязало спад за пръв път от 70 г. насам"}
{"url": "https://www.24chasa.bg/novini/article/7227739", "text": "Не подлагаме на съмнение легитимността на Доналд Туск като председател на Европейския съвет, но не го признаваме за представител на Полша, а на Германия, макар и неофициален. Това заявява в публикувано днес интервю полският външен министър Яцек Чапутович, цитиран от БТА.  Пред седмичника \"Полска\" Чапутович припомня, че през 2017 г. правителството във Варшава е номинирало за поста председател на Европейския съвет друг политик - Яцек Сариуш-Волски. Министърът добавя, че тогава часове преди срещата на върха на ЕС германският канцлер Ангела Меркел е издигнала кандидатурата на Туск, което означава, че той е бил \"представител на Германия, макар и неофициален\". \"Избирането на Туск беше законно, но много съмнително от етична гледна точка. За първи път бе избрана личност от дадена страна, без тя да бъде посочена от нейното правителство\", казва Яцек Чапутович. Първият дипломат на Полша казва, още, че след преизбирането на Доналд Туск за втори 2,5-годишен мандат (по предложение на председателстващата Малта) Европейският съюз е трябвало да прецизира процедурите си за избор на ръководители, но никой не се е заел с тази задача. \"Осъзнаването, че Туск не е бил представител на Полша, а, да речем, на Германия, може да затрудни завръщането му в политическия живот в Полша\", заключава полският външен министър Яцек Чапутович. Освен изборите за Европейски парламент тази година в Полша ще се състоят и парламентарни избори.", "date": "2019.01.04", "title": "Полският външен министър: Полша не смята Доналд Туск за свой представител в ЕС"}
{"url": "https://www.24chasa.bg/novini/article/7227747", "text": "ългарката Детелина Събева е сред тримата обвинени от федерален съд в САЩ за кредитна измама в особено големи размери. Заедно с Андрю Пиърс и Сурджан Сингх - двама нейни бивши колеги от банка \"Креди сюис\" (Credit Suisse), Мануел Чанг - бивш финансов министър на Мозамбик и ливанеца Жан Бустани от фирма в Абу Даби тя е заподозряна в участие в схема за измама в размер на близо 2 млрд. долара. От цялата операция в периода 2011-2016 г. те са присвоили за подкупване на официални лица и за себе си поне 200 млн. долара,  Събева, която е представена като бивш вицепрезидент на поделението на Credit Suisse за глобални инвестиции, е била арестувана в Лондон в четвъртък заедно с Пиърс и Сингх. След това 37-годишната българка е пусната от съда под гаранция, докато е в ход процедура за екстрадирането на тримата в САЩ. Мануел Чанг е задържан в събота в Йоханесбург при опит да отпътува с полет за Дубай. Бустани е арестуван в сряда на международното летище \"Кенеди\" в Ню Йорк. Подробности за делата им са описани в обвинението по делото \"САЩ срещу Бустани\" (U.S. v. Boustani, 18-cr-681), повдигнато във федерален съд в Бруклин. Никой от адвокатите на петимата не коментира за медиите, а говорителка на Credit Suisse казва, че \"обвинението показва, че бившите служители са саботирали правилата на банката за вътрешен контрол, действали са за лична облага и са прикривали тази си дейност от банката\". Credit Suisse не е обвинена и обещава изцяло да сътрудничи на разследването. САЩ искат екстрадиране на бившите банкери по 4 обвинения: заговор за пране на пари, заговор за нарушаване на американския закон срещу корупционни практики в чужбина, заговор за измама с ценн икнижа и измама на инвеститори. Схемата е подготвяна още през 2011 г. и започва през 2013 г. със сделка между Мозамбик - една от бедните страни в света - за заем от международни инвеститор с цел разработване на морски проекти, включително за преработка на риба тон и брегова защита. Получатели са държавните дружества Ematum и ProIndicus, както и държавният фонд Mozambique Asset Management. \"Файненшъл таймс\" допълва, че това се случва докато Мануел Чанг е финансов министър и посред обещания за допускане на инвестори до офшорни газови полета на Мозамбик. Размерът на заемите, обаче, е частично скрит от Международния валутен фонд и чуждестранните донори на Мозамбик. Заемите са за държавни предприятия и гарантирани от държавата. Когато проектите рухват към края на 2015 г и началото на 2016 г., в Мозамбик избухва остра финансова криза. МВФ научава за скандала през 2016 г. и спира финансовата помощ. Последва рязко забавяне на една от най-бързо развивалите се дотогава африкански икономики и замразяване на инвестициите в добив на природен газ. Събева е била в продължение на над 3 години в ръководството и на вече закритата лондонска консултантска компания Discovery Capital Limited заедно с новозеландеца Андрю Пиърс и германеца Доминик Шултенс.", "date": "2019.01.04", "title": "Българка е обвинена за банкова измама за 2 млрд. долара, довела до фалит Мозамбик"}
{"url": "https://www.24chasa.bg/novini/article/7227779", "text": "Рецидивист е установен и задържан в полицейския арест. Изяснено е, че на 30 октомври миналата година, около 23.00 ч., на булевард в града той нападнал и бил 65-годишен местен жител, след което му отнел мъжки кожен портфейл, с пари, лична карта, шофьорска книжка, дебитни и осигурителни карти, мобилен телефон. По случая веднага било образувано досъдебно производство, а в хода на разследването 30-годишният криминално проявен и лежал в затвора жител на Берковица, попаднал в полицейския капан. Намерен е мобилният телефон на потърпевшия. Продължава работата по документирането на случая.", "date": "2019.01.04", "title": "Рецидивист нападнал, бил и ограбил 65-годишен мъж от Монтана"}
{"url": "https://www.24chasa.bg/novini/article/7227774", "text": "Съвместен проект на четири черноморски държави - България, Турция, Румъния и Украйна - е насочен към увеличаване на популацията на делфините в Черно море, информира БТА. Специалистите посочват, че след въведената през 1983 г. забрана срещу лова на делфини в Черно море, е отбелязан ръст в популацията на морските бозайници, но според тях той все още не е задоволителен. В рамките на проекта тази година ще се извърши преброяване на делфините в региона на четирите черноморски държави. С два самолета ще бъдат проучени акваториите на България, Турция, Румъния и Украйна. В изпълнението на проекта от турска страна участват Фондацията за морски проучвания (ТЮДАВ) и Факултетът за морски науки към Черноморския технически университет в град Трабзон. Договорено е работата на терен да започне през лятото на 2019 г., посочи представител на ТЮДАВ. \"Това ще бъде първият по рода си проект с такова внушително участие в Черноморския регион и му отдаваме много голямо значение. Така ще се сдобием с данни за количеството и разпространението на морските бозайници в черноморските области. Резултатите от проучванията ще ни дадат възможност да набележим мерки за увеличаване на популацията на делфините и защитата им\", посочи представителят. Той очаква също проектът да съдейства за активизиране на обмена на информация и на сътрудничеството по този въпрос между черноморските държави. Финансирането на проекта на стойност 500 хиляди евро ще се поеме от Генерална дирекция \"Околна среда\" на ЕС. Турският специалист, проф. д-р Айхан Деде от Истанбулския университет, посочи, че не разполагат с категорични данни за видовете, големината и количествата на популацията на делфини в Черно море. \"Но в резултат на проучванията установихме,че няколко хиляди са главно от видовете Афала, Муткур и Белокоремен делфин. Смятам, че след завършването на проекта и благодарение на него ще разполагаме с истински научни данни\", казва той. Според друг турски специалист, доцент д-р Арда Тунай, въпреки забраната, въведена през 1983 г., черноморските делфини не са достатъчно защитени. Предполага се, че през 20 в. в Черно море са били уловени 4-5 млн. делфина. \"Замърсяванията в Черно море, недостигът на храна поради масовия риболов, епидемии са сред причините за намаляване на популацията на делфините, които изискват сериозни грижи\", казва той. В последно време ръководители на редица черноморски рибарски кооперативи се обявиха за отмяна на забраната за улов на делфини. Според твърденията им популацията на делфините в Черно море се е увеличила за сметка на намаляването на популацията на някои рибни видове. От ръководството на ТЮДАВ обаче окачествиха подобни твърдения като несъстоятелни и лишени от научна основа.", "date": "2019.01.04", "title": "България, Турция, Румъния и Украйна с общ проект за защита на делфините"}
{"url": "https://www.24chasa.bg/novini/article/7227776", "text": "Вчера, в хода на специализирана полицейска операция, проведена от служители на сектор \"Противодействие на криминалната престъпност\"и група \"Специализирани полицейски сили\" ОДМВР - Плевен, заедно с колегите си от Първо и Второ РУ, е задържан издирван мъж от с. Шияково. Това съобщиха от МВР. 50-годишният бил осъден на 10 години лишаване от свобода при първоначален \"строг\" режим на изтърпяване в затвора в Плевен. Присъдата е постановена преди три години и оттогава той се е укривал, за което е бил и своевременно обявен за издирване.Мъжът е открит в квартира на адрес в Плевен, незабавно е предаден на ГД \"Охрана\" за конвоиране до затвора.", "date": "2019.01.04", "title": "Мъж се укривал три години от присъда в Плевен, задържаха го"}
{"url": "https://www.24chasa.bg/novini/article/7227800", "text": "МВР отчита намаление на тежките пътнотранспортни произшествия в периода между 21 декември 2018 г и 1 януари 2019 г. в сравнение с миналата година, информираха от пресцентъра на вътрешното ведомство. Регистрирани са 130 тежки транспортни произшествия с 13 загинали и 165 ранени, а за предишния период са отчетени 185 катастрофи, при които са загинали 28 души и са били ранени 246 души. Пътна полиция е издала 25 457 фиша по време на празничните дни. От тях 14 066 са електронни. За същия период са били съставени 4670 акта за административни нарушения. На 271 водачи временно е отнето свидетелството за управление на моторно превозно средство заради алкохол в кръвта или употреба на наркотични вещества. На собствениците на 134 моторни превозни средства е прекратена регистрацията, поради това, че са шофирали след употреба на забранени вещества.", "date": "2019.01.04", "title": "МВР отчита намаляване на катастрофите и загиналите между празниците"}
{"url": "https://www.24chasa.bg/novini/article/7228025", "text": " е бил освободен тази сутрин, съобщава в електронното си издание вестник \"Катимерини\". Маврикос беше отвлечен на 27 декември от неизвестни лица пред дома си в Пирея. Според първоначалните информации той се намира в главната дирекция на полицията и дава показания, предава БТА. Бизнесменът беше в неизвестност от деня на изчезването си, а извършителите не са влизали в контакт с неговите близки. Според информациите, които станаха известни в деня на отвличането, извършителите са били четирима, облечени с униформи, които напомняли полицейски.", "date": "2019.01.04", "title": "Освободиха отвлечения на 27 декември гръцки бизнесмен"}
{"url": "https://www.24chasa.bg/novini/article/7228006", "text": "Крадените картини на Владимир Димитров-Майстора и Димитър Киров-Ди Киро са били открити в антикварен магазин в София, научи \"24 часа\". Собственикът му ги купил от друг мъж. Продавачът преди също имал антикварен магазин, но го затворил. В момента търгувал с изкуство от дома си. Именно той продал картините на Майстора и Де Киро на антикваря, в когото са намерени 9 платна. Засега двамата задържани са обвинени в укривателството на картините, но не и за тяхната кражба. Полицията издирва още 2-ма души, които също са пласирали картините. Крадците засега не са задържани.", "date": "2019.01.04", "title": "Картините на Майстора открити у антиквар, купил ги от колега"}
{"url": "https://www.24chasa.bg/novini/article/7228047", "text": "Въпреки усилията за подобряване на ситуацията и протестите срещу половото неравноправие, жените в Меката на киното остават малцинство - само осем процента от най-касовите 250 филма в северноамериканския бокс-офис през 2018 г. са режисирани от дами, съобщават Асошиейтед прес и Ройтерс, цитирани от БТА.  Двадесет и първият годишен доклад \"Celluloid Ceiling\" на Центъра за изследване на жените в телевизията и киното към университета на Сан Диего показва, че процентът на представителките на нежния пол зад камера през миналата година е спаднал с три на сто спрямо предходната. Въпреки че през последните години неравноправието между половете във филмовата индустрия често е във фокуса на общественото внимание, настоящият доклад показва, че възможностите за жените не се подобряват. Процентът на дамите режисьори сред създателите на най-касовите продукции през 2018 г. е по-нисък, отколкото е бил през 1998 г., когато е направено първото подобно проучване. Тогава девет процента от най-успешните филми са били дело на жени. Докладът показва също, че през 2018 г. 20 процента от всички ключови фигури зад 250-те най-успешни продукции - режисьори, сценаристи, продуценти, изпълнителни продуценти, монтажисти и оператори, са били жени - с два процента повече, отколкото през 2017 г. Според авторите на доклада отбелязаният скромен напредък е свидетелство за индустрия, която упорства срещу промяната. Най-голям напредък за дамите е отчетен сред сценаристите и продуцентите на най-касовите филми - съответно 16 и 21 процента от тях са били жени, с по пет процента повече, отколкото през 2017 г.", "date": "2019.01.04", "title": "Жените все още са малцинство в киното"}
{"url": "https://www.24chasa.bg/novini/article/7228049", "text": "Лек автомобил, \"тапициран\" с над 80 килограма тютюн за наргиле, се опита да премине границата ни с Турция през пункта ни в Малко Търново. Това съобщиха от пресцентъра на митницата. Колата е влизала от съседната ни страна. Тя е марка \"Citroen Xsara Picasso\" с австрийски регистрационен номер и е управлявана от румънски гражданин. Той е пътувал сам и пред българските митнически служители заявил, че не внася нищо за деклариране. При щателната проверка в хале митническите служители са открили във фабричните кухини на четирите врати на колата, в калниците, под пода и джантите на резервната гума общо 83 пакета. Всеки от тях съдържал 1 килограм недеклариран тютюн за наргиле с марка \"AL FAKHER\", с различни аромати. На шофьора е съставен акт за нарушение. Пред нашите власти той обяснил, че купил тютюна от Истанбул за лична употреба. Недекларираната стока е с пазарна цена около 21 хиляди лева и акциз 12 616 лева. За обезпечение на евентуални вземания по съставения акт е задържан и лекият автомобил.", "date": "2019.01.04", "title": "Кола,\"тапицирана\" с над 80 кг тютюн за наргиле, се опита да премине границата през Малко Търново"}
{"url": "https://www.24chasa.bg/novini/article/7227981", "text": "Зеленото трамвайно трасе в София ще бъде удължено и ще стига от Руски паметник до пл. \"Македония\". Около него ще има линеен парк, пешеходна алея и велоалея. Това съобщи главният архитект на София Здравко Здравков. Удължаването на зелената трамвайна линия е част от проекта за реконструкция на цялото трасе на трамваите по линия 5. Предвижда се промяна в паркирането в участъка на зеления трамвай, като местата се намаляват от 200 на 163. Колите ще спират успоредно в локалите, а не перпендикулярно както сега. Ще се оформят малки пиацети, които ще са места за отдих и за игра. Ще обогатим озеленяването и така от двете страни трамвайното трасе ще се оформи линеен парк, обясни арх. Здравков. Консултанти по промяната на проекта за зеленото трамвайно трасе е френското архитектурно бюро \"Вилмот архитекти\", които са работили и по Шан-з-Елизе. В екипа има и българска архитектка. Столичният кмет Йорданка Фандъкова постави срок до средата на април да е готов работния проект за трасето, за да може да се обяви обществена поръчка за избор на изпълнител на реконструкцията на цялата трамвайна линия 5. Самите дейности вероятно ще стартират през 2020 г. За ремонта са осигурени средства от Оперативна програма \"Региони в растеж\". Той трябваше да стартира тази година, но в края на 2018 г. класираните на първо място \"Джи Пи груп\" се отказаха от подписване на договор и Фандъкова реши да бъде обявена нова процедура. Пускането на поръчката обаче не може да се случи, докато не са готови работните проекти. Проектът предвижда около зеленото трамвайно трасе да има 467 дървета и 3720 кв. м тревни площи.                                                                                                                                                                                                                                                                                                                       ", "date": "2019.01.04", "title": "София удължава зеления трамвай до пл. \"Македония\", прави и линеен парк около него"}
{"url": "https://www.24chasa.bg/novini/article/7227896", "text": "Предвид прогнозата за опасно студено време през идващата седмица, Главна инспекция по труда напомня на работодателите, че трябва да предприемат специални мерки за опазване живота и здравето на работещите. Това се посочва в прессъобщение на ГИТ. При наличие на оранжев и червен код за неблагоприятни климатични явления - ниски температури, снеговалеж, вятър, дъжд и др., работодателите са задължени да съобразят условията на труд с изискванията на наредбата за минималните изисквания за микроклимата на работните места. Могат да бъдат предприети организационни и/или технически мерки за минимизиране на риска. Такива могат да бъдат промяна на работното време с цел избягване на полагане на труд в най-студените часове на денонощието; въвеждане на по-чести почивки; промяна на типа работа, като се възлага такава, която е по-безопасна при дадени условия; осигуряване на подходящо работно облекло; на лични предпазни средства или средства за колективна защита (в случая такива, които предпазват от преохлаждане и измръзване); на помещения с условия за възстановяване на топлинния баланс на организма; топли напитки и т.н. Трябва да бъде осигурено наблюдение или средства за комуникация с работещите на открито на изолирани работни места, както и първа медицинска помощ и условия за подходящо транспортиране при внезапно влошено здравословно състояние до медицинско заведение. В Наредбата за минималните изисквания за микроклимата са описани също оптималните и допустимите минимални и максимални стойности на температурата на въздуха в студения и топлия период на годината при лека, средно тежка и тежка физическа работа в закрити помещения. При ниски температури оптималните стойности варират между 16 и 23 градуса, а допустимите - от 13 до 25 градуса, като по-ниски температури са допустими съответно при тежката физическа работа. При прогноза за неблагоприятни климатични условия контролните органи на Агенцията изследват доколко са спазени изискванията на Наредбата при всяка проверка. Данните от контролната дейност в предходни години показват, че получените сигнали при ниски и високи температури са единични и най-често са от работещи в закрити помещения. При работа на открито работодателите като цяло се съобразяват с неблагоприятните климатични условия и предприемат мерки за ограничаване на негативното им въздействие, най-често организационни - промяна на работното време или се възлага друга работа, при която това негативно въздействие се минимизира, допълват от ГИТ.", "date": "2019.01.04", "title": "Работодателите трябва да съобразят условията на труд със студеното време"}
{"url": "https://www.24chasa.bg/novini/article/7228057", "text": "Като се изключи евентуално унищожително съдебно решение срещу него по редица твърдения за корупция, израелският министър-председател Бенямин Нетаняху изглежда върви към преизбиране и исторически пети мандат на поста след предстоящите избори на 9 април. Неговото управленско дълголетие отчасти се дължи на избирателната система на Израел, водеща до фрагментиран парламент и позволяваща на Нетаняху да управлява с едва една четвърт от гласовете за своята управляваща партия \"Ликуд\". През първата седмица от предизборната кампания вече имаше замайваща поредица от маневри - стари партии се разцепиха и се появиха нови, като повечето ходове, изглежда, работеха в полза на Нетаняху. Да погледнем как протичат изборите в Израел и факторите, които определят как се съставя правителството на страната. Израелската демокрация действа въз основа на парламентарна система, при която правителството се нуждае от мнозинство, за да управлява. Тъй като нито една партия никога не е печелила повече от 61 места в 120-членния израелски Кнесет, необходимо да се съставя коалиция. През първите три десетилетия от съществуването на Израел основополагащата социалистическа Партия на труда нямаше проблеми да състави управляваща коалиция, като включваше в своите правителства една или две малки партии, а твърдолинейната \"Ликуд\" и нейната предшественичка обикновено изпълняваха ролята на главна опозиционна партия. Откакто през 1977 г. за първи път дойде на власт, \"Ликуд\" създава коалиции с други десни партии или съставя т.нар. правителство на единството с Партията на труда. През 90-те години на 20 век Израел за кратко изпробва преки избори за министър-председател, но бързо се върна към гласуване за партии, а не за личности. След избори израелският президент избира партийния лидер, който според него има най-голям шанс да създаде коалиция. Тази задача става по-сложна, след като по-малки партии, в които личностите имат определяща роля, засилват своите позиции. Коалициите напоследък включват много средно големи партии, които често имат разногласия помежду си. Борбите за власт продължават дълго след изборите. При отсъствието на големи партии фокусът се измества към неофициални блокове от политически партии със сходни идеологии и интереси. Повечето социологически проучвания показват, че \"Ликуд\" вероятно ще спечели около 30 места, но партията обикновено постига мнозинство, обединявайки се с традиционни свои националистически и ултраортодоксални съюзници. Левоцентристкият блок, който по традиция се застъпва за договарянето на сделка с палестинците за тяхна държава, губи подкрепа. Той не успява да постигне мнозинство. Партиите, представляващи арабското малцинство в Израел, не са канени да се включват в коалициите. Тази аритметика позволи на Нетаняху да дойде на власт през 2009 г., въпреки че партията му завърши втора. \"Нетаняху е блоков, а не индивидуален играч. Единствената му грижа е да събере 61 места\", каза политическият коментатор Амит Сегал. Няколко центристки партии с по-амбициозни програми объркват сметките през последните години, защото са в състояние да наклонят везните или надясно, или наляво. Но различните комбинации засега не могат да доведат до \"блокиращо мнозинство\" срещу Ликуд. Настроените против Нетаняху сили от години жадуват да се обединят в единна листа, която сериозно да му се противопостави. Но засега има повече разцепление, отколкото обединение. От сегашните 10 фракции в парламента три вече се раздробиха. Двама бивши началници на генералния щаб на армията също така обявиха създаването на нови партии. Има голяма вероятност в следващия парламент да влязат цели 15 партии, което ще е рекорд. За да влезе в парламента, дадена партия трябва да получи поне 3,25 процента от гласовете. Партиите, запълващи определени ниши, и тези, които са съсредоточени върху една тема, често не прескачат бариерата, а подадените за тях гласове се губят. Затова съобщението от миналата седмица, че двама министри националисти - Нафтали Бенет и Аелет Шакед, напускат своята партия \"Еврейски дом\", подкрепяща заселническата политика, за да създадат нова дясна партия, може да е лоша новина за Нетаняху. Без тях има опасност \"Еврейски дом\" да не прескочи бариерата. Съобщава се, че партията води преговори за обвързване с други крайни партии от десницата. Независимо от фрагментацията на десницата Нетаняху остава нейният единствен надежден кандидат за министър-председател. Но сред левоцентристите неколцина се смятат за достойни претенденти и са се заели да си съперничат. Най-новото лице е пенсионираният генерал-лейтенант и бивш началник на генералния щаб на армията Бени Ганц, който наскоро се включи в надпреварата и според социологическите проучвания е на второ място далеч след Нетаняху. Фактът, че за обществото той е най-популярната алтернатива още преди да е казал и дума за своите възгледи, говори, че избирателите в Израел жадуват за нови варианти. Ганц е просто поредният спасител. През 2013 г. бившият телевизионен водещ Яир Лапид създаде центристката партия \"Йеш атид\", която се превърна във втората по големина формация в Израел. През 2015 г. съсредоточената върху икономиката партия \"Кулану\" на Моше Кахлон неочаквано стана решаващ фактор за властта. Далеч назад остава Партията на труда, която падна до най-ниското си ниво в историята и според социологическите проучвания подкрепата й е в диапазона на едноцифрените числа. Тя е затънала във вътрешни конфликти, които излязоха на преден план тази седмица, когато лидерът й Ави Габай драматично развали съюза с бившия външен министър Ципи Ливни на живо по телевизията. Сега Ливни си търси нов дом. Бившият министър на отбраната и някогашен началник на генералния щаб на армията Моше Яалон също създаде нова партия. Това направи и Орли Леви-Абуксис, дъщерята на бившия предан член на \"Ликуд\" Давид Леви, чиято икономическа програма изглежда насочена към привличане на някои по-леви избиратели от работническата класа. Бившият министър-председател Ехуд Барак, който се застъпва за голямо обединение между настроените против Нетаняху сили, също е готов да се включи в играта. Самият министър-председател, изглежда, наблюдава развиващата се драма със задоволство. По време на държавно посещение в Бразилия той се присмя на опозицията, като сподели в Туитър клипче на \"Ликуд\", показващо две котки, които се бият върху кожен диван. \"Не се бъркам в начина, по който левицата разделя своите гласове\", написа той. \"За мен важното е десницата да състави следващото правителство и да продължи да води Израел.\" (От БТА)", "date": "2019.01.04", "title": "Политически коментатор: Нетаняху е блоков, а не индивидуален играч"}
{"url": "https://www.24chasa.bg/novini/article/7228070", "text": "Британският външен министър Джереми Хънт предупреди днес Москва, че Лондон няма да приеме хора да бъдат използвани за дипломатически шахмат, предаде Франс прес, цитирана от БТА.  Изказването на Хънт е във връзка със задържането от руските власти на обвинения в шпионаж американски и британски гражданин Пол Уилан. \"Изключително сме разтревожени за него и за семейството му\", заяви Хънт пред Би Би Си и отбеляза, че Великобритания все още не е получила консулски достъп до Уилан, който е поискал помощ от британските власти. Говорителката на руското външно министерство Мария Захарова потвърди днес, че Лондон е поискал консулски достъп до Пол Уилан, е британски поданик. Молбата за достъп се обработва, посочи Захарова, цитирана от ТАСС. Адвокатът на Уилан съобщи вчера, че руското правосъдие е повдигнало срещу арестувания в Москва на 28 декември негов клиент обвинение в шпионаж. Руската Федерална служба за сигурност твърди, че е арестувала Пол Уилан, докато е извършвал шпионска акция. Уилан отрича. Ако бъде признат за виновен, може да получи до 20 години затвор, отбелязва Франс прес.", "date": "2019.01.04", "title": "Лондон предупреди Москва да не разиграва дипломатически шахмат"}
{"url": "https://www.24chasa.bg/novini/article/7228069", "text": "Преспанското споразумение не може да бъде променено в бъдеще, уверява премиерът на Република Македония Зоран Заев в интервю пред гръцки медии. Заев изразява увереност в успешното завършване на процеса на конституционни промени в македонския парламент, независимо от съпротивата на президента Георге Иванов, предава БТА. Македонският премиер казва, че той и гръцкият му колега Алексис Ципрас са пренебрегнали политическата цена (за тях самите - б.ред.) и са сключили едно споразумение, което има само положителни последствия за двата народа и двете страни. Заев подчертава, че конституционната промяна по отношение на гражданството не оставя никакво поле за превратни тълкувания, а по отношение на езика казва, че има съответното решение на ООН, в което се уточнява, че той принадлежи към групата на славянските езици. Заев отправя критика към политиката на архаизиране на предшественика си Груевски, като отбелязва, че страната е платила висока цена за тази политика в миналото и няма да повтори същата грешка. Македонският премиер прави ясно разграничение между историческото наследство на страната си и на Егейска Македония и признава отделното антично гръцко наследство и история на тази област. По отношение на присъединяването на страната към НАТО и противопоставянето на Русия на това, Заев заявява, че Скопие не застава срещу никого и има за единствена цел мира и стабилността, като дава да се разбере, че извън евроатлантическите структури Македония би била изправена пред сериозни екзистенциални рискове.", "date": "2019.01.04", "title": "Заев: Преспанското споразумение не може да бъде променено в бъдеще"}
{"url": "https://www.24chasa.bg/novini/article/7228059", "text": "\"24 часа\" много помогна като публикува снимките на откраднатите картини на Майстора и на Димитър Киров. Не съм на себе си от радост, каза съпругата на Ди Киро Русалия Кирова. Вчера тя не знаеше на кой свят се намира от притеснение. Благодарение на нейната прозорливост обаче се разбра бързо кои са ограбените платна. И това улесни криминалистите да ги намерят. През 2016 г. Русалия посетила бащината си къща на бул. \"Сливница\" в София и със собствения си фотоапарат заснела картините. \"Ей така, исках да си ги имам за спомен, макар и на снимки. Една част са на чичо ми Владо - това са портрети на мама, на брат ми, на мен, на дядо и на баба, а другите картини са на моя съпруг Димитър Киров\", обясни балерината, която живее в Пловдив. По време на обира Русалия била на гости на племенника си Павел Антонов в Будапеща. \"Известиха ни за кражбата на 2 януари и посред нощ кацнахме в София. Сетих се, че ограбените картини съм ги заснела и фотосите са в жилището ми в Пловдив\", припомни тя. Бързо пристигнала в Пловдив и изнамерила с треперещи ръце фотосите. По най-бързия начин ги занесла във фотостудио, за да ги преснимат и изпратят на племенника й Павел Антонов. Преди той да ги получи, \"24 часа\" успя да се сдобие с тях и светкавично ги публикува на сайта си и в хартиеното издание. \"Изключително много помогнахте, за което ви благодаря\", признателна е Русалия. Ден по-рано тя не можеше да говори от притеснение. Освен загуба на родова памет, ставаше въпрос и за много пари. Според експерти задигнатите платна се изчисляват на десетки хиляди евро, а някой говорят и за стотина хиляди. \"Подскочих от радост, когато Павел ми се обади с думите: \"Лельо, намериха ги!\". \"Слава богу, спасихме ги\", кръсти се Русалия. Според нея племенникът й сега ще вземе мерки, за да опази ценните платна. \"Къщата на \"Сливница\" ще се бута, като ще се запази фасадата с фреската, дело на моя съпруг. Тя ще бъде вградена в бъдещата сграда, където ще има артцентър с галерия. В нея ще бъдат изложени картините на Майстора, на Митко и на други големи художници. Така много хора ще могат да ги виждат. Ще има и помещение за културни прояви. Племенникът ми ще направи това със съдружници\", разкри Русалия. За една нощ Димитър Киров направил фреската на фасадата на къщата на бул. \"Сливница\". Докато рисувал, компания му правили актьорите Стефан Мавродиев и Милен Пенев, а художникът Петър Дочев му помагал, като бъркал и носел вар. На фасадата в цял ръст е изобразен Майстора, който често посещавал дома. \"Той е първи братовчед на дядо ми Павел Георгиев. Винаги когато идваше на гости, го посрещах с “Добре дошъл, чичо Владо!” , припомня Русалия. Когато тръгвала да го здрависва, той се дърпал: \"Не, няма да ми пипаш ръката! Младостта не бива да се докосва до старостта!” “Беше много благ човек и много ни обичаше нас, децата. Носеше шоколади от Италия на мен и на брат ми Павел, когото много харесваше, защото беше по-тих, по-мирен и с много хубави черти за портрет”, спомня си Русалия. Още пази като реликва скъп подарък от Майстора. Донесъл й от Италия кутия с водни бои, в която палецът се вмъквал и това я правело удобна за държане. Когато боите свършили, Русалия си сложила в нея гримовете. Ползвала я и в операта като балерина. Когато се запознала с Димитър Киров, той не подозирал, че е родственица на Майстора. “Съвсем се сбърка, като дойде у нас да ми иска ръката и видя картините му по стените”, казва музата на Ди Киро. За това той е изобразил на фасадата в цял ръст големия художник, а на хора от фамилията е направил портрети. Има ги и двамата с Русалия. \"Бях 9-годишна, току-що приета в балетното училище, когато чичо Владо ме накара да му позирам за портрет в двора на дядо в София. Аз през цялото време танцувах, движех се. Майстора ми се скара: “Теб не мога да те рисувам! Непрекъснато мърдаш.” Затова и в портрета, който излезе изпод четката му, гледам малко странно”, смее се Русалия.", "date": "2019.01.04", "title": "Публикуваните в \"24 часа\" снимки на откраднатите картини помогнали за намирането им"}
{"url": "https://www.24chasa.bg/novini/article/7228084", "text": "Полицаи в щата Илинойс изпаднаха в паника, след като напориста катерица се опита да нахлуе в приемната на управлението им, предава агенция ЮПИ, цитирана от БТА.  Блюстителите на реда от управлението в окръг Макхенри пуснаха видео в Ютюб, в което се вижда как униформените се опитват да прогонят катерицата от приемната. В един от кадрите се вижда как един от полицаите панически се качва на стол, за да избегне рунтавелката. В коментар към клипа се казва с чувство за хумор, че блюстителят на реда не се бил изплашил, а се спасил на стола \" от тактически съображения\". Катерицата била прогонена от полицейското управление, без да бъдат дадени жертви и си заминала по живо по здраво. ", "date": "2019.01.04", "title": "Полицаи изпаднаха в паника заради напориста катерица (Видео)"}
{"url": "https://www.24chasa.bg/novini/article/7228101", "text": "ГЕРБ проведе първо заседание на Националния предизборен щаб на партията за предстоящите европейски и местни избори през 2019 година. По време на заседанието беше утвърдена структурата на Националния предизборен щаб, който ще се ръководи от заместник-председателя на партията и председател на парламентарната група на ГЕРБ Цветан Цветанов. В периода 7 – 11 януари 2019 г. Националният предизборен щаб трябва да изработи методическите указания, хронограмата и организационната подготовка за сформиране на областните и общинските предизборни щабове за двата избора, беше решено на срещата. Утвърждаването на щабовете ще приключи до 20 януари. На днешното заседание Националният предизборен щаб обсъди и сроковете за провеждане на събрания за номиниране на кандидати за евродепутати и организационната подготовка за кампанията за европейските избори. Номинационните събрания трябва да се проведат и да приключат до 20 февруари. На 20 януари 2019 г. ГЕРБ ще проведе Национална предизборна среща в София. По време на форума Националният предизборен щаб ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ. Във форума ще вземат участие членовете на Изпълнителната и Контролната комисии на партията, народните представители, евродепутатите, членовете на областните и общинските ръководства, кметовете и представители на Общинските съвети, избрани с листата на ГЕРБ. В срещата ще се включат и министрите от квотата на партията. По време на Националната предизборна среща ще бъде обявена и инициативата за провеждане на Национален граждански диалог по основните секторни политики във всичките 29 области на страната. Гражданският диалог ще е под мотото „Европа в нашия дом“ и ще се проведе в периода от месец февруари до април тази година. По време на днешното си заседание Националният предизборен щаб на ГЕРБ разгледа и цялата хронограма за събитията на партията до 15 декември 2019 година. През следващата седмица щабът на ГЕРБ ще заседава отново.", "date": "2019.01.04", "title": "Националният предизборен щаб на ГЕРБ с първо заседание, Цветанов пак го оглавява"}
{"url": "https://www.24chasa.bg/novini/article/7228270", "text": "Природозащитници и компании, изправени пред задачата да се справят с обезлесяване и горски пожари, могат да се осланят повече на \"гласа\" на горите, вместо на сателитни изображения, предаде Ройтерс, позовавайки се на доклад, публикуван в сп. \"Сайънс\". Използването на биоакустика за регистриране, наблюдение и записване на фонови звуци, например от животни, насекоми и човешка дейност, може да осигури необходимите данни за по-ефективно опазване на горите, предава БТА. \"В една гора можете да картографирате звуковия фон и да установите какво е обичайно, след което да направите същото в плантация, дърводобивен район или ловна зона. Когато разчитате на фотокамери, рискувате те да бъдат унищожени. Аудио оборудването от друга страна може да се постави на голяма височина, където никой няма да го забележи\", обяснява съавторът на доклада Рет Бътлър. Към настоящия момент в усилията за опазване и изследване на околната среда се разчита основно на сателитни изображения, припомнят специалистите. Опожаряването на гори с цел да се освободи място за земеделски площи през 2017 г. доведе до глобална загуба на дървесна покривка с размерите на Италия. Най-големи загуби са отчетени в Бразилия, Демократична република Конго, Индонезия, Мадагаскар и Малайзия. Обезлесяването играе основно роля и в глобалното затопляне, напомнят експертите.", "date": "2019.01.04", "title": "Експерти: Да се вслушваме в \"гласа\" на горите, ако искаме да спрем обезлесяването"}
{"url": "https://www.24chasa.bg/novini/article/7228278", "text": "Мъж на 40 години е загинал, след като е паднал от Свещената скала на Акропола в Атина, съобщава \"Елефтерос типос\", цитиран от БТА.  Инцидентът е станал днес малко след 15 часа. Според очевидци мъжът, който е седял на ръба на стената, внезапно е скочил в пропастта. На мястото веднага са дошли спасителни екипи, но само са установили смъртта на жертвата. Причината за трагедията се разследва, като първоначалните информации сочат за самоубийство.", "date": "2019.01.04", "title": "Мъж е загинал след падане от атинския Акропол"}
{"url": "https://www.24chasa.bg/novini/article/7228280", "text": "Плевенските полицаи задържаха мъж, открил стрелба с пистолет по сградата на библиотека „Христо Смирненски“ в областния град. На 1 януари 2019 година, когато в сградата не е имало посетители, неизвестен е произвел към зданието. Сигнал за инцидента е постъпил в полицията в 00:10 часа. Това съобщиха от МВР. При огледа криминалистите са установили, че са нанесени материални щети на стъклена табела, четири витринни стъкла и стъклопакет на входна врата. Иззети са шест проектила. След бърза реакция и прецизна оперативна работа под ръководството на районен прокурор служители от Първо РУ – Плевен установили и задържали стрелеца – 66 - годишен от Плевен. Той е произвел отделни изстрели, а не откос. Иззето е оръжието, с което са произведени изстрелите - пистолет Валтер“, законно притежаван. При претърсване в жилището му в Плевен са намерени около 700 малокалибрени патрона 22 LR, които са иззети. Назначени са експертизи. Стрелецът е задържан за срок до 24 часа по Закона за МВР. По случая е образувано досъдебно производство.", "date": "2019.01.04", "title": "Мъж стреля по библиотека в Плевен, задържаха го"}
{"url": "https://www.24chasa.bg/novini/article/7228276", "text": "Японският премиер Шиндзо Абе заяви, че ще се опита да постигне договор за мир с Русия на предстояща по-късно този месец среща на високо равнище с руския президент Владимир Путин, предаде Ройтерс, цитирана от БТА. Срещата ще е двадесет и петата между двамата лидери. Двете страни не успяват да подпишат договор от десетилетия заради териториален спор за група острови, завзети от войските на СССР в последните дни на войната. В продължение на повече от 70 години не беше постигнат никакъв напредък по този териториалния спор между Москва и Токио, припомни днес японският премиер на прескоференция в град Исе. Няма гаранции, че на срещата ще бъде постигнато споразумение за мир, но през последните две години между Русия и Япония има безпрецедентно сътрудничество по въпроси, засягащи островите, както и в икономическата сфера, добави Абе. През септември миналата година Путин изненада японския премиер, като предложи Москва и Токио да подпишат мирен договор без предварителни условия. По-късно Абе отхвърли предложението, като повтори японската позиция, че първо трябва да бъде уреден въпросът за суверенитета над островите. След срещата им в Сингапур през ноември обаче Абе заяви пред медиите, че двамата са приели да ускорят преговорите, базирайки се на съвместно изявление от 1956 г., което предвижда Москва да прехвърли двата по-малки Курилски острова на Япония след сключване на договор за мир. В периода от 12 до 16 януари японският външен министър Таро Коно ще посети Русия и на 14 януари ще се срещне с със своя руски колега Сергей Лавров, предаде ТАСС, като цитира изявление на японското външно министерство. Двамата ще обсъдят въпроси, свързани с двустранните отношения, включително този за договора за мир.", "date": "2019.01.04", "title": "Японският премиер ще се стреми да сключи мирен договор с Русия"}
{"url": "https://www.24chasa.bg/novini/article/7228288", "text": "Европейската агенция за гранична и брегова охрана (Фронтекс) съобщи днес, че броят на нелегалните влизания в Европа е достигнал най-ниски стойности за период от 5 години, но влизането на мигранти в Испания през Средиземно море продължава да се увеличава, предаде Асошиейтед прес, цитирана от БТА.  Фронтекс посочи, че миналата година мигранти са се опитали да прекосят без разрешение външната граница на ЕС около 150 000 пъти, което е спад с 25 на сто в сравнение с 2017 г. Това се дължи на голямо намаляване на броя на хората, влезли в Италия, повечето от които тръгват от Либия или Алжир. През 2018 г. по този маршрут са регистрирани малко над 23 000 нелегални преминавания на границата. По данни на Фронтекс, в Испания миналата година са регистрирани около 57 000 нелегални преминавания на границата, което е двойно повече в сравнение от 2017 г. Държавите от ЕС продължават да спорят как да се управлява потокът от пристигнали мигранти, след като през 2015 г. в общността влязоха над 1 милион души, посочва АП.", "date": "2019.01.04", "title": "Фронтекс регистрира рекорден спад в нелегалното преминаване на границите от мигранти"}
{"url": "https://www.24chasa.bg/novini/article/7228299", "text": "Германското правителство се обърна към разузнаването на САЩ с молба за помощ при разследването на хакерската атака, която извади на показ личните данни на стотици политици, журналисти и хора на изкуството. От нападението е засегната дори и Ангела Меркел, като хакерите са публикували в интернет имейл адресите й, телефонните й номера и номерата на кредитните й карти. Германия обяви тревога за кибер нападение. Американските тайни служби са помолени за съдействие при издирване на извършителите. Засега е ясно, че данните не са източени сега, а през последните пет години и са събирани и вероятно използвани поне от 2014 година насам. Освен Меркел, пострадал е и президентът Франк-Валтер Щайнмайер, лидери и депутати от всички политически партии с изключение на „Алтернатива за Германия“. Според експерти данните с асъбрани с така наречения спиър фишинг – това е акция, при която жертвите отварят заразени имейли и предават данните си на хакерите. Нападателите са хакнали имейлите на 30 депутати от Бундестага и чрез тях те са попаднали на следващите. „Данните са събирани и преценявани систематично години наред“, смятат специалистите. Засега следите водят към крайнодесни среди в Хамбург. Една от причините да се тръгне в тази посока на разследваенто е пълната липса на източени данни от „Алтернатива за Германия“. Това според разследващите означава, че нападателите са техни симпатизанти. Не е ясно и дали публикуваните данни са всичко, което хакерите имат, или става дума за част от огромна банка с данни. Има подозрения, че поръчители на атаката са руското или китайското разузнаване. Хакнатите данни включват информация за кредитни карти, адреси, номера на мобилни телефони, лични писма и копия от лични карти. Няма потвърждение дали всички данни са истински. Самоличността и мотивите на хакерите засега са неизвестни. Атаката е организирана като коледен календар – всеки ден се „отваря вратичка“, от която изтичат поредната порция данни. Сатирикът Ян Бьомерман, също жертва на нападението, заяви, че е направил лично разследване кой стои зад него и е стигнал до мрежата от тролове, наричаща себе си „Реконкиста Германика“. Министърката на правосъдието Катарина Барли осъди изтичането на данните, което нарече сериозно и атака срещу германската демокрация. Извършителят на тази атака иска да накърни доверието в нашата демокрация и в институциите ни, каза тя и подчерта, че той трябва незабавно да бъде открит и да се изясни какви са били мотивите му.", "date": "2019.01.04", "title": "Берлин моли САЩ за помощ, търси кой стои зад хакерската атака в Германия"}
{"url": "https://www.24chasa.bg/novini/article/7228332", "text": "Украинският президент Петро Порошенко е подал първата за 2019 г. декларация за доходите си и в нея той е посочил сумата от 574 милиона гривни (около 20 милиона долара). Това се казва в украинския Единен държавен регистър на декларациите, предаде ТАСС, цитирана от БТА. Според текста на документа към 1 януари 2019 г. украинският държавен глава е получил дивиденти от инвестиционната банка \"Ротшилд\" в размер на 548,7 милиона гривни (19 милиона долара) и от фонда \"Прайм асетс кепитъл\" в размер на 26,2 милиона гривни (936 000 долара). Според украински медии доходите на Порошенко за 2018 г. са се увеличили 12 пъти в сравнение с 2017 г. Според медиите доходите му са станали 7 милиона долара. Освен това в края на декември миналата година той е декларирал още около 20 милиона долара дивиденти от инвестиционната банка \"Ротшилд\". Според ежегодния рейтинг \"Топ 100 на най-богатите украинци\", публикуван от изданието \"Новое время\", за 2018 г. Порошенко заема шесто място в класацията, като състоянието му \"се оценява на 1,1 милиарда долара, а ключовият актив се явява корпорацията \"Рошен\". Когато стана президент през май 2014 г., Порошенко обеща да се откаже от бизнес активите си, с изключение на телевизията \"Пети канал\", но така и не изпълни това. През февруари 2018 г., в отговор на упреци на журналисти, той заяви, че доходите му за времето, в което е държавен глава, са намалели и че и неговият живот не е лесен, отбелязва ТАСС.", "date": "2019.01.04", "title": "Порошенко декларирал доходи от 20 млн. долара в началото на 2019 г."}
{"url": "https://www.24chasa.bg/novini/article/7228340", "text": "Говорителят на турското външно министерство Хами Аксой реагира в писмено съобщение на думи от интервю на държавния секретар на САЩ Майк Помпейо за американския сайт Нюзмакс, съобщава турският телевизионен канал НТВ. Ние отхвърляме било от гледна точка на стил, било от гледна точка на съдържание изразите, отнасящи се за нашата страна във връзка със Сирия, използвани в интервю, дадено вчера от Помпейо за информационен сайт , заяви Аксой. Отъждествяването от Помпейо на терористичната организация ПДС/СЗН с кюрдите, ако не е умишлено, показва обезпокояваща липса на информация, посочи говорителят, предава БТА. Анкара разглежда сирийската кюрдска Партия на демократичния съюз /ПДС/ и свързаната с нея милиция Сили за защита на народа /СЗН/ като терористична организация и разклонение в Сирия на Кюрдската работническа партия /ПКК/. Вашингтон от своя страна разглежда СЗН като съюзник в борбата срещу \"Ислямска държава\" в Сирия. Анкара заплаши да предприеме операция на изток от р. Ефрат в Сирия за прочистване на района от Силите за защита на народа. Ние остро осъждаме това тази терористична организация да бъде разглеждана като партньор в борбата с ДАЕШ /арабски акроним на \"Ислямска държава\"/, подчерта Аксой. Говорителят каза, че Турция ще продължи решително борбата си срещу терористичните организации ПКК/ПДС/СЗН и ДАЕШ, които действат срещу политическото единство и териториална цялост на Сирия и представляват екзистенциална заплаха за нейната собствена национална сигурност. Било в борбата срещу тероризма, било в усилията си за намиране на политическо решение на конфликта в Сирия, Турция ще продължи да следи за спазването на правата на сирийските кюрди, изтъкна говорителят и заяви, че в момента Турция е предоставила гостоприемство на стотици хиляди сирийски кюрди, бягащи от гнета на ПДС/СЗН. Съединените щати искат да продължат да не позволяват на \"турците да избият кюрдите\" в Сирия след решението на президента Доналд Тръмп да изтегли американските войници от тази страна, заяви Помпейо. \"Важното е да направим така, че турците да не избият кюрдите, да защитаваме религиозните малцинства в Сирия, всичко това все още е част от американската мисия\", каза Помпейо в интервюто.", "date": "2019.01.04", "title": "Турското външно министерство реагира\nна изказване на Помпейо за със сирийските кюрди"}
