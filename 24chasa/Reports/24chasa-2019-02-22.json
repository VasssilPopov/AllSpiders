{"url": "https://www.24chasa.bg/novini/article/7313145", "text": "Най-голямата загуба на национален ресурс е миграцията на хора извън страната, заяви министърът на образованието и науката Красимир Вълчев на дискусия в Смолян. Той участва в граждански диалог на тема образование. Сред участниците във форума бяха евродепутатът Владимир Уручев, народните представители д-р Даниела Дариткова и д-р Красимир Събев, областният управител Недялко Славов, кметът на Смолян Николай Мелемов. Демографските проблеми и очертаващият се в следващите години и десетилетия недостиг на кадри във всички сфери бяха сред основните дискутирани теми. С инструментите на образователната политика трябва да стигнем до изключените от системата на образованието деца, посочи образователният министър. Той допълни, че наред с критиките, че сме на последните мяста в Европа по функционална неграмотност, страната ни е на челните места по четивна грамотност, с по-добри резултати дори от страни като Германия, предаде БТА.  През този програмен период в над 500 образователни институции в страната ще бъдат направени инвестиции на стойност над 700 млн. лева по програмите \"Региони в растеж\" и ПРСР, допълни министър Вълчев.", "date": "2019.02.22", "title": "Вълчев: Най- голямата загуба на национален ресурс е миграцията на хора извън страната"}
{"url": "https://www.24chasa.bg/novini/article/7312984", "text": "Ана Уинтър, главен редактор на американското издание на сп. \"Вог\", отдаде почит на Карл Лагерфелд, като припомни за щедростта му и чувството му за хумор, докато представяше изложба за модата в Милано, предаде Асошиейтед прес. Тя отбеляза, че Лагерфелд \"би харесал\" изложбата \"Лагер: Бележки за модата\" в Института по изкуството на костюмите към музея \"Метрополитън\", \"като се има пред вид чувството му за хумор\". Изложбата ще покаже и модел от Лагерфелд - един от 120-те, дарени от него на нюйоркския музей. Ана Уинтър изрази уважението си към Карл Лагерфелд, когото нарече \"голям приятел и значим дарител\". Докато говореше, гласът й трепереше.", "date": "2019.02.22", "title": "Главната редакторка на \"Вог\" отдаде почит на Карл Лагерфелд в Милано"}
{"url": "https://www.24chasa.bg/novini/article/7313024", "text": "Кабинетът на президента на Северна Македония Георге Иванов остро осъди актовете на насилие, които се случиха вчера в затвора в Скопие, съобщи МИА, цитирана от БТА. Сигурността на всички задържани трябва да бъде гарантирана от управата на затвора и не може да има извинение за подобни инциденти, заяви Иванов. Наказателно-поправителните институции в страната трябва да защитават психическата, физическата и моралната цялост на затворниците, включително тяхното право на лична сигурност, заяви кабинетът на президента в съобщение за медиите. Кабинетът цитира член 10 и член 11 от конституцията, които казват, че човешкото право на живот е неотменимо и човешкото право на физическо и морално достойнство е неотменимо. Всяка форма на мъчение или нечовешко или обидно поведение или наказание са забранени. Кабинетът на президента заяви, че очаква случаят да бъде разрешен възможно най-скоро. ", "date": "2019.02.22", "title": "Македонският президент осъди инцидента в затвора в Скопие"}
{"url": "https://www.24chasa.bg/novini/article/7313026", "text": "Млад човек бе изгонен от Австрия след като 45 пъти управлявал автомобил без шофьорска книжка, а за тези нарушения са му били наложени глоби в размер 135 хиляди евро, съобщи Макфакс, цитирана от БТА.  Става дума за 23-годишен мъж, роден в Босна и Херцеговина, който прекарал целия си живот в Австрия. Заради извършените нарушения младежът е бил заплашен с наказание три години затвор. Властите решили човекът да бъде изгонен от Австрия, тъй като е заподозрян за още няколко нарушения, включително за търговска измама.", "date": "2019.02.22", "title": "Изгониха 23-годишен босненец от Австрия, \n45 пъти карал без шофьорска книжка"}
{"url": "https://www.24chasa.bg/novini/article/7313065", "text": "На Учебен полигон „Ново село“ започва съвместната българо-американска подготовка, която ще продължи до 19 октомври 2019 г. В нея ще участват сили и средства от Министерството на отбраната, структурите на пряко подчинение на министъра на отбраната и Българската армия. За целите на подготовката от днес, 22 февруари, започва предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 „Брадли“, хеликоптери UH-60 „Blackhawk“ и HH-60 „Pave Hawk“, самоходни минохвъргачки М1064, транспортна, спомагателна и ремонтна техника. В рамките на съвместната тренировка ще бъдат провеждани стрелби на Учебен полигон „Ново село“ и тренировъчни полети на военните хеликоптери.", "date": "2019.02.22", "title": "Съвместна българо-американска подготовка ще се проведе на Учебен полигон „Ново село“"}
{"url": "https://www.24chasa.bg/novini/article/7313088", "text": "Двойниците на лидерите на САЩ и Северна Корея Доналд Тръмп и Ким Чен-ун бяха задържани и разпитвани от полицията във виетнамската столица Ханой, където другата седмица истинските Тръмп и Ким ще проведат втората си среща на върха, предаде Франс прес, цитирана от БТА.  Хауърд Екс, имитиращ от години Ким, и Ръсел Уайт, дългогодишен имитатор на Тръмп, провеждаха собствена среща на върха в телевизионно студио в Ханой. Там двамата даваха интервю, когато се появиха полицаи и ги задържаха за разпит. Полицаите ни казаха да спрем с имитациите или ще ни изгонят от страната, разказва пред Франс прес Хауърд Екс, който е жител на Хонконг. След разпит в полицията имитаторите на двамата лидери били пуснати да се приберат в хотела си, но полицията им казала, че могат да се движат само по предварително уточнен маршрут в Ханой. Двамата имитатори днес се появиха и в хотел Метропол в Ханой, както и в местната опера и бяха обкръжени от рояк от журналисти. Ние работим за мира. Чрез преговори, чрез диалог, ние искаме да помогнем на Северна Корея, разказа двойникът на Тръмп - Ръсел Уайт. Той допълни, че дискусиите с колегата му целят да ограничат ядрените амбиции на Северна Корея. Преди да бъдат задържани, двамата имитатори планираха и да играят голф, да отидат на масаж и да похапнат местни специалитети. Но властите могат да им попречат да реализират плановете им, за да не се стигне до някакъв гаф преди срещата на върха Тръмп-Ким. Между впрочем двамата имитатори вече обвиха, че търсят нови членове за \"бандата си от двойници\". Те търсят двойник на руския президент Владимир Путин, на китайския лидер Си Цзинпин и на бразилския президент Жаир Болсонаро", "date": "2019.02.22", "title": "Задържаха двойниците на Тръмп и Ким Чен Ун във виетнамската столица Ханой"}
{"url": "https://www.24chasa.bg/novini/article/7313077", "text": "Месеци след пускането ѝ до училищата, европейска анкета за оценка на качеството на преподаване изведнъж се превърна в инструмент на хибридната война. Тя бе провъзгласена за покваряваща децата, а за виновник бе посочено министерството на образованието. Преди 3 месеца Еврокомисията пуска онлайн инструмента SELFIE, който дава възможност на училищата да направят оценка доколко техните практики отговарят на добрите образователни стандарти. Попълващите анкетата ученици имат и въпрос за техния пол. Посочени са 3 възможни отговора - “мъжки”, “женски” и “друго”. Анкетата се провежда два пъти в годината - в началото и в края, и е дигитален инструмент, който дава възможност на училищата да оценят доколко преподаването им е в крак със съвременните тенденции, обясниха експерти от Министерството на образованието пред “24 часа”. Освен това и може да бъде пропуснат. До момента в България на анкетата са отговорили 150 хил. души - 125 хил. ученици, 20 хил. учители, над 4 хил. директори и зам.-директори от общо 932 училища. И няма нито едно официално оплакване от анкетата. Вместо това има сигнал от анонимен учител до партийния орган на БСП вестник “Дума”. И на 18 февруари започва атаката. В четвъртък в нея се включи и лидерката на левите Корнелия Нинова, която призова учителите на бунт срещу министерството. “Не изпълнявайте сляпо нарежданията на МОН. Вие имате мисия да опазите децата ни от джендър идеологията и натрапеното ни разбиране - те сами да определят пола си като мъжки, женски или друго. Не бива да допускаме това. Сега ще ни проличи - дали приказките ни, че децата са бъдещето, са истина, или клише”, заяви тя във Видин на среща с кметове от малките населени места. Соцлидерката явно не бе чула обясненията по-рано през деня на министъра на образованието Красимир Вълчев, че анкетата е европейска, а За да сложи край на политическите спекулации, в петък министър Вълчев изпрати молба до ЕК да бъде поправена анкетата и отговорът “друго” да отпадне. “Неведнъж съм казвал, че не подкрепям проповядването на джендър идеологията, но не можем да го махнем. Той е един за всички. Не е преведен дори от нас. Може единствено ЕК, по наша молба, да го направи”, обясни той. 40 000 деца са били върнати в училище след масирани акции на екипи от всички държавни институции, отчете Вълчев в петък.", "date": "2019.02.22", "title": "Хибридна война! Европейска анкета за качеството в училище изведнъж се превърна в “джендър” атака срещу образованието"}
{"url": "https://www.24chasa.bg/novini/article/7312989", "text": "Звездата на \"Манчестър Юнайтед\" Антони Марсиал се извини публично на годеницата си Мелани да Круз, след като се разбра, че й е изневерил. Френското крило се запознал с 20-годишната моделка Малика в нощен клуб в Париж, а няколко месеца след това спал с нея. Малика твърди, че Марсиал е направил първата крачка - започнал да праща съобщения и снимки, съобщава The Sun. \"Комуникацията ни стартира със съвсем невинни въпроси \"Как си, какво става\", но след известно време започна да задава и по-лични. Знаех, че има приятелка и очаква дете, но се опитах да загърбя тези мисли\", споделя Малика и добавя, че 23-годишният футболист е поискал от нея голи снимки и видеа. \"В едно от съобщенията дори ме помоли за тройка, но никога не бих направила такова нещо. Помоли ме да отида в Манчестър и твърдеше, че никой няма да ни види. Толкова се страхуваше приятелката му да не разбере. Заблавлявах го, но в същото време знаех колко грешно е това, той имаше тримесечно бебе вкъщи. Ако беше свободен - щях да искам да съм с него\", добавя Малика. \"Искам да се извиня на моите роднини, семейството ми и най-вече на моята половинка за неприятностите, които й причиних през последните месеци. Направих грешки и съжалявам. Това няма да се повтори\", написа Марсиал в социалните мрежи и сподели снимка с красивата си половинка.", "date": "2019.02.22", "title": "20-годишна: Правих секс със звезда на \"Юнайтед\", синът му беше 3-месечен тогава (Снимки)"}
{"url": "https://www.24chasa.bg/novini/article/7313123", "text": "Съобразно волята на световната звезда на висшата мода Карл Лагерфелд, който почина във вторник на 85-годишна възраст, неговите тленни останки са били кремирани в петък във Франция, съобщава сп. \"Клоузър\", цитирано от Франс прес и БТА.  Кремацията се е състояла в Нантер, близо до Париж, в присъствието на дясната ръка на дизайнера Виржини Виар, която ще го наследи като творчески директор на колекциите на \"Шанел\". На траурната церемония са присъствали също генералният директор на компанията LVMH Бернар Арно и принцесата Каролина Монакска. Приживе Кайзер Карл твърдеше с чувство за хумор, че би \"предпочел да умре пред това да го погребат\". Той намирал за ужасно да се пречка в краката на живите с тленните си останки. Дизайнерът на няколко пъти бе изказвал желанието след смъртта си да бъде кремиран. Според последната воля на Лагерфелд неговият прах трябва да се присъедини в специална урна към този на Жак дьо Башер, дендито, което беше неговата голяма любов и който почина от СПИН през 1989 година.", "date": "2019.02.22", "title": "Карл Лагерфелд е бил кремиран"}
{"url": "https://www.24chasa.bg/novini/article/7313130", "text": "Двама души бяха убити, а 15 ранени днес в сблъсъци между венецуелската армия и демонстранти в югоизточната част на Венецуела. Протестиращите се опитаха да попречат на военните да блокират път, за да бъде възпрепятствано внасянето на хуманитарна помощ в страната, предаде Франс прес, като се позова на неправителствената организация Капе Капе. Жертвите са съпрузи. Те и ранените са от индианската общност Пемон. До сблъсъците се е стигнало в община Гран Сабана близо до границата на Венецуела с Бразилия, предаде БТА.  Същевременно бразилски военен самолет, натоварен с хранителни продукти и други провизии кацна днес във военновъздушната база Боа Виста в бразилския щат Рорайма. Щатът се намира на границата с Венецуела, затворена по нареждане на венецуелския президент Николас Мадуро от вчера. Самолетът излетя от бразилската столица с 23 тона мляко на прах и 500 комплекта продукти за оказване на първа помощ. Вчера друг самолет докара в Боа Виста 51 тона ориз и захар. Представители на американската Агенция за международно развитие присъстваха на кацането на самолета днес. Продуктите докарани с него - общо 138 тона - ще бъдат складирани в базата до края на деня. После те ще бъдат откарани в Паракаима, граничен град на 215 километра от Боа Виста. Оттам продуктите ще влязат във Венецуела с венецуелски камиони с венецуелски шофьори, каза говорителят на бразилското президентство Отавио Рего Барос. Същевременно холандският остров Кюрасао предупреди днес, че няма да позволи на хуманитарна помощ за Венецуела да напусне територията му без съгласието на властите в Каракас, предаде Франс прес. Островът се намира на около 60 километра от венецуелските брегове. Самолет с 50 тона провизии и медикаменти, пратен от венецуелците в САЩ, кацна вчера там. Венцуелският режим преустанови въздушните връзки с Кюрасао и разпореди затварянето на морската граница.", "date": "2019.02.22", "title": "Двама убити при протест срещу пътна блокада във Венецуела"}
{"url": "https://www.24chasa.bg/novini/article/7313090", "text": "Депутатите от БСП ще продължат да получават заплатите си според правилника на Народното събрание. Това става ясно от писмо на председателя на парламента Цвета Караянчева до соцлидерката Корнелия Нинова. Ден по-рано, отново в епистоларна форма, Нинова декларира пред Караянчева, че червените депутати няма да ползват командировъчни, служебни автомобили, разходи за гориво и нощувки в избирателните им райони. Освен тези придобивки соцдепутатите се отказаха и от заплатите си за времето, в което отсъстват. Въпреки бойкота социалистите ще получават заплати макар и в непълен размер. Ще им бъде направена удръжка за безпричинни отсъствия, става ясно от писмото на парламентарната шефка. Караянчева подчертава и че дори депутатите да не си теглят заплатите от банката или касата на НС, парите са си техни и налични в сметките им. Червените депутати ще продължат да бъдат осигурявани и за здраве и пенсия. “Въпреки нареждането на Корнелия Нинова 16 депутати от БСП са взели пътни, а 19 - дневни командировъчни”, призна обаче Караянчева пред журналисти в петък. Тя допълни, че това дали ще вземе тези пари, е лично решение на всеки депутат. “Няма как да огранича това тяхно право, което им е дадено по правилник. Всеки народен представител има право на законодателна инициатива и ако иска някой от групата на БСП да направи законодателна инициатива, е добре дошъл в Народното събрание”, допълни още тя. И подчерта, че идеята на лидера на “Атака” Волен Сидеров и депутати от ГЕРБ - да бъдат премахнати изцяло възнагражденията за тези, които не идват на работа, е била обсъждана само на коалиционен съвет. Все още не било ясно дали тези промени в правилника ще бъдат предложени. Междувременно вчера петъчният парламентарен контрол бе отменен, тъй като имаше само въпроси от червени депутати. На негово място се проведе изслушване на вътрешния министър Младен Маринов за фалшивите ТЕЛК решения. “БСП отсъстват от важното за обществото изслушване за фалшивите ТЕЛК, но те участват и могат да генерират достатъчно фалшиви новини във всяка една посока и във всяка една секторна политика”, коментира шефът на депутатите от ГЕРБ Цветан Цветанов по време на дебатите. БСП е съгласна с планираните от ГЕРБ промени в правилника на парламента, които да оставят бойкотиращите червени депутати напълно без заплати. Но да се премахне и нарастването на всеки 3 месеца на депутатската заплата. Това обяви соцлидерката Корнелия Нинова, като коментира във фейсбук писмото на парламентарната шефка Цвета Караянчева. “Това е несправедливо, икономически необосновано и морално укоримо. Несправедливо е над 2 милиона българи да живеят на прага на бедността, да се увеличават неравенствата, а заплатите на политическия елит да растат. Като поставихме така принципно въпроса и настоявайки да се приеме нашето предложение, управляващите взеха завой. За да не се отваря темата за намаляването на депутатските заплати, се отказаха от намерението си да променят правилника за работа на парламента и да накажат БСП”, написа социалистическата лидерка в профила си във фейсбук. “Твърдят, че е наше законово право да получаваме пари, без да ходим на работа. Но законите се променят, нали? Уважаеми управляващи, променете закона, намалете и замразете депутатските заплати и запишете, че който не работи, не получава нищо. Вие имате мнозинство, това решение е във Ваши ръце. Не го ли направите, ще се види истината. Не ви е грижа за справедливостта и народа, а само за собствения ви джоб. Гарантирам, че ако българските граждани преценят, че БСП е достойна да управлява, това, което искаме днес, ще е едно от първите решения на следващото Народно събрание”, заяви още Корнелия Нинова в социалната мрежа.  Не си спомням ГЕРБ да са правили предложение депутатските заплати да бъдат орязвани за неприсъствие в парламента през 2014 г.  . Това е конкретен признак за двойния стандарт, който се прилага в управлението. Според тях това е един легален опит за правене на политика. Така лидерът на ДПС Мустафа Карадайъ отговори на журналистически въпрос дали партията ще подкрепи евентуално предложение от ГЕРБ заплатите на депутати, излезли от парламента, както БСП в момента, изобщо да не се дават. Два месеца преди евроизборите се намираме в политическа криза и отговорност за това носи ГЕРБ, отсече Карадайъ. Според него страната вече 10 г. се управлявала по инерция. Предсрочни парламентарни избори обаче не били вариант, а трябвала спешна програма за ускорено развитие на страната. ДПС ще се явява самостоятелно на европейските избори тази година, обяви още Карадайъ. Номинирането на кандидатите започна от вчера и ще продължи до 30 март.", "date": "2019.02.22", "title": "Караянчева: Депутатите на БСП получават заплати (Обзор)"}
{"url": "https://www.24chasa.bg/novini/article/7312662", "text": "По обвинение на Окръжна прокуратура-Габрово, осъдиха 61-годишен мъж за убийство на брат си, като съдът му наложи наказание 12 години лишаване от свобода при строг режим, предадоха от прокуратурата. И. А. е признат за виновен и осъден за това, че на 01.06.2018 г., около 17:30 часа, в кухненското помещение в къща в с. Скалско, община Дряново, област Габрово, умишлено умъртвил брат си М. А. /на 57 години/, използвайки хладно оръжие /нож тип ловджийски/, с което го пробол два пъти в лявата част на гръдния кош и един път в гърба. Осъден е и за това, че по същото време и място, се заканил на майка си А. А. с убийство.„Казах ви, че ще ви ликвидирам, ще ви убия“, изкрещял извергът. Ударил я с юмрук в лицето, насочвал към нея ножа, който държал, след убийството  и я попитал „Искаш ли и теб да наръгам?“ После замахнал към нея с мотика. По искане на прокуратурата обвиняемият е с взета мярка за неотклонение „задържане под стража“. Присъдата подлежи на обжалване пред Апелативен съд – В. Търново.", "date": "2019.02.22", "title": "12 години затвор за мъж, убил брат си \nв габровско село"}
{"url": "https://www.24chasa.bg/novini/article/7312724", "text": "След 2024 г. превозвачи от ЕС ще могат да возят пътници във влакове у нас. Това вече е разрешено след окончателно приети промени в Закона за железопътния превоз. Те отварят възможността всеки превозвач от ЕС да кандидатства за превоз по българските линии. През 2024 г. обаче изтича договорът между държавата и “БДЖ - Пътнически превози”. Тогава превозът по различни линии ще бъде обект на открито състезание. С текстовете се въвежда и единен сертификат за безопасност. С промените се увеличава санкцията за управител на инфраструктурата, който с действие или бездействие накърни равнопоставеността на железопътно предприятие относно правото на достъп до железопътната инфраструктура. Досега имуществената санкция беше в размер от 10 000 до 100 000 лв., а сега минималният размер става 50 000 лв. Досега за железопътно предприятие или управител на инфраструктурата, който не е изпълнил свое задължение или е третирал несправедливодруго железопътно предприятие, можеше да бъде наказан с имуществена санкция от 5000 до 50 000 лв. С приетите днес промени санкциите са от 10 000 до 25 000 лв. Най-солено повишаване на санкциите има при нарушение на задължение, свързано с провеждане на разследване на произшествия, както и по отношение на спазването на техническите изисквания към вложените материали и резервни части. Досега минималната санкция беше 1000 лв., а максималната - 50 000 лв. Депутатите решиха вече глобата да започва от 30 000 лв.", "date": "2019.02.22", "title": "След 2024 г. пускаме чужди превозвачи по релсите"}
{"url": "https://www.24chasa.bg/novini/article/7312902", "text": "Саудитският престолонаследник Мохамед бин Салман се срещна днес с китайския президент Си Цзинпин. Той похвали отношенията на саудитското кралство с Китай и каза, че в тях няма никакви проблеми, предаде Асошиейтед прес, цитирана от БТА. Срещата в Пекин имаше за цел да засили двустранните връзки в момент, когато Саудитска Арабия е критикувана от Запада заради нарушения на човешките права и водената от нея война в Йемен. Принц Мохамед изтъкна 33-процентовото увеличаване на търговията между двете страни миналата година и каза, че контактите на високо ниво дават резултат в редица области - от търговията до сигурността и отбраната. \"Отношенията на Саудитска Арабия с Китай датират от много отдавна\", заяви той на срещата със Си. \"През този дълъг период на обмен с Китай ние никога не сме имали проблеми\", каза Мохамед. По-рано през деня той председателстваше китайско-саудитски форум за сътрудничество, завършил със сключване на споразумения в различни области - от нефтохимическата промишленост до инвестициите, възобновяемата енергия и борбата с тероризма. Саудитска Арабия е един от основните доставчици на суров петрол за Китай и важен пазар за китайския износ, включително военни дронове. Принц Мохамед обеща подкрепата на Саудитска Арабия за китайския инфраструктурен проект \"Един пояс, един път\" и каза, че е готов да го обвърже със саудитския план \"Визия 2030\", насочен към намаляване на зависимостта на кралството от петрола. Саудитският престолонаследник пристигна на посещение в Китай пет месеца, след като беше подложен на засилен натиск в САЩ и на други места заради убийството на журналиста Джамал Хашоги в саудитското консулство в Истанбул. В американския Конгрес от месеци се засилват също така критиките срещу Рияд заради войната в Йемен. Китай се въздържа от критики към Саудитска Арабия по въпроси като войната в Йемен и убийството на Хашоги, придържайки се към отдавнашната си традиция на ненамеса в делата на други държави. Саудитска Арабия, от своя страна, избягва да критикува авторитарното комунистическо правителство на Китай за отношението му към мюсюлмански малцинствени групи, което е част от неговите репресивни мерки срещу религията и малцинствените езици, включително задържането на близо 1 милион уйгури и други мюсюлмани в лагери. Рияд следва тази политика, въпреки че управляващата фамилия Ал Сауд се представя като защитник на мюсюлманите по света и като пазител на двете най-големи светини на исляма. Според анализатори този подход на взаимно въздържане от критики отразява сближаването между Китай и Саудитска Арабия през последното десетилетие въз основа на общи икономически интереси, отбелязва Асошиейтед прес. Китайският вицепремиер Хан Чжън каза на среща със саудитския престолонаследник, че Китай възнамерява да засили сътрудничеството със Саудитска Арабия в борбата с тероризма, правоохранителната дейност и сигурността, посочва ТАСС. Чжън изтъкна значителните успехи в съвместната работа между двете страни и приветства участието на Саудитска Арабия в осъществяването на китайския проект \"Един пояс, един път\". Принц Мохамед заяви, че \"Саудитска Арабия придава голямо значение на всеобхватното стратегическо сътрудничество с Китай, неотклонно се придържа към принципа \"един Китай\", твърдо подкрепя усилията на Китай да защитава своя суверенитет, сигурност и стабилност и се обявява против намесата на външни сили във вътрешните работи на страната\".", "date": "2019.02.22", "title": "Мохамед бин Салман похвали отношенията с Китай на среща с Си Цзинпин (Снимки)"}
{"url": "https://www.24chasa.bg/novini/article/7312923", "text": "Зимната буря, която премина през северозападните части на САЩ и която причини необичайни снеговалежи в района на Лас Вегас и в планините над Малибу в Калифорния, връхлетя и северните и централните части на щата Аризона, като причини там рекордни снеговалежи, предаде Асошиейтед прес, цитирана от БТА.  На места в щата само за час се натрупа снежна покривка до 10,2 сантиметра. Властите предупреждават за затрупани малки улици, за покриви на сгради, които могат на рухнат под тежестта на натрупания сняг, и за ниски температури през уикенда. Вчера във Флагстаф, в Аризона, беше поставен нов рекорд за еднодневен снеговалеж (91,2 см) на градското летище, което трябваше да затвори единствената си писта заради нулевата видимост. Досегашният местен рекорд (78,7 см) беше поставен през 1915 г. Рекорд бе установени и във Финикс, но от дъжд - 2,57 см за денонощие на квадратен метър при предишен рекорд от 1,85 см, установен през 1973 г. Много училища в южната част на щата Невада с общо около 320 хиляди ученици днес са затворени заради лошото време. А в северните райони на Аризона се очаква училища, правителствени сгради, летища и шосета да останат затворени за втори пореден ден. Властите са затворили за движение участъци от главни пътища от Лас Вегас до Лос Анджелис и Финикс заради сняг, лед и ограничена видимост.", "date": "2019.02.22", "title": "Зимна буря връхлетя Аризона с рекордни количества сняг и дъжд"}
{"url": "https://www.24chasa.bg/novini/article/7312931", "text": "Президентът на Венецуела Николас Мадуро е в \"постоянен контакт\" по телефона с президента на Русия Владимир Путин. Това заяви днес в Москва венецуелският заместник-министър на външните работи Иван Хил, предаде Ройтерс, цитирана от БТА.  На среща с виден член на руския Съвет на федерацията Хил благодари на Русия за изпратената наскоро помощ от лекарства и медицинско оборудване. Той потвърди позицията на своето правителство, че във Венецуела няма хуманитарна криза Русия и Китай са твърди поддръжници на Мадуро, отбеляза Ройтерс. На срещата си с Константин Косачов, председател на комисията по външна политика към горната камара на руския парламент, венецуелският пратеник заяви още, че в неговата страна \"няма възможност нито за военен преврат, нито възможност за народно въстание\", допълни ТАСС. По думите му голяма част от венецуелците \"разбират какво се случва и са мобилизирани да окажат подкрепа за законното правителство\". Същевременно Иван Хил призна, че \"съществува риск и заплаха от външна намеса, която може да всее хаос сред населението\".", "date": "2019.02.22", "title": "Николас Мадуро е в \"постоянен контакт\"\nпо телефона с Владимир Путин"}
{"url": "https://www.24chasa.bg/novini/article/7312796", "text": "Общи нивелачни линии вече свързват България и Северна Македония, съобщава пресцентърът на МРРБ, цитиран от БТА. Те са реализирани по съвместен проект на Агенцията по геодезия, картография и кадастър и Агенцията по кадастъра на недвижимите имоти на Северна Македония. Проектът е изпълнен за по-малко от година в резултат от Меморандума за сътрудничество в областта на основните геодезически дейности, картографията и кадастъра на недвижимите имоти, геоинформатиката и инфраструктурата за пространствени данни, подписан през 2018 г.в Струмица, пише в съобщението. По проекта е осигурена свързаност на двете страни по 3 гранични връзки: ГКПП \"Гюешево\"- Деве Баир; ГКПП \"Станке Лисичково\" - Делчево; ГКПП \"Златарево\"- Ново Село. Изпълнението му е било отчетено на двустранна среща в Агенцията по геодезия, картография и кадастър в София. В нея са участвали заместник-министърът на регионалното развитие и благоустройството Валентин Йовев, изпълнителният директор на АГКК Виолета Коритарова и главният секретар на агенцията инж. Весела Тодорова. От Република Северна Македония участваха Борис Тунджев - директор на Агенцията по кадастъра на недвижимите имоти, Саша Димески - държавен съветник в АКНИ, и Златко Србиноски от Геодезическия факултет в Скопие. Нивелачната мрежа представлява съвкупност от точки, материализирани чрез репери, върху които се извършват измервания за определяне на височини. Данните се използват в практиката на геодезията, геодинамиката, геофизиката, океанологията, хидрологията и други области, свързани с височинни определения и имат пряко отношение към инвестиционните проекти. Нивелачните репери от държавните нивелачни мрежи I и II клас са включени в Обединената европейска нивелачна мрежа (UELN). Височинната система е основен елемент от Българската геодезическа система 2005, която се преизмерва периодично за период не по-дълъг от 20 - 25 години.", "date": "2019.02.22", "title": "България и Северна Македония вече са с единна нивелачна мрежа"}
{"url": "https://www.24chasa.bg/novini/article/7312813", "text": "Председателят на ПГ ГЕРБ и зам.-председател на партията Цветан Цветанов проведе работна среща с посланика на Турция Н. Пр. Хасан Улусой. Двамата обсъдиха политическата ситуация в страната и ситуацията с миграционния поток на българо-турската граница, съобщават от пресцентъра на ГЕРБ. Беше отбелязано, че сътрудничеството между двете държави по Споразумението за реадмисия е много добро и благодарение на двустранните усилия на двете страни в момента има нулева незаконна миграция. България оценява положително постигнатото, което е гаранция за сигурността в региона и Европа, отбеляза Цветанов. Посланик Учусой подчерта, че Турция цени високо стабилността в България и доброто партньорство със страната ни и ще работи за неговото бъдещо запазване и разрастване. Цветанов и Улусой се обединиха около становището, че за просперитета на двете държави, както и на целия регион, от ключово значение е да вървят по пътя на евро-атлантическо развитие.", "date": "2019.02.22", "title": "Цветанов и турският посланик обсъдиха миграционния поток по границата"}
{"url": "https://www.24chasa.bg/novini/article/7312816", "text": "Екип от две американски астронавтки ще излезе в открития космос на 29 март, предаде ТАСС. Излизане в космоса от Международната космическа станция (МКС) ще осъществят астронавтката на НАСА Кристина Кох, която в средата на месец март ще се отправи в космоса в състава на руско-американски екипаж от космодрума Байконур, и Ан Маклейн, която понастоящем е на МКС. Кристина Кох разказа на пресконференция в Звездното градче край Москва за предстоящото излизане на двете жени в космоса. Стартът на кораба \"Союз МС-12\" с международен екипаж на борда е планиран за 14 март от Байконур. В съответствие с програмата на полета руският космонавт Алексей Овчинин, американският астронавт Ник Хейг и Кристина Кох ще прекарат 204 денонощия в орбита.", "date": "2019.02.22", "title": "Две астронавтки ще излязат в открития космос на 29 март"}
{"url": "https://www.24chasa.bg/novini/article/7312837", "text": "Очаквам от социалистите в много европейски страни, включително и България да увеличат броя на евродепутатите си на изборите през май. Това заяви президентът на ПЕС Сергей Станишев преди началото на конгреса за евроизборите, който се провежда в Мадрид. С него левицата в Европа стартира кампанията на кандидата си за шеф на Еврокомисията Франс Тимерманс. Предстоят ни 3 месеца пътешествие и одисея в диалог с хората, на които да представим изготвения от нас нов социален договор за Европа, обясни Станишев. ПЕС ще приеме манифеста си в събота. Той е изработен заедно от 34 партии с амбицията да обновим Европа и да я спасим чрез промяна, допълни той. Убеден съм, че хората навсякъде искат да видят ЕС, който възстановява справедливостта, бори неравенствата. Мнозина днес казват - Европа на нациите, но това означава големият да мачка слабия, а ние искаме единна Европа, не на скорости, където всяка страна е уважавана, където се преодоляват различията с младежка или детска гаранция, създаване на работни места, допълни Станишев. Левицата акцентира на социалната политика и това е нейният отговор на крайните националисти. Виждаме все по-голямо сближаване на ЕНП с крайните националисти - градят мостове към Орбан в Унгария, в Испания народната партия и либералите избелват образа на крайните националисти, да не кажа неофашисти, обясни Станишев. Левицата имала успехи, но те не били достатъчни. Целта била в следващия Европарламент да има прогресивно мнозинство с ядро социалисти и демократи, включващо и зелените, и крайната левица. Не отговори категорично дали ще има партньорство с АЛДЕ след изборите, а обясни, че те в момента са част от статуквото. Затова и ПЕС начерта основите на кампания, която да й донесе повече евродепутати. А Станишев обясни, че това няма да е кампания на омразата. Всеки кандидат за евродепутат трябва да може да разговаря с хората. Аз имам отношението към хората и последните ми посещения в страната ме убеждават. Мога да чувам дори онези, които не са съгласни с мен, обясни Станишев. Той благодари на активистите на БСП от цялата страна, които го номинират и издигат за водач на червената листа. \"С огромна част от тези хора съм водил много кампании. Те ме познават и знаят, че съм човек на БСП. Винаги съм бил и ще бъда\", допълни президентът на ПЕС. На лидерска вечеря в рамките на конгреса лидерите на партиите от ПЕС ще обсъдят предстоящата кампания. Ще коментираме ние с какво да им помогнем, те с какво да ни помогнат в общата кампания, обясни Станишев. Има страни, където Франс Тимерманс ще изиграе позитивна и ключова роля в кампанията, в други ПЕС ще се включи в обучения на активисти. Къде ще отиде Тимерманс зависело от националните партии и дали те ще го поканят. Важно е БСП да има партньори в Европа. Сега сме 4-ма депутати от левицата в България, какво можем да свършим, ако зад нас не стои една голяма група, каза още Станишев. Той разказа още, че българските евродепутати се събират веднъж месечно по проблеми от национален интерес като пакета \"Макрон\". Не очаквайте от мен партизанска политика или поведение, трябва да работим заедно по темите за България, заяви той. Да, ние сме леви, десни, ние сме различни и по различни неща ще имаме сблъсъци и в кампанията, и след това. Станишев коментира още, че позицията на евросоциалистите по въпроса за мигрантите е в интерес на България. Ние сме за реформа на Дъблинския регламент и не искаме България, както и другите гранични държави, да се превръща в буфер и лагер на бежанци, обясни Станишев. Левицата била за това Европа със силни граници, да не е разграден двор, в който всеки може да дойде и за солидарност в рамките на ЕС. Ако Европа не иска да внася несигурност, тя трябва да изнася сигурност към страните в криза или с конфликти, смята Станишев. Това можело да става с инициативи от типа план \"Маршал\", които да успокояват страстите в тези страни, да помагат на хората там.", "date": "2019.02.22", "title": "Станишев: Очаквам повече евродепутати от социалистите от много страни, включително и България"}
{"url": "https://www.24chasa.bg/novini/article/7312818", "text": "\"Поела съм ангажимент към българските граждани, че ще направя необходимото българското законодателство да бъде променено така, че нарушеният баланс между банки и потребители да бъде възстановен. Сега то е изцяло в полза на банките, кредиторите, монополните дружества - бързи кредити, мобилни оператори, колекторски фирми, които ползват облекчени процедури, за да събират своите дългове от потребители. Нарушават се и основни принципи на европейското законодателство, затова Европейската комисия започна наказателна процедура за липсата на адекватна защита на гражданите. Защо едностранно могат да променят лихвите, а при бързите кредити често срещана практика е потребителят да плаща за неща като бързо обслужване, които реално оскъпяват дълга\". Това заяви омбудсманът Мая Манолова в предаването \"Лице в лице\" по Би Ти Ви. \"Банките имат свръхправомощия, те разполагат и с привилегията при поискване на извлечение на сметки те да се снабдяват с изпълнителен лист, като се блокира веднага имуществото на длъжниците.  Законодателството ни е по-толерантно към банките. Съдът на практика се явява един регистратор, каквото поискат банките, това получават\", добави тя. \"България има двумесечен срок да отговори адекватно на ЕК. А глобите, които ни наложат, после ще плащат не правителството и парламентът, а гражданите. В понеделник ще представим промени в Гражданско-процесуален кодекс. Очаквам и представители на банките да присъстват на срещата, поканили сме. Ще предложим 4 нива на защита от неравноправни клаузи в договорите. И второ – възможност на длъжника във всеки момент и на заповедното, и на исковото производство да спре изпълнението, позовавайки се на неравноправни клаузи, но и на обстоятелството, че дългът не е правилно изчислен\", каза още Манолова.  \"Партийните централи не гледат с добро око гражданите да им пренаредят листите - добави тя за един от спорните моменти в Изборния кодекс - преференциите.  - Не мога да приема да се отнеме даденото вече право на гражданите освен за партии, да гласуват и за личности\".", "date": "2019.02.22", "title": "Мая Манолова: Нарушеният баланс \"банки-потребители\" да бъде възстановен"}
{"url": "https://www.24chasa.bg/novini/article/7312845", "text": "При въздушен удар в Багуз е бил убит френският джихадист Фабиен Клен, озвучил записа, с който \"Ислямска държава\" пое отговорност за атентаните в Париж на 13 ноември 2015 г. Брат му Жан Мишел е бил ранен,  Френското правосъдие издаде заповед за арест на двамата през юни миналата година. На записа единият говори, а другият пее религиозни песни. При атентата в Париж загинаха 130 души, стотици бяха ранени. Междувременно антиислямистките коалиционни сили продължават евакуацията на цивилните от Багуз - последният бастион на \"Ислямска държава\" в Сирия и Ирак. Предстои финален щурм, обкръжените имат ултиматум - безусловна капитулация или ликвидация.", "date": "2019.02.22", "title": "Убиха френски джихадист, отговорен за атентатите в Париж"}
{"url": "https://www.24chasa.bg/novini/article/7312851", "text": "Реконструкцията на ВиК мрежата по ул. \"Ген. Паренсов\" между ул. \"Шести септември\" и ул. \"Шишман\" започва на 25 февруари, съобщиха от пресцентъра на Столична община. Работата на екипите на \"Софийска вода\" ЕАД трябва да приключи до 11 април при подходящи метеорологични условия. След това в участъка ще започнат работа строителите, които работят по проекта за обновяване на централната градска част. Ще бъде пренареден паважът, ще бъдат направени нови тротоари и ще бъде допълнено озеленяването. Ако няма съществена промяна на метеорологичните условия, ремонтът трябва да приключи до 30 май.", "date": "2019.02.22", "title": "От понеделник до 11 април - ремонт на ВиК мрежата по ул. \"Ген. Паренсов\" в София"}
{"url": "https://www.24chasa.bg/novini/article/7312934", "text": "\"Разбрах за   и я подкрепям изцяло, защото вярвам, че това е първата и така важна крачка за началото на нещо много важно за бъдещето на всички деца\", написа в профила си във фейсбук тв водещата Мира Добрева по повод инициативата на в. \"24 часа\" и Vivacom, която обедини деца, родители и педагози около идеята за дигитално образование и нови класни стаи. \"Дошло е време за промяна! Дигитализация в класните стаи е неизбежна и колкото по-рано, толкова по-добре! Компютрите, таблетите и телефоните така или иначе са в ръцете на децата ни. Защо да не учат и посредством тях? Вие какво мислите: могат ли новите технологии да се използват в класната стая?\", пита Добрева приятелите си в социалната мрежа под статуса, придружен със снимка на детето си с лаптоп.", "date": "2019.02.22", "title": "Мира Добрева: “Образование 4.0” е важна крачка за бъдещето на всички деца"}
{"url": "https://www.24chasa.bg/novini/article/7312937", "text": "Хиляди френски тийнейджъри и млади хора излязоха по улиците на Париж с искане за повече мерки за избягване на необратимо глобално затопляне, предадоха ДПА и Асошиейтед прес, цитирани от БТА.  Начело на шествието беше 16-годишната шведска природозащитна активистка Грета Тунберг. Демонстрантите преминаха по булевардите в центъра на френската столица, скандирайки: \"Един, два, три градуса: това е престъпление срещу човечеството.\" Протестиращите носеха плакати, призоваващи на френски, английски, немски и италиански език правителствата по света да вземат мерки срещу глобалното затопляне. Днешното шествие в Париж се вписва в поредица подобни демонстрации в петъчни дни от тийнейджъри и млади хора в Европа и на други континенти. 16-годишната Тунберг даде начало на това движение миналата година, когато престана да ходи на училище всеки петък и вместо това протестираше пред шведския парламент.", "date": "2019.02.22", "title": "Хиляди млади французи на шествие за мерки против глобалното затопляне"}
{"url": "https://www.24chasa.bg/novini/article/7312935", "text": "Задържан за опит за убийство се обеси с чаршаф в следствения арест в София. Кирил Мицев се самоубил в четвъртък по обяд. 55-годишният пловдивчанин изчакал съкилийниците му да бъдат изведени на разходка в двора на ареста и омотал чаршафа около врата си. Тялото му било открито, когато те се завърнали в помещението. Той е в ареста от началото на септември. Там попаднал, след като наръгал с нож близо до сърцето свой приятел при пиянски скандал в София. При пристигането на полицаите пострадалият бил по гащи. Криминалистите останали изненадани от множеството хладни оръжия, който Мицев притежавал. Мъжът е колекционер на мечове и ножове, притежава и множество саби и шпаги, както и рапири. Те били окачени по стените на дома му. Сред най-красивите била британска сабя от средата на ХIX век с изящни декорации по нея. Наръганият мъж пък бил откаран в болница и след лекарската намеса оцелял. Още на 5 септември Софийската градска прокуратура поискала постоянен арест за Мицев, а съдът приел. Апелативните магистрати потвърдили мярката. На 23 ноември 55-годишният мъж пуснал нова молба да излезе от ареста, но градският съд отказал. Седмица по-късно апелативният съд потвърдил решението. Заради самоубийството му в ареста шефът на затворите Васил Миладинов е наредил проверка, казаха от правосъдното министерство.", "date": "2019.02.22", "title": "Задържан за опит за убийство се обеси с чаршаф в следствието"}
{"url": "https://www.24chasa.bg/novini/article/7312963", "text": "Президентът на Сърбия Александър Вучич заяви днес, че на среща с представителите на сърбите в Косово е призовал сърбите да не влизат в армията на Косово и да си помислят за какво е била формирана, съобщи сръбската телевизия РТС, цитирана от БТА.  Вучич каза, че няма предварително да съобщава датата на посещението си в Косово в рамките на кампанията \"Бъдещето на Сърбия\", тъй като се надява някои проблеми около Косово скоро да бъдат решени. Сръбският президент заяви днес при посещението си в Рашка, централна Сърбия, че \"Косово е разглезено дете, което е било отгледано от великите сили и на което се позволява да прави проблеми\". Коментирайки изявлението на косовския премиер Рамуш Харадинай, че няма да позволи премахването на митата на сръбските стоки да бъде условие за продължаване на диалога, Вучич каза, че е очаквал такова становище.", "date": "2019.02.22", "title": "Президентът на Сърбия призова сърбите\nв Косово да не влизат в косовската армия"}
{"url": "https://www.24chasa.bg/novini/article/7312930", "text": "Турски съд осъди днес тринадесет бивши полицаи на по шест години затвор за членство във Фетхуллахистката терористична организация (ФЕТО), съобщи турската телевизия СиЕнЕн-Тюрк, цитирана от БТА. Бившите полицейски служители бяха признати за виновни за членство във въоръжена терористична организация и за оказване на подкрепа за терористичната групировка. Тринадесетимата са били служители в полицейското управление в град Ескишехир, Северозападна Турция. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през 2016 г.", "date": "2019.02.22", "title": "Осъдиха 13 бивши полицаи на по 6 години затвор за членство във ФЕТО"}
{"url": "https://www.24chasa.bg/novini/article/7312795", "text": "Няма да има решителен пробив по сделката за Брекзит на срещата на върха ЕС-Арабска лига в курорта Шарм ел Шейх в Египет, на която ще присъстват британският премиер Тереза Мей и редица европейските лидери, заяви европейски представител, предаде Ройтерс. \"Няма да има сделка в пустинята\", каза източникът и потвърди, че председателят на Европейския съвет Доналд Туск ще има среща с британския премиер в кулоарите на форума в неделя в 16,30 ч. местно време, посочва БТА. Очаква се над 20 европейски лидери дойдат в Шарм еш Шейх за срещата на върха. Сред тях ще бъдат германският канцлер Ангела Меркел и премиерът на Холандия Марк Рюте. Лондон се надява, че Мей ще има възможност отново да лобира пред европейските лидери, събрали се в Египет, за отстъпки по сделката за Брекзит, което би дало възможност за нейната ратификация в Камарата на общините. Агенцията цитира европейски дипломати, според които има известно придвижване към вероятна сделка с Лондон, но предстои още много работа. След изявлението на източника от ЕС, че в Египет няма да има пробив по въпроса за Брекзит стойността на британската лира днес намаля.", "date": "2019.02.22", "title": "Няма да има сделка за Брекзит в пустинята"}
{"url": "https://www.24chasa.bg/novini/article/7312730", "text": "Министър-председателят на Черна гора Душко Маркович твърди, че призивът на председателя на парламента на Косово Кадри Весели към Подгорица и Скопие да се обединят против Сърбия е безсмислен и от гледна точка на тази страна никога не може да бъде приет, съобщи Танюг, цитира от БТА. На съвместна пресконференция с европейския комисар Йоханес Хан, Маркович каза, че не разбира посланието на Весели. Черна гора никога не е била в съюз против когото и да било, както и против Сърбия. Не разбирам това послание. То не може да бъде прието в Черна гора и от гледна точка на Черна гора е безсмислено, заяви Маркович. В интервю за прищинската КТВ Весели призова да бъде формиран \"пакт\" против Сърбия. (Северна) Македония и Черна гора са в НАТО, ние не сме. Хайде всички да се обединим против Сърбия, призовал Весели, цитиран от Танюг.", "date": "2019.02.22", "title": "Душко Маркович: Черна гора никога не е била в съюз против Сърбия"}
{"url": "https://www.24chasa.bg/novini/article/7312742", "text": "„Опитите за намеса на Русия в изборите в различни държави не са отскоро. Идват избори и това все повече е във фокуса”. Това заяви външният министър Екатерина Захариева в предаването „Плюс-Минус. Коментарът след новините” по  „ЕС създаде звеното за бързо реагиране, идеята е всички заедно да се борим с пропагандата, фалшивите новини, с новините, които подкопават значението на Съюза и демокрацията”, заяви още Захариева. „Опасението е, че следващият европейски парламент ще бъде зает на 1/3 с евроскептици или популисти. Хубаво е да се чуват и различни мнения, да подобряваме това как работи Съюза. Но критиките трябва да са градивни, да не целят разпадането на Съюза”, коментира още външният министър.", "date": "2019.02.22", "title": "Захариева: Опитите за намеса на Русия в изборите в различни държави не са отскоро"}
{"url": "https://www.24chasa.bg/novini/article/7312757", "text": "Затворник поиска 10 хил. лв., защото 3 месеца прекарал в тясна килия в Бобов дол, но съдът не му ги присъди. Б.Н.Т. е завел иск срещу ГД \"Изпълнение на наказанията\" за обезщетение за неимуществени вреди през периода от 3 юли до 30 септември 2018 г. Оплакал се, че в затвора не му осигурили достатъчно жилищна площ от 4 кв. м. Поради ремонт на килиите се наложило преместването на групата в друга сграда, където на площ от 44 квадрата били настанени 18 човека. Заради това той претърпял психическо и душевно страдание, напрегнатост, чувство на обреченост, страх, незащитеност и малоценност. Съдът в Кюстендил обаче отхвърли иска му. На лишените от свобода е била разяснена причината за преместването им и целта на ремонта. Помещението, където бил преместен е отговаряло на основните минимални стандарти, имало с мивки с непрекъснат достъп до чиста вода, два санитарни възела, пряк достъп до дневна светлина и чист въздух.", "date": "2019.02.22", "title": "Затворник иска 10 хил. лв., бил на тясно 3 месеца"}
{"url": "https://www.24chasa.bg/novini/article/7312400", "text": "Разораният фрагмент от бяла пясъчна дюна на къмпинг \"Смокиня\" е напълно и необратимо унищожен, той не може да бъде възстановен по естествен път, съобщи за \"24 часа\" директорът на регионалната екоинспекция в Бургас Тонка Атанасова. Тя уточни, че експертизата, излязла в края на януари, е категорична - унищожени са общо 1100 кв.м. от защитената пясъчна дюна в къмпинга. Веднага след варварското разораване на дюната с багер, нает от бургазлията Иван Нончев, от РИОСВ започнаха да проучват опита на европейски страни за възстановяване на пясъчни дюни, съобщиха от екоинспекцията за \"24 часа\". \"В Испания са го правили, но там говорим за големи територии. Не е невъзможно, но процедурата е сложна\", коментира Тонка Атанасова. От екоинспекцията ще наложат административно наказание на Нончев, но изчакват да приключи разследването срещу него. След като бургаският баровец с каравана на \"Смокиня\" бе задържан, прокуратурата му повдигна обвинение. Той се разследва като поръчител, налел багерист от село Равадиново да заравни дюната пред караваната му, унищожавайки по този начин природна забележителност, опазвана от закона. Според една от версиите собственикът искал гледка към морето, но пясъчната дюна, част от която влизала в неговия парцел, пречела. Междувременно стана ясно, че все още не са открити собствениците на трите нелегални каравани на \"Смокиня\", за които \"24 часа\" пръв съобщи. \"Веднага след като полицията ги открие ще им изпратим покана за доброволно премахване. Ако такова не последва караваните ще бъдат изкарани от къмпига принудително\", каза шефката на РИОСВ Бургас.", "date": "2019.02.22", "title": "РИОСВ-Бургас: Разораната дюна на къмпинг \"Смокиня\" унищожена необратимо"}
{"url": "https://www.24chasa.bg/novini/article/7312411", "text": "От днес до 30 март ще продължи номинацията на кандидати за евродепутати в структурите на ДПС. Такова решение е взело Централното оперативно бюро на движението по-рано днес, обяви лидерът на ДПС Мустафа Карадайъ пред журналисти днес. Задължителен опит в политиката, познаване на поне два европейски езика и на европейските политики са сред задължителните умения, които кандидатите за евродепутати трябва да притежават, обясни още Карадайъ. И подчерта, че движението ще се яви самостоятелно на евроизборите. Чисти храна, вода, въздух, зелена енергия и високи технологии. Това ще бъдат приоритетите на ДПС за следващия мандат в Европейския парламент, допълни Карадайъ. Запазва се и членският внос в ДПС през следващата година - 0,50 лв. на месец за студенти и пенсионери и 1 лв. за всички останали членове.", "date": "2019.02.22", "title": "ДПС самостоятелно на евроизборите, членовете номинират кандидати до 31 март"}
{"url": "https://www.24chasa.bg/novini/article/7312409", "text": "Съд в Москва удължи днес с три месеца  , предадоха Асошиейтед прес и Ройтерс. Съдът нареди Уилан да бъде оставен в ареста до 28 май. По този начин беше удължен постановен по-рано срок за задържането му до 28 февруари, уточнява БТА. Уилан, който има американско, британско, канадско и ирландско гражданство, беше задържан в руската столица през декември. Арестът му породи спекулации, че той може да бъде разменен за задържан в САЩ руснак. Уилан отрича обвиненията в шпионаж. Ако бъде признат за виновен, той може да получи до 20 години затвор.", "date": "2019.02.22", "title": "Задържаният за шпионаж в Русия Пол Уилан остава в ареста до 28 май"}
{"url": "https://www.24chasa.bg/novini/article/7312422", "text": "За по-малко от десет дни полицията е глобила 450 шофьори и 3000 пешеходци за нарушения. Това съобщи Илия Георгиев от националната полиция, предаде БТА. По-фрапиращо е, че в 100 от случаите с нарушителите - пешеходци на улицата е имало и деца, посочва Георгиев. От полицията са категорични, че това няма да е последната такава акция. Масово пешеходците пресичали неправилно, защото били разсеяни. Най-често говорели по телефон. Разсеяността също е причина за доста от нарушенията на шофьорите. Георгиев предупреди, че още от тази вечер се очаква сериозно влошаване на времето и посъветва всеки, който ще пътува, да подготви автомобила си за целта. Важни са горивото, течността за чистачки и грайферите на гумите. В някои райони на страната се очаква снегът да достигне до 5-10 см само за една нощ. Възможни са и поледици.", "date": "2019.02.22", "title": "За по-малко от десет дни глобени 450 шофьори и 3000 пешеходци"}
{"url": "https://www.24chasa.bg/novini/article/7311760", "text": "Китайската компания за разплащания „Юниън Пей\" (UnionPay) ще помага на Мианмар в създаването на инфраструктура за разплащания, която да популяризира безкасовите операции в страната. В тези си усилия „Юниън Пей\" ще работи с шест мианмарски банки – Asia Green Development Bank (AGD), Ayeyarwady Bank (AYA), Co-operative Bank (CB), Kanbawza Bank (KBZ), Myanma Apex Bank (MAB) и Myanmar Oriented Bank (MOB), предава  . Сътрудничеството им стана възможно, след като през 2017 г. „Юниън Пей\" и Мианмарския съюз за разплащания (Myanmar Payment Union) подписаха споразумение за установяването на стандарт за лицензирането на картов чип, което предвижда стандартът на китайската компания да бъде единственият технически в страната. „Юниън Пей\" навлезе на пазара на индокитайската държава през 2012 г. и оттогава прави усилия за локализиране на бранда си в редица продукти и услуги. Към момента картите на китайската компания могат да се използват в 174 страни.", "date": "2019.02.22", "title": "UnionPay ще помага на Мианмар в изграждането на система за разплащания"}
{"url": "https://www.24chasa.bg/novini/article/7312416", "text": "Поредно сърцераздирателно обяснение в любов направи в съдебната зала Миглена Каканашева-Мегз към любимия й, който е задържан. Бизнесменът Румен Рончев е в ареста от началото на януари, обвинен в обсебване и кражба на автомобил. Това бил джипът на Мегз за 98 000 лева, който през септември м.г. е обявен за откраднат с цел застрахователна измама. Возилото обаче е открито при братовчед й, а Рончев бил замесен в престъплението. Бизнесменът обжалва за пореден път задържането си и искаше по-лека мярка. Любимата му, която на предишното заседание припадна, защото Рончев не й обърна внимание, този път обмени няколко приказки с него. Това стана пред погледа на съпругата му. Рончев също не подмина появата на Мегз, облечена отгоре до долу в бяло, дори се зарадва. Успяха да си разменят и влюбени погледи. \"Обичам те повече от всичко, любов!\", не се сдържа Мегз, когато съдебната охрана отвеждаше с белезници Рончев от залата. Този път тя не припадна. Прокуратурата настоя той да остане в ареста и съдът уважи искането. Според магистратите има опасност той да извърши друго престъпление. Определението подлежи на обжалване на 28-и февруари, когато отново се очаква Каканашева да отправи обяснения в любов. Преди това тя обяви, че когато любимият и излезе на свобода, публично ще разкрият истината за отношенията им.  Всеки път с появата си на мерките на Румен Рончев в съда заседанията се превръщат в сапунки от рода на \"Дързост и красота\", коментират служители. ", "date": "2019.02.22", "title": "Мегз, цялата в бяло, пак разигра сапунка в съда"}
{"url": "https://www.24chasa.bg/novini/article/7312424", "text": "Държавните болници са с 446.6 млн. лева задължения към кря на 2018 година, от които близо 126 млн. лева са просрочени. Това става ясно от отговор на здравния министър Кирил Ананиев, цитиран от  , на въпрос относно финансовото състояние на болниците, зададен от депутати от БСП. Ананиев отчита намаление както на общите, така и на просрочените задължения спрямо миналата година. Общите задължения са намалели с почти 19 млн. лева или 4%, а просрочените са редуцирани с 26.3 млн. лева или 17%. Ананиев отчита и тенденция на изпреварващ ръст на приходите спрямо разходите на лечебните заведения, което по думите му се дължи на наложената стриктна финансова дисциплина. През миналата година той въведе единен стандарт за финансово управление на болниците, известен като “финансовата конституция“. Повечето от болниците с най-големи просрочени задължения са успели да ги намалят през изминалата година. Така например институтът за спешна медицинска помощ “Пирогов“, който е с 11.6 млн. лева просрочени задължения към края на миналата година ги е редуцирал с над 15% за година. “Александровска болница“, която е с 9.5 млн. лева просрочени задължения ги е намалила с 20%. Университетската болница “Свети Георги“ в Пловдив, която е с 10.5 млн. лева просрочени задължения ги е намалила с почти 10%. Специализираната болница за лечение на хематологични заболявания (СБАЛХЗ), която е с 13.2 млн. лева просрочени задължения ги е редуцирала с близо 31% за година. Университетската болница в Бургас, която е с 10 млн. лева просрочени задължения ги е намалила с близо 9% и университетската болница в Стара Загора, която е с 18.7 млн. лева просрочен дълг го е намалила с над 13%.", "date": "2019.02.22", "title": "Болниците намалили просрочените си\nдългове със 17% за година"}
{"url": "https://www.24chasa.bg/novini/article/7312419", "text": "Турските сили за сигурност са заловили днес 70 килограма хероин в източния окръг Ван, предаде Анадолската агенция, позовавайки се на местната жандармерия. Службите са действали по получен сигнал. Наркотикът е бил разпределен в четири торби в автомобил, спрян за проверка в района на град Башкале, предава БТА. Иззети са 71,15 кг хероин. При операцията е арестувано едно лице.", "date": "2019.02.22", "title": "Откриха 70 кг хероин в кола в турския окръг Ван"}
{"url": "https://www.24chasa.bg/novini/article/7312441", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Индия Н. Пр. Пуджа Капур. Цветанов запозна посланичката с политическата ситуацията в страната. Двамата обсъдиха и последните събития в региона на Западните Балкани и тенденциите в рамките на ЕС. Цветанов заяви, че България полага усилия да помага на всички страни от Западните Балкани по пътя им на евроатлантическата интеграция, както и да поддържа отлични приятелски отношения с всички свои съседи. На свой ред посланик Капур подчерта, че със своето Председателство на Съвета на ЕС, България се е доказала като лидер и визионер на Балканите. Това съобщиха от пресцентъра на ГЕРБ. По време на срещата бе отбелязано и засилването на двустранните отношения между България и Индия. Като пример за това бе посочено, че преди шест месеца след пауза от 15 години на посещение в България беше президентът на Индия, а само преди седмица след повече от тридесетгодишна пауза и министърът на външните работи. Посланик Капур изрази убеденост, че всички налични механизми на сътрудничество между България и Индия са възродени като е започнала работата и на Съвместната комисия по наука и технологии. Наблюдава се и бум в инвестициите от Индия в България в редица сектори като земеделието, информационните технологии, фармацевтиката и филмовата индустрия, отбеляза Н. Пр. Капур. Тя подчерта, че в резултат на индийските филмови продукции, заснети в България, страната ни става все по-популярна дестинация за туризъм. Председателят на ПГ на ГЕРБ Цветан Цветанов заяви, че е важно да се дава все повече гласност на сътрудничеството между двете страни, особено на инициативите в секторите култура, наука и информационни технологии, защото имено те биха позволили на младите хора взаимно да опознаят двете култури и да развиват своите професионални умения и бизнес начинания.", "date": "2019.02.22", "title": "Цветан Цветанов и посланичката на Индия обсъдиха събитията на Западните Балкани"}
{"url": "https://www.24chasa.bg/novini/article/7312453", "text": "Неизвестни лица откриха днес огън пред предизборен щаб на управляващата Партия на справедливостта и развитието (ПСР) в Истанбул, съобщи турската телевизия НТВ. Стрелбата била открита при преминаване на автомобил край предизборния щаб на ПСР в квартал Аташехир. Няма пострадали при стрелбата, уточнява БТА. Полицията издирва лицата, които са стреляли. На 31 март в Турция ще се състоят местни избори.", "date": "2019.02.22", "title": "Неизвестни откриха стрелба пред предизборен щаб в Истанбул"}
{"url": "https://www.24chasa.bg/novini/article/7312469", "text": "Вселенският патриарх Вартоломей заяви, че Цариградската патриаршия няма намерение да променя устава на Сръбската православна църква (СПЦ) и нейните граници, макар някои да свързаха случая на Украйна със Скопие и Черна гора, когато на някои местни църковни структури бе дадена автокефалност, въпреки съпротивата на Руската православна църква, съобщава сайтът МКД, цитиран от БТА. В този момент, за съжаление, съществуват много дезинформации. Някои изравняват случая на Украйна със Скопие и Черна гора и правят това много умело, защото искат да настроят СПЦ против Цариградската патриаршия, заяви патриарх Вартоломей за в. \"Политика\". Той каза, че много епископи на Сръбската православна църква се плашат, че онова, което се случи там, ще се повтори и в Черна гора, и в Охрид. Мога да ви уверя, че нещата не стоят така, заяви Вартоломей. Разликата по отношение на Украйна канонично и църковно е в това, че Русия е окупирала митрополията на Киев, тя никога не й е била давана, а всичко, което има Сърбия, й принадлежи на нея, и църковно, и канонично. Вселенската патриаршия няма намерение да променя устава на СПЦ, нито нейните граници, ако това не е съпътствано с договор и сътрудничество, заяви патриарх Вартоломей. Тази есен по покана на СПЦ в Белград ще пристигне Вартоломей на честването на осем века от канонизирането на Свети Сава", "date": "2019.02.22", "title": "Вартоломей: Няма се променят границите на Сръбската православна църква"}
{"url": "https://www.24chasa.bg/novini/article/7312465", "text": "Мъж от Пловдив на 29 години е направил опит да подкупи полицаи в Димитровград, съобщи пресцентърът на ОД на МВР - Хасково. Случаят е от тази сутрин. Уличеният паркирал неправилно лекия си автомобил на автобусна спирка пред старата автогара. Автопатрул от \"Общинска полиция\" го забелязал при обхода си и поискал документите на нарушителя. Към тях пловдивчанинът прибавил и банкнота от 20 лева, за да избегне предвидената \"глоба по фиш\" по наредбата на общината. Полицаите Цветимир Иванов и Николай Николов сигнализирали в управлението за станалото. Образувано е досъдебно производство, допълват от полицията.", "date": "2019.02.22", "title": "29-годишен опитал да подкупи с 20 лева полицай в Димитровград"}
{"url": "https://www.24chasa.bg/novini/article/7312527", "text": "Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия, предупреждават от Агенция \"Пътна инфраструктура\". Пътните настилки и съоръженията ще се обработват превантивно във връзка с очакваните валежи, рязкото понижение на температурите и опасността от заледявания и поледици. Националният институт по метеорология и хидрология определи за утре жълт код за опасно време над цялата страна. Очаква се силен вятър и валежи от дъжд, които ще преминават в сняг. Агенция \"Пътна инфраструктура\" апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.", "date": "2019.02.22", "title": "Очакват се заледявания и поледици, обработват превантивно пътните настилки"}
{"url": "https://www.24chasa.bg/novini/article/7312500", "text": "Италианските власти наложиха глоба на авиокомпаниите \"Райънеър\" и \"Уизеър\". Те ще трябва да платят общо 4 милиона евро, съобщава  . Причината за това е политиката им за заплащане на ръчния багаж. От 1-ви ноември миналата година насам, той се заплаща, като таксата за чанта стига до 50 лева. Според авиокомпаниите, по този начин се намалява забавянето на полетите. Италия е една от първите държави, които публично изразиха своето недоволство.", "date": "2019.02.22", "title": "Италия глоби с 4 милиона евро \"Райънеър\" и \"Уизеър\""}
{"url": "https://www.24chasa.bg/novini/article/7312398", "text": "Съединените щати планират да извършат на 23 февруари \"мащабна провокация\" на границата на Венецуела с хуманитарната помощ и прехвърлят спецчасти и техника в района за нейната подготовка. Това заяви днес говорителката на руското външно министерство Мария Захарова, цитирана от ТАСС. \"Развитието на събитията във Венецуела стигна до критична точка; всички разбират това. За 23 февруари е набелязана опасна мащабна провокация - прдстрекавано и ръководено от САЩ пресичане на границата на Венецуела от така наречената хуманитарна автоколона\", каза тя. По думите й това ще доведе до сблъсъци и противници на властта и ще стане \"удобен предлог за силова акция по отстраняването на настоящия легитимен президент на страната\", предава БТА. Захарова подчерта, че е забелязано \"прехвърляне на американски специални части и техника близо до територията на Венецуела. Тя допълни, че САЩ и техни съюзници от НАТО обсъждат доставката на оръжия и боеприпаси от \"една източноевропейска държава\" за опозиционните сили във Венецуела. Според нея ставало дума за тежки картечници, гранатомети, преносими зенитноракетни комплекси и муниции за стрелково и артилерийско оръжие, които щели да бъдат пратени уж като \"хуманитарна помощ\". Говорителката на външнополитическото ведомство в Москва изказа предположение, че Вашингтон може да привлече украинското държавно предприятие \"Антонов\" към доставката на оръжия за венецуелската опозиция. В тази нелицеприятна история се проследява и украинска следа, каза тя. Захарова добави, че САЩ и съюзниците им възнамеряват да започнат доставките на оръжия за Венецуела в началото на март \"през територията на съседна страна\" чрез \"транспортни самолети от международна спедиторска компания\". \"Ако е съдено да се сбъднат плановете на организаторите на провокацията, това ще означава преход на агресивната политика на САЩ на ново равнище, на пътя на военните авантюри. Това е път надолу\", заключи Захарова. Според нея ще настъпи рязко изостряне на напрежението и тласък за атмосферата на конфронтация в света. по думите й даже държавите, поддържащи опозиционния лидер Хуан Гуайдо, започват да разбират, че действията на САЩ спрямо Венецуела носят реална заплаха за целия регион.", "date": "2019.02.22", "title": "Русия: САЩ планират утре \"мащабна провокация\" на границата на Венецуела"}
{"url": "https://www.24chasa.bg/novini/article/7312549", "text": "Не си спомням ГЕРБ да са правили предложение депутатските заплати да бъдат орязвани за неприсъствие в парламента през 2005 г. и 2014 г. (бел.авт. - през 2014 г. ГЕРБ бе в опозиция и сама бойкотира парламента, но през 2005 г. партията все още не бе създадена). Това е конкретен признак за двойния стандарт, който се прилага в управлението. Според тях това е един легален опит за правене на политика. Така лидерът на ДПС Мустафа Карадайъ отговори на журналистически въпрос дали партията ще подкрепи евентуално предложение от ГЕРБ заплатите на депутати, излезли от парламента, както БСП в момента, да бъдат отрязани или изобщо да не се дават. Не съм крил, че се виждам с председателите на други партии. Дори с премиера се виждам, когато трябва. Не сме водили дебат с ГЕРБ за разтрогване на НС. Ако изобщо има такъв дебат, то той трябва да е за това какво ще се прави след това, коментира Карадайъ по повод на слуховете, че преди срещата на ГЕРБ и ДПС в парламента преди гласуването на Изборния кодекс миналата седмица, правителството е било пред разпад. Предварителните парламентарни избори са отговорност. Управлението е отговорност. То изисква визия. Нашата оценка е, че 10 г. България не се управлява, а върви по инерция. Дори най-добрите неща, които са се случили, не са били целенасочена политика. Ние искаме план за ускорено развитие на страната, каза още Карадайъ. Според него най-лесната оценка, която може да се даде на управлението, е като се погледне продължаващата емиграция от страната. Преференциите не са отпаднали, за да бъдат върнати. Не сме гласували за отпадане на преференциите, макар че имаме своите аргументи. Гласувахме да има по-справедлив праг на преференциите, коментира още лидерът на ДСП по повод новите промени в Изборния кодекс за преференциалното гласуване. По думите му досега независимите кандидати в листите са били неравнопоставени спрямо партийните такива. Той даде пример с това, че в малки населени места е имало случаи, когато листата за партийните се пренарежда за само 9 гласа, а за да влезе с преференции, независимият трябвало да получи 125 гласа. Според Карадайъ с новите промени тази меравнопоставеност се изчиствала.", "date": "2019.02.22", "title": "ДПС: ГЕРБ не предлагаше орязване на депутатските заплати през 2005 г. и 2014 г."}
{"url": "https://www.24chasa.bg/novini/article/7312168", "text": "БСП отсъстват от важното за обществото изслушване за фалшивите ТЕЛК-ове, но те участват и могат да генерират достатъчно фалшиви новини във всяка секторна политика. Това заяви председателят на парламентарната група на ГЕРБ Цветан Цветанов от парламентарната трибуна по време на изслушването на вътрешния министър Младен Маринов за фалшивите ТЕЛК решения. „Искам да благодаря за днешната изключително актуална тема. Имахме възможност в парламента да изслушаме ръководството на МВР за предприетите действия и изпълнение на целите от управленската програма за ограничаване злоупотребите с ТЕЛК-ове. Нека да кажем, че тази система на ТЕЛК има 700 хил. български граждани. Това като процентно съотношение е някъде около 10, а вече то нараства, когато говорим за трудоспособна възраст. Това означава, че като съпоставка към 1989 г. процентно хората, които са били с ТЕЛК, са били някъде от порядъка на не повече от 2 % и 2,5%, което е средното за страните от ЕС\", обясни Цветанов. Той благодари на МВР, здравното министрество и прокуратурата за работата им по случаите с фалшивите ТЕЛК. И обеща пълна подкрепа в работата на институциите от страна на управляващото мнозиноство, но подчерта, че не може да поеме такъв ангажимент и за БСП, тъй като те отсъствали от дебата. „За тях е по-добре не да подкрепят фалшивите ТЕЛК-ове, защото не бих могъл да хвърля такова обвинение, но те участват и могат да генерират достатъчно фалшиви новини във всяка една посока и във всяка една секторна политика\", допълни Цветанов.", "date": "2019.02.22", "title": "Цветанов: БСП участват в генерирането на фалшиви новини във всяка секторна политика"}
{"url": "https://www.24chasa.bg/novini/article/7312163", "text": "Мъж, ограбил възрастна жителка на село Черноземен, е задържан в резултат на предприети бързи полицейски действия вчера. Разследването от служители на полицията в Хисаря започнало непосредствено след постъпила информация, че около 16 часа, от дома на 87-годиша жена била отнета значителна парична сума, съобщиха от пресцентъра на МВР. По данни на потърпевшата, извършителят бил непознат, когото пуснала в къщата си под предлог че ще ремонтира покрива й. Когато домакинята му предплатила за закупуване на необходимите материали, мъжът видял къде тя съхранява парите и по-късно, блъскайки я, грабнал към 6000 лева и избягал. В хода на незабавните оперативни и издирвателни действия, часове след получаване на сигнала в районното управление, бил доведен 30-годишен мъж от село Дъбене. Пред разследващите той направил самопризнания за стореното. След доклад на случая пред дежурен районен прокурор, срещу извършителя е образувано бързо производство по чл. 198, ал.1 от НК. Специализирана полицейска операция за пресичане на контрабандата с акцизни стоки е проведена вчера на територията на Стамболийски.", "date": "2019.02.22", "title": "30-годишен се представи за майстор, отмъкна 6000 лева от възрастна жена"}
{"url": "https://www.24chasa.bg/novini/article/7312160", "text": "\"Най-много досъдебни производства за фалшиви ТЕЛК са реализирани в област Разград\". Това заяви министърът на вътрешните работи Младен Маринов пред депутати в парламента по време на изслушването му какви действия е придприело МВР по разследванията за фалшиви ТЕЛК по-рано днес. Само за месец януари тази година са направени проверки по общо 41 преписки в цялата страна, обясни още Маринов. От началото на годината само в Разград били образувани общо 29 производства. \"10-те области с най-голям процент на лица, ползващи пенсия са: Силистра - 28,61%, Враца - 19,29%, Габрово - 19,02 %, Разград - 18,31%, Моната - 17,54%, Перник - 16,97, Плевен - 15,96% Кюстендил - 14,89%, София област - 14,75% и Ловеч - 14,52%\", каза още вътрешният министър. Той обясни, че най-често подкупите се предавали чрез посредници. Сред тях били и лица с произход от Сирия. Посредниците от своя страна давали пароли на лицата, които искат да получат фалшиви ТЕЛК, а те от своя страна ги казвали на комисията. Често се случвало и паролите да се объркват и така комисията давала отрицателно решение. В последствие обаче лицата получавали нови пароли и така вземали фалшивите решения. \"Основните суми за подкуп за ТЕЛК-ове варират от 600 до 2500 лв., като сумата се определя в зависимост колко човека участват във веригата\", обсни пък главният секретар на МВР Ивайло Иванов. Най-ниско констатитараната сума пък била от порядъка на 200 лв.", "date": "2019.02.22", "title": "Разград с най-много досъдебни производства за фалшив ТЕЛК"}
{"url": "https://www.24chasa.bg/novini/article/7312170", "text": "Новозагорски криминалисти разкриха кражба на пари и вещи от товарен автомобил, осъществена на 14 февруари. Това съобщиха от пресцентъра на МВР. След сигнала в полицията, е изяснено, че 27-годишен от Нова Загора е откраднал от незаключен товарен автомобил мъжка чанта с лични документи, сумата от 150 евро и други вещи, собственост на 42-годишен мъж от град Раковски. 27-годишният е криминално проявен и осъждан за кражби. Задържан е за 24 часа в РУ-Нова Загора. Работата по документиране на цялостната му престъпна дейност продължава.", "date": "2019.02.22", "title": "Арестуваха 24-годишен от Нова Загора, откраднал чанта с пари и документи от товарен автомобил"}
{"url": "https://www.24chasa.bg/novini/article/7312143", "text": "Българска напитка от биоарония в комбинация с мавруд пожъна невиждан успех на “Винария” в Пловдив. Тя е сред световните новости на изложението и бе отличена в конкурса за иновации. “Продуктът е получен от ферментация на арония и е купажиран с вино, не са добавени никакви ароматизатори и овкусители”, обясняват производителите от Северна България. Според тях питието е изцяло натурално и здравословно заради полезните вещества в него. Такъв ефект има и друга разработка на фирмата - биомалина с мавруд, която е първата подобна в света и се демонстрира на “Винария”. Приз на форума грабна авангардна линия алкохолни напитки на основата на екстракт от чай и планински билки. Наградените продукти могат да бъдат дегустирани от посетителите. Грамоти бяха раздадени и на 12 компании, които участват в международната изложба за хранителна индустрия “Фудтех”. Сред отличените вкуснотии са пълнени свински гърди, кози суджук с три вида трюфели, които придават аромат на див чесън, билки и треви, пилешка пастърма с чубрица или червен пипер, сок от ябълка и роза, разтворими напитки от растителен екстракт без захар и синтетични добавки. Журито, съставено от експерти, награди и люти сосове, пюрета, разядки и сладка. Те са произведени в единствената у нас ферма за люти чушки, където се отглеждат над 150 сорта. Изложители от Ботуша станаха финалисти в надпреварата с каротенова паста и десертно вино. Първото в света италианско суши, което направи своята премиера на “Фудтех”, също получи признание от журито. Специалистите бяха впечатлени от оризови топки със зелечукови и месни плънки. Най-високите награди на изложението бяха връчени на италианска и българска компания. Първата представя линия продукти от кактусови листа, а втората демонстрира медовина розе. Производителите разкриват, че древното питие е приготвено по уникална технология. Не се вари, което позволява да се запазят живите ензими на меда. Прибавят се и листенца от роза дамасцена. “Наистина е впечатляващо да се види как само за година във винената и хранителната индустрия са осъществени толкова много и значими промени, което обяснява и силната конкуренция в конкурса за иновации”, отбеляза главният директор на Международен панаир - Пловдив, д-р Иван Соколов. Всички отличени продукти могат да се дегустират в Града на виното и деликатесите, където са щандовете на участници във “Винария” и “Фудтех”. Там е разположена и изложбата “Вкусовете на Италия”, където фирми изкушават с пасти, колбаси, десерти с шамфъстък, зеленчукови ястия и билкови ликьори. Представят се и продукти, подходящи за полезната средиземноморска диета. С отслабващ ефект е и шоколадът, който е разработен от Института по криобиология в София. Десертът съдържа натурално какао, колагенови пептиди от говежди костен бульон, биологично активни екстракти, витамини и лиофилизирани плодове. Мегафорумът за агробизнес, храни и напитки, включващ изложбите “Агра”, “Фудтех” и “Винария”, продължава до 24 февруари в Пловдивския панаир. Огромен интерес на “Агра” предизвикват мултифункционалната икономична техника, семена и торове, както и фиданки, които се разпродават за минути.", "date": "2019.02.22", "title": "Българска напитка с биоарония и мавруд - световна новост"}
{"url": "https://www.24chasa.bg/novini/article/7312167", "text": "Омбудсманът Мая Манолова организира обществено обсъждане на тема: „Защита от неравноправни клаузи и свръхправомощията на банките”, което ще се състои на 25 февруари 2019 г., понеделник, от 11.30 часа в институцията /ул. „Георг Вашингтон“ № 22/. На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс, съобщават от пресцентъра на омбудсмана. Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема. Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи.", "date": "2019.02.22", "title": "Манолова със законопроект за ограничаване свръхправомощията на банките"}
{"url": "https://www.24chasa.bg/novini/article/7312190", "text": "Лидерът на най-голямата гръцка опозиционна партия Нова демокрация Кириакос Мицотакис ще направи двудневно посещение в Русия на 27 и 28 февруари, съобщи АНА-МПА, цитирана от БТА. В рамката на посещението си Мицотакис ще разговаря с руския премиер Дмитрий Медведев и с други високопоставени представители на руското правителство.", "date": "2019.02.22", "title": "Лидерът на гръцката \"Нова демокрация\" ще посети Русия в края на месеца"}
{"url": "https://www.24chasa.bg/novini/article/7312260", "text": "\"ПГ на \"БСП за България\" напусна Народното събрание и заяви, че не желае да получава възнаграждения, командировъчни и да ползва служебни коли и разходи за гориво, докато отсъства от парламента. Съгласно Правилника за работа на парламента, дори да не ходиш на работа, получаваш част от заплатата си. Ние декларирахме, че не желаем и тези суми. За целта управляващите се заканиха да променят Правилника. Нека го направят, но ние поставихме въпроса да се гласува и нашето предложение, което внасяме за трети път и от три месеца стои без движение. Искаме да се реши принципно въпроса за депутатските заплати. Те растат на всеки три месеца автоматично с ръста на средната работна заплата. Това е несправедливо, икономически необосновано и морално укоримо. Несправедливо е над 2 милиона българи да живеят на прага на бедността, да се увеличават неравенствата, а заплатите на политическия елит да растат. Като поставихме така принципно въпроса и настоявайки да се приеме нашето предложение, управляващите взеха завой. За да не се отваря темата за намаляването на депутатските заплати, се отказаха от намерението си да променят Правилника за работа на парламента и да накажат БСП\". Това написа лидерът на БСП Корнелия Нинова във Фейсбук. И продължи: \"Твърдят, че е наше законово право да получаваме пари, без да ходим на работа. Но законите се променят, нали? Уважаеми управляващи, променете закона, намалете и замразете депутатските заплати и запишете, че който не работи, не получава нищо. Вие имате мнозинство, това решение е във Ваши ръце. Не го ли направите, ще се види истината. Не ви е грижа за справедливостта и народа, а само за собствения ви джоб. Гарантирам, че ако българските граждани преценят, че БСП е достойна да управлява, това, което искаме днес, ще е едно от първите решения на следващото Народно събрание\".", "date": "2019.02.22", "title": "Нинова: Управляващи, намалете и замразете депутатските заплати"}
{"url": "https://www.24chasa.bg/novini/article/7312159", "text": "Студенти и докторанти от пет континента избраха   за своето обучение. Бъдещите специалисти от Европа, Азия, Африка, Австралия и Северна Америка предпочетоха ВСУ, който се утвърди като международна образователна площадка за трансфер на знания, съвременни компетенции, научни изследвания и дигитални технологии. Университетът е акредитиран от Националната агенция за оценяване и акредитация към Министерския съвет с най-високата оценка сред частните висши училища в страната. на Варненския свободен университет „Черноризец Храбър“ за учебната 2019/2020 г. стартира с прием в  - „Администрация и управление“, „Икономика“, „Икономика и компютърни науки“, „Психология“, „Политически науки“, „Право“, „Национална сигурност“, „Архитектура, строителство и геодезия“, „Изобразително изкуство“ и „Танцово изкуство“. Предлагат се 20 бакалавърски и 47 магистърски програми в редовна и задочна форма, а също и дистанционно обучение. 25 са специалностите, които се изучават на английски или руски език. Ексклузивните програми са разработени в партньорство с бизнеса, браншовите организации и местните власти съобразно потребностите и възможностите за професионална реализация на студентите. През изминалата година Варненският свободен университет реализира като 91% от менторите декларираха готовност да назначат практикуващите студенти веднага след тяхното дипломиране. 154 млади специалисти получиха предложение да останат на работа. По време на своето обучение студентите имат възможност да участват в различни програми за студентска мобилност и академичен обмен, учебни практики, стажове, състезания и тренинги. В университета действа Академичен акселератор, в който преподаватели и студенти развиват свои идеи и имат възможност да ги реализират в бизнеса. Преподаватели и ментори са световноизвестни учени и доказани експерти от практиката от България, Япония, Съединените щати, Русия, Израел, Италия, Германия, Холандия, Полша, Великобритания, Австрия, Украйна и други. От тази година във ВСУ „Черноризец Храбър“ се обучават първите 31 магистри по програма „Предприемачество“, които получиха стипендии от ментори от Силициевата долина в САЩ. Други 30 студенти учат в съвместна програма с Норвежкото бизнес училище за получаване на две дипломи. Университетът предлага богато портфолио от майсторски класове и допълнителни курсове за повишаване на квалификацията. Силно е застъпено чуждоезиковото обучение и курсовете за личностни и социални умения, насочени към развитие на успешната комуникация на чужд език, гъвкавост, творчество, самоконтрол и самоувереност, аналитично мислене, лидерство. Изучаването на чужди езици повишава конкурентоспособността на възпитаниците на Варненския свободен университет и им дава възможност да впишат в професионалното си портфолио владеенето на два или три чужди езика, сред които и редки. Зрелостниците, които завършват средното си образование в България, могат да кандидатстват за   Програмата е шанс за 20 бъдещи студенти да започнат обучението си в избрана от тях специалност и покрива 100 % от годишната такса в първи курс. Високотехнологиченият, модерен университетски кампус е разположен в непосредствена близост до морския бряг и до природния парк „Златни пясъци“. Университетът разполага със студентското общежитие, ресторант, библиотека, спортен комплекс, парк и медицински център. За информация и записване: тел. 052 355 106, email: ", "date": "2019.02.22", "title": "Студенти и докторанти от пет континента учат във ВСУ „Черноризец Храбър“"}
{"url": "https://www.24chasa.bg/novini/article/7311668", "text": "Данни на китайското търговско министерство показват, че през януари китайските инвестиции в чужбина са били 9,2 милиарда щатски долара. Китайските компании са вложили свои капитали в 973 предприятия от 137 държави и региона. Капиталовложенията им в страните по маршрут на инициативата „Един пояс, един път\" се увеличават стабилно, структурата им става все по-разнообразна, развиват се транснационалната търговия и големите проекти зад граница, сочат още данните, предава  . Говорителят на Министерството Гао Фън каза, че през първия месец на тази година китайските компании са инвестирали повече от 1,3 милиарда щатски долара в страните от „Един пояс, един път\", което е увеличение с 8,1% спрямо същия период на миналата година. В сравнение с миналия януари се забелязва лек спад в преките инвестиции и проектите зад граница, каза още Гао Фън, посочвайки като основни причини бавното развитие на световната икономика и по-строгия контрол върху чуждестранните капитали от някои държави.", "date": "2019.02.22", "title": "Лек спад на преките китайски инвестиции в чужбина през януари"}
{"url": "https://www.24chasa.bg/novini/article/7312266", "text": "\"Ало измамници\" са се обаждали и в МВР, но се отказват в момента, в който усетят, че не се получава. Това каза вътрешният министър Младен Маринов, цитиран от БТА, в кулоарите на парламента в отговор на въпрос за мерки срещу телефонните измамници. Самият министър не е бил жертва на подобни опити, но призна, че са ползвали името му пред хора от родното му място в схема за \"ало измами\". МВР вече имало изградени специални звена в ГД \"Национална полиция\" и три областни дирекции, за които се смята, че генерират тази престъпна дейност, отбеляза още Маринов. Но припомни, че за съжаление измамниците ползват териториите на съседни държави, проблемите и различията в законодателството, за да извършват своята дейност. Според него обаче все пак резултатите в борбата срещу тях били добри. Все повече вдигаме нивата, до които стигаме при разследване на всеки конкретен случай, надявам се до месеци да имаме и по-сериозни резултати по отношение на самите организатори, подчерта Младен Маринов. Той отбеляза и ролята на медиите за информиране на хората за тези престъпни схеми. Активността от ваша страна винаги води до намаляване на случаите, когато тези измами са успешни, защото те ежедневно пробват, но, когато попадат на човек, информиран от медиите за начина, по който се извършват, не се получава, добави министърът.", "date": "2019.02.22", "title": "\"Ало измамници\" са се обаждали и в МВР"}
{"url": "https://www.24chasa.bg/novini/article/7312292", "text": "За нас е важно Българо-швейцарска програма за сътрудничество да продължи и след 2019 г. и затова искам да благодаря на президента Маурер за неговата готовност да подкрепи следващ етап на програмата. Това каза президентът Румен Радев на пресконференция с швейцарския си колега Ули Маурер във военновъздушната база \"Мейринген\", където се състояха пленарните разговори между двете делегации и беше направена демонстрация с изтребители, предава БТА. Президентът Радев благодари специално на швейцарската страна за изключително успешната, по думите му, Българо-швейцарска програма за сътрудничество, която започна от 2010 г. и приключва през настоящата година. Тя е особено ценна за нас не само с финансовата подкрепа, която е в размер на 72 млн. швейцарски франка, но и с експертизата и опита, които се внасят в такива важни области като сигурност, върховенство на закона, стабилност на реформите, борба срещу организираната престъпност, тероризма и корупцията, и най-вече в сферата на социалната интеграция и образованието, изтъкна Радев. Той напомни, че особено значими са успехите на двустранната програма в областта на дуалното обучение, обхванало хиляди български ученици и множество училища и фирми. Президентът Радев анонсира и идеята при следващ етап на Българо-швейцарската програма да се мисли и за швейцарско-български център иновации в България, който да развива научни изследвания с подкрепата на Швейцария, така че младите ни учени, студенти и таланти не само да идват в Швейцария, но да могат да извършват такива изследвания в България при подходяща научна инфраструктура. Разгледахме в детайли съотношението на проекта за дуалното обучение във финансово изражение спрямо другите, на фона на 72 млн. швейцарски франка той е за малко над 3 млн. франка, а неговата ефективност и значение са огромни, каза президентът Радев в отговор на въпрос. Искаме за следващия период, който ще работим да бъде внедрен в България, да разширим и финансовия дял и реалния обхват на системата за дуалното обучение, както и да говорим за привличане вече на университети и институти за висше образование , посочи Румен Радев. Двамата са обсъдили и регионални проблеми като европейската перспектива на Западните Балкани, необходимостта от единна европейска система за убежище. Радев определи мястото на днешните разговори - авиобазата \"Мейринген\", като свързано със значението, което отдават двете страни за сигурността на общия им дом - Европа. Тук също има голям потенциал да продължаваме сътрудничеството ни в програми за обмен на опит, съвместни учения, но и в бъдещи съвместни проекти в областта на отбранителната индустрия и наука, посочи президентът Румен Радев. Българският държавен глава коментира в отговор на въпрос, че е изключително впечатлен от професионализма на хората, които служат в швейцарските ВВС. Обсъждахме и важна тема - за да бъде България пълноправен член на европейското семейство, продължаваме да водим борба срещу корупцията, каза Радев, който благодари на швейцарската страна за готовността да продължим да си сътрудничим в разкриването на банковата тайна, особено за лица в обхвата на новия антикорупционен закон в България. Не се учудвайте, че се срещаме на такова необичайно място, това е реверанс към отличен летец и професионалист - българския президент, бяхме горди да му покажем швейцарската армия, решението се появи спонтанно, коментира на пресконференцията президентът Ули Маурер мястото на днешните разговори. Той каза, че контактите между двете държави са изключително интензивни, особено политическият обмен по време на българското председателство на Съвета на ЕС, с което България се e справила чудесно. Отношенията ни са многообразни, в икономически план биха могли да бъдат и по-активни, посочи Маурер, като добави, че са разговаряли по какъв начин тези отношения да се изразят в конкретни проекти. България проявява голям интерес към нашата дуална система на професионално обучение, има вече започнали проекти, за които има желание от българска страна да бъдат задълбочени, важна е възможността не само формално и административно да се общува, а да имаме този личен контакт, който имахме днес, каза швейцарският президент. Той посочи, че политиката с ЕС също е била фокус на разговора. От своя страна президентът Румен Радев определи днешните разговори като израз на взаимното доверие, откритост и прагматизъм - отличителен белег на отношенията между двете страни. Радев изрази увереност, че посещението му и разговорите на високо политическо ниво днес ще дадат нов импулс във всички области от взаимен интерес. Двамата президенти са обсъдили и нивото на търговско-икономическите отношения и възможностите за увеличаване на стокообмена и швейцарските инвестиции в България. Особено при малките и средните предприятия, иновациите и развитието на технологиите и информационните и комуникационните технологии, добави Радев.", "date": "2019.02.22", "title": "Радев благодари на швейцарския си колега за програмата за сътрудничество"}
{"url": "https://www.24chasa.bg/novini/article/7312297", "text": "Еврокомисията прие преразгледани правила за държавната помощ в сектора на селското стопанство (т.нар. минимална помощ или помощ de minimis), с които се увеличава максималният размер на средствата, които националните органи могат да отпуснат за подпомагане на земеделските стопани, без да е необходимо предварително одобрение от комисията, съобщиха от ЕК. Благодарение на това решение държавите от ЕС ще имат възможност да увеличат подкрепата за земеделските стопани, без да се нарушава функционирането на пазара, като същевременно се намали административната тежест за националните органи. Максималният размер на помощта, която може да бъде предоставена на едно земеделско стопанство за тригодишен период, ще се увеличи от 15 000 EUR на 20 000 EUR. За да се избегне евентуално нарушаване на конкуренцията, всяка държава от ЕС разполага с максимална сума на национално ниво, която не може да надхвърля. Националният таван се определя в размер на 1,25 % от годишната селскостопанска продукция на съответната държава през същия тригодишен период (в сравнение с 1 % съгласно сегашните правила). Ако за даден селскостопански сектор съответната държава не изразходва повече от 50 % от общия си пакет за национална помощ, тя може допълнително да увеличи размера на минималната помощ за едно стопанство до 25 000 EUR, а националният таван – до 1,5 % от годишната продукция. Увеличението на таваните влиза в сила на 14 март и може да се прилага със задна дата по отношение на помощите, които отговарят на всички условия.", "date": "2019.02.22", "title": "ЕК увеличава националните помощи за земеделците до 25 000 евро"}
{"url": "https://www.24chasa.bg/novini/article/7312298", "text": "След внесен в съда обвинителен акт от Районна прокуратура – Велико Търново и постигнато в съдебно заседание споразумение, осъдиха мъж на една година и три месеца лишаване от свобода за извършена измама, съобщи държавното обвинение. Г. М. се признал за виновен за това, че на 13 октомври 2016 г. в гр. Велико Търново при условията на опасен рецидив, възбудил и поддържал у С. М. заблуждение, че ще заплати мобилен телефон „Iphone 6S 16 GB Space Grey MAT 25“ и с това му причинил имотна вреда в размер на 1260 лева. На същата дата пострадалият пристигнал на гарата в Горна Оряховица по работа. Трябвало да отседне в хотел за една нощ, но не познавал града и потърсил някой, който да го откара до близък хотел. Така попаднал на обвиняемия и на негов приятел, които били също на гарата. Двамата го закарали до близък хотел. След като се регистрирал и оставил багажа си, му предложили да пият кафе в близко заведение. Там измамникът обяснил на пострадалия, че има дъщеря, на която искал да закупи телефон на изплащане, но тъй като имал задължения към мобилните оператори, никой нямало да му продаде. Обяснил, че вноските щял да изплаща сам. Любезно помолил пострадалия той да закупи телефон на свое име, защото нямало кой друг да помоли, а искал да зарадва дъщеря си. Наивникът се съгласил и тримата отишли до магазин на МТел във Велико Търново. Обвиняемият разгледал телефоните и посочил един от най-скъпите. Пострадалият поискал от служителката да закупи на изплащане този телефон, като сключил съответния договор, а обвиняемият дал парите за първоначалната вноска. След като излезли от магазина, пострадалият дал на новия си познат мобилния телефон и документи, като сим картата извадил и запазил за себе си. След това тримата отишли да хапнат в близко заведение, а обвиняемият платил сметката заради направената услуга. Веднага след това отишъл в магазин и продал мобилния телефон за 750 лева, а след това не внасял дължимите вноски за телефона, както бил обещал. Обвиняемият е осъждан. Споразумението има последици на влязла в сила присъда.", "date": "2019.02.22", "title": "Горнооряховец отива за 15 месеца в затвора\nслед измама със скъп мобилен телефон"}
{"url": "https://www.24chasa.bg/novini/article/7312291", "text": "Голям брой камиони, превозващи цивилни, напуснаха днес последния контролиран от групировката \"Ислямска държава\" район в Източна Сирия, предаде Ройтерс, цитирана от БТА. Не е ясно дали някакви цивилни са останали в района Багуз, който подкрепяните от САЩ сирийски сили искат да освободят от цивилни, преди окончателно да го превземат. Говорител на Сирийските демократични сили (СДС) каза, че избухват спорадични сблъсъци с бойците на \"Ислямска държава\", оставащи в района, посочва Асошиейтед прес. Около 300 бойци на \"Ислямска държава\" заедно със стотици цивилни, за които се предполага, че са предимно техни роднини, са обсадени от повече от седмица в село Багуз. Командирите на предвожданите от кюрдите СДС, които се сражават с \"Ислямска държава\", казват, че бойците не позволяват на цивилните да напуснат. Говорителят Мустафа Бали заяви, че спорадичната стрелба от страна на СДС има за цел да накара бойците да позволят на цивилните да напуснат. Ръководените от кюрдите власти, които управляват голяма част от Северна Сирия, приветстваха решението на САЩ да оставят 200 американски войници в Сирия след своето изтегляне, като казаха, че това ще защити техния регион и може да насърчи европейски държави също да оставят свои сили там, посочва Ройтерс. \"Ние оценяваме решението на Белия дом . . . положително\", заяви Абдулкарим Омар, заместник-председател за външните отношения в региона, контролиран от СДС. \"Това решение може да насърчи други европейски страни, особено нашите партньори в международната коалиция срещу тероризма, да оставят сили в региона\", каза той. \"Вярвам, че запазването на определен брой американски войски и голям брой (други) коалиционни войски заедно с въздушна защита също така ще изиграе роля за осигуряване на стабилност и защита на региона\", заяви Омар.", "date": "2019.02.22", "title": "Цивилни напуснаха последния район, контролиран от ИДИЛ в Сирия"}
{"url": "https://www.24chasa.bg/novini/article/7312321", "text": "Разреждането на линиите на градския транспорт не е решение за проблемите с условията на труд на шофьорите. Кметът на София Йорданка Фандъкова коментира направени по-рано днес предложения на синдикатите за разреждане на градския дневен транспорт и отпадане на нощния в столицата, съобщи БТА. Тя допълни, че основна задача на Столична община е да осигури добро обслужване на гражданите на София. Според нея обсъждането за ефективността на нощните линии може да се коментира и в комисиите на общинския съвет. Фандъкова напомни, че тази мярка е въведена пробно и тепърва предстои да стане ясно до колко тя е ефективна. Тя отбеляза, че не е правилно да се противопоставят условията за граждани с условията за шофьорите. Кметът посочи, че причината за нуждата от допълнителен труд е известна - това е недостигът на шофьори, и допълни, че само преди месец във връзка с неговото решение са увеличили с 10 млн. лв. средствата за възнаграждения в транспорта, след дълги и тежки преговори със синдикатите. Изплащането на увеличените средства трябва да започне от този месец, каза още Фандъкова. Тя отбеляза, че според синдикатите средната брутна работна заплата в дружествата е около 1500 лв., а на водачите тя е около 1800 лв. Фандъкова допълни, че са отворени да продължат диалога със синдикатите. Ще разгледаме много внимателно всички предложения, които са насочени към подобряване на условията на труд на всички шофьори, каза още кметът. Тя е поискала от директорите на общинските транспортни дружества да се спазва законодателството при полагането на извънреден труд. Кметът Йорданка Фандъкова инспектира днес строителните дейности в Първа английска езикова гимназия. Тя каза, че на практика се строи още едно училище, което да позволи да се премине на едносменен режим на работа на двете учебни заведения, които се намират в тази сграда - езиковата гимназия и 112 ОУ. Срокът за завършване на ремонта по план е лятото на 2020 г. От строителното дружество посочиха, че е възможно да приключат с работата до новата учебна година през септември. Новите помещения в сградата ще са 43, като класните стаи са 22, предвидени са специализирани кабинети по физика и химия. Сградата ще има три физкултурни салона, като един от тях ще се оборудва изцяло за танцова хореография, ще има два асансьора за увеличаване на достъпността на средата. Фандъкова каза, че през тази година се строят 10 нови сгради на училища, 15 - на детски градини. По думите и над 75 млн. лв. е бюджетът на Столичната община за образование.", "date": "2019.02.22", "title": "Йорданка Фандъкова: Разреждането на линиите на градския транспорт не е решение"}
{"url": "https://www.24chasa.bg/novini/article/7311937", "text": "Районна прокуратура – Враца е внесла за разглеждане в съда обвинителен акт срещу А.А. и П.К. за извършено престъпление по чл. 209, ал.1, вр. чл. 20, ал. 4 от Наказателния кодекс. Това съобщиха на сайта на прокуратурата на Република България. На 24.01.2018 г. в гр. Враца А.А. и П.К. целяли да набавят за себе си и другиго имотна облага, в съучастие като помагачи с неустановен извършител и така причинили имотна вреда в размер на 1641,80 лева на Ц.В. Жената била въведена в заблуждение, че участва в полицейска акция за залавяне на измамници, поради което следва да предостави наличните си пари. Обвиняемите умишлено улеснили извършването на престъплението, като взели оставената от пострадалата сума. Част от парите задържали за себе си, а другата, предназначена за извършителя, скрили в тайник в района гр. Русе. Предстои делото да продължи в съда.", "date": "2019.02.22", "title": "Телефонни измамници на съд във Враца за 1 700 лева"}
{"url": "https://www.24chasa.bg/novini/article/7311947", "text": " и шведската медийна група  подписаха договор за продажба на „Нова Броудкастинг Груп“ АД. Общата стойност на сделката е 185 млн. евро. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“. Прехвърлянето на собствеността подлежи на регулаторно одобрение от страна на Комисията за защита на конкуренцията, а финализирането на сделката се очаква да е факт през второто тримесечие на 2019 г. „Нова Броудкастинг Груп“ АД притежава най-голямата медийна група в България. В портфолиото на компанията влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България. Приходите от продажби на „Нова Броудкастинг Груп“ АД за 2018 г. се оценяват 112.5 млн. евро, а оперативната печалба (EBIT) е достигнала 21.8 млн. евро. В компанията работят 650 души. Георги Домусчиев, изпълнителен директор на „Адванс Пропъртис“ООД : „Инвестицията ни в „Нова Броудкастинг Груп“ е стратегическа за нашия инвестиционен холдинг. Тя ни дава възможност да навлезем в един перспективен и нов за нас индустриален сегмент. Възнамеряваме да продължим успешното развитие на медията, опирайки се на качеството и доказания професионализъм на хората и мениджърите, работещи в групата на „Нова“. Неслучайно медията е водеща в страната. Възнамеряваме да поддържаме досегашната политика на „Нова Броудкастинг Груп“ за обективна публицистика, лоялност към зрителите и партньорите, както и високо качество на съдържанието и програмите. Надяваме се с нашата финансова подкрепа медията да продължи да се развива ускорено и да предлага все по-добър и интересен продукт на зрителите. Не на последно място, ще окажем значителна подкрепа за утвърждаването на „Нова“ като „българската телевизия“ със запазването и включването в програмите на все повече български сериали, филми и развлекателни програми“.", "date": "2019.02.22", "title": "„Aдванс Медиа Груп“ и MTG сключиха сделка за „Нова Броудкастинг Груп“"}
{"url": "https://www.24chasa.bg/novini/article/7311960", "text": "От Светия Синод на Българската православна църква съобщиха, че на 22 февруари 2019 г., след продължило боледуване, във ВМА се е преставил в Господа Главиницкият епископ Йоан. Той е роден със светското име Стоян Костадинов Стойков на 29 ноември 1949 г. в гр. София. Основно и прогимназиално образование завършва в родния си град. Средно образование завършва в Софийската духовна семинария „Св. Йоан Рилски” на гара Черепиш. На 11 януари 1969 г. е постриган е за монах в Бачковския ставропигиален манастир „Успение Богородично” от Старозагорския митрополит Панкратий. През 1976 г. завършва Духовната академия „Св. Климент Охридски” в София. На 30 март 1969 г. е ръкоположен в йеродяконски чин в Бачковската ставропигиална св. обител „Св. Успение Богородично”. Пак там на 21 май 1971 г. е ръкополажен за йеромонах. На 01 март 1975 г. е назначен за протосингел на Старозагорска митрополия. На 01 януари 1976 г. е възведен в архимандритско достойнство в храм „Св. Николай Мирликийски”, гр. Стара Загора. На 01 юли 1978 г. е назначен за протосингел на Видинска митрополия. От 01 септември 1982 г. е назначен като зам.-ректор и ефимерий в Софийската духовна семинария на гара Черепиш. На 01 юли 1988 г. е назначен за началник отдел „Богослужебен” при Св. Синод, а от 27 февруари 1989 г. до 01 юли 1989 г. и председател на Църковното настоятелство при ПКСХП „Св. Александър Невски”. В периода от 01 декември 1991 г. до 22 декември 2006 г. е на специализация и командировка в Германия. След завръщането си в България продължава да служи като началник отдел „Богослужебен” при Синодалната канцелария, считано от 01.02.2007 г., с възлагане да изпълнява задължението ефимерий при ПКСХП „Св. Александър Невски”. По решение на Св. Синод е хиротонисан за епископ с титлата Главиницки на 30 ноември 2010 г. в ПКСХП „Св. Александър Невски“ и назначен за викарий на приснопаметния Варненски и Великопреславски митрополит Кирил. Такъв остава до 18 юли 2013 г. и след това е изпратен на послушание в Бачковската ставропигиална св. обител като епископ на разположение на Св. Синод. По решение на Св. Синод от 20 септември 2014 г. бе послушание в Рилската ставропигиална св. обител.", "date": "2019.02.22", "title": "Почина Главиницкият епископ Йоан"}
{"url": "https://www.24chasa.bg/novini/article/7311979", "text": "Министерството на образованието и науката изпрати писмо до генералния директор на Главната дирекция \"Образование, младеж, култура и спорт\" към ЕК Темис Кристофидо с молба за редакция на анкетата към инструмента за дигитална самооценка SELFIE. Това съобщи пресцентърът на МОН. Искането е от въпроса за определяне на пола на участниците да отпадне опцията \"друго\" или да бъде премахнат целият въпрос, защото в сегашния вариант той е неприемлив. В писмото се посочва, че инструментът SELFIE помага на училищата да внедрят дигиталните технологии в процесите на преподаване, учене и оценяване, и затова е необходимо казусът да бъде разрешен възможно най-скоро, посочват от МОН.", "date": "2019.02.22", "title": "Искаме от ЕК да редактира определянето на пола от участници в анкета"}
{"url": "https://www.24chasa.bg/novini/article/7311983", "text": "10 души са били задържани на протест срещу Преспанското споразумение снощи в гръцкия град Катерини, съобщава телевизия Скай, цитирана от БТА. Повод за протеста е била партийна проява на управляващата партия СИРИЗА с основен участник говорителя на правителството Димитрис Дзанакопулос. На протеста са се събрали около 200 души, но полицията не е позволила те да се приближат до събранието на СИРИЗА. По време на речта на Дзанакопулос млада жена го е апострофирала с думите: \"Вие разпръснахте разделението в Гърция. Вие сте предатели\", след което е била изведена от залата. Една журналистка не е била допусната на срещата с обяснението, че е \"нежелана\". Като \"тълпа фашисти\" определи протестиращите кандидатът на СИРИЗА за областен управител на Централна Македония Христос Янулис. На един от арестуваните е наложена мярка за неотклонение \"задържане под стража\".", "date": "2019.02.22", "title": "10 души задържани на протест срещу Преспанското споразумение в гръцкия град Катерини"}
{"url": "https://www.24chasa.bg/novini/article/7311984", "text": "Доверието в секторите на строителството и търговията на дребно в Турция е спаднало, но в сектора на услугите се отчита повишение през февруари спрямо предходния месец. Това показват данни на Турския статистически институт, огласени днес и цитирани от Анадолската агенция и БТА. Индексът на доверие в строителния сектор се е понижил с 8,7 процента до 51,8 този месец в сравнение с 56,7 през януари. При търговията на дребно индексът е спаднал с 1,9 процента на месечна база до 90,8 през февруари от 92,5 предходния месец. В сектора на услугите е отбелязано повишение в индекса от 78,3 през януари на 79,5 през февруари, т.е. с 1,5 на сто. Индексите за доверие по сектори варират от 0 до 200, като тези над сто бележат оптимистична перспектива, а тези под 100 - песимистична. Общо потребителското доверие в турската икономика е спаднало с 0,7 процента до индекс от 57,8 през февруари.", "date": "2019.02.22", "title": "Спада доверието в строителството и търговията на дребно в Турция"}
{"url": "https://www.24chasa.bg/novini/article/7312000", "text": "Първият космически апарат на Израел, конструиран с цел да кацне на Луната, се устреми към естествения спътник на Земята, съобщават световните агенции. Сондата \"Берешит\" (\"Генезис\" на иврит) на частната израелска компания \"Спейс Ай Ел\" беше изстреляна от космодрума Кейп Канаверал във Флорида, САЩ, с ракета-носител \"Фалкон 9\" на частната американска компания \"Спейс Екс\", предава БТА. С ракетата бяха изстреляни също индонезийски телекомуникационен сателит и експериментален сателит за американските ВВС. \"Спейс Екс\" отбеляза пореден успех за новаторската си технология да \"рециклира\" собствените си ракети. Минути след изстрелването на \"Фалкон 9\" компанията успя да осъществи контролирано връщане на Земята на първата степен на ракетата - върху платформа в Атлантическия океан на около 483 километра от крайбрежието на Флорида. С най-голям интерес обаче наблюдателите следят изстрелването на израелската сонда \"Берешит\". Ако апаратът успешно кацне на Луната, Израел ще стане едва четвъртата нация с подобно постижение след Съветския съюз, САЩ и Китай, отбелязва Асошиейтед прес. Израелският премиер Бенямин Нетаняху, който проследи изстрелването на сондата от контролния център, заяви: \"Това е голяма крачка за Израел, но и гигантска крачка за израелската технология\". Очаква се пътешествието до Луната на \"Берешит\" - малка сонда с размерите на пералня и четири крачета от карбонови влакна, да продължи до средата на април. Сондата трябва да кацне в лунното Море на яснотата. Мисиите \"Аполо\" на НАСА през 60-те и 70-те години на миналия век отвеждат астронавтите до Луната само за три дни, но в тях се използват \"чудовищните\" ракети \"Сатурн V\". Мисията на \"Берешит\" на стойност 100 милиона долара обаче не може да си позволи собствена ракета, дори малка. Поради тази причина организаторите й залагат на \"споделено изстрелване\" и на по-продължително пътешествие до Луната. Първото успешно кацане на лунната повърхност е осъществено от СССР с космическия апарат \"Луна 2\" през 1959 г. През 1962 г. САЩ позиционират на Луната космическия апарат \"Рейнджър 4\" на НАСА. Миналия месец Китай стана първата страна в историята, изпратила космически апарат на обратната страна на Луната. Астронавтът Едуин \"Бъз\" Олдрин, който стъпва на естествения спътник на Земята с мисията \"Аполо 11\", отправи поздрав в Туитър към израелската компания \"Спейс Ей Ел\" за старта на пътешествието на \"Берешит\". Директорът на НАСА също приветства \"историческата стъпка за всички нации, които целят да разширят сътрудничеството си отвъд нискоземна орбита и на Луната\". Американското космическо управление има лазерен рефлектор на борда на израелската сонда и предоставя мрежата си \"Дийп спейс\" за комуникация. Мисията на \"Берешит\" първоначално беше част от съревнованието \"Лунар Екс Прайз\" на Гугъл и дори стигна до финала. Надпреварата обаче приключи миналата година, без да бъде излъчен победител. Организаторите решиха да продължат със собствени усилия. Дарения за мисията направиха както милиардери, така и ученици. По план работата на \"Берешит\" на Луната трябва да продължи от два до три дни. Сондата ще измерва магнитното поле на мястото си на кацане. На борда й има капсула на времето с детски рисунки, снимки, информация за израелската култура и историята на човечеството. Една от фотографиите е на първия израелски астронавт - Илан Рамон, загинал в катастрофата с космическата совалка \"Колумбия\" през 2003 г.", "date": "2019.02.22", "title": "Израел изстреля първия си космически апарат към Луната (Видео)"}
{"url": "https://www.24chasa.bg/novini/article/7312002", "text": "Българският държавен глава Румен Радев, който е на официално посещение в Швейцария, беше посрещнат с церемония от швейцарския си колега Ули Маурер във военно-въздушна база „Мейринген“, съобщиха от прессекретариата на президента. Двамата президенти наблюдаваха учение „Alpha Scramble“ - бърза реакция за излитане със самолети FA18, в случай на сигнал за нарушение на въздушното пространство. Предвидени са пленарни разговори между официалните делегации на България и Швейцария, след което Румен Радев и Ули Маурер ще дадат съвместна пресконференция.", "date": "2019.02.22", "title": "Вижте как посрещнаха Радев на учение във военно-въздушна база в Швейцария"}
{"url": "https://www.24chasa.bg/novini/article/7312020", "text": "Ако досега сте знаели, че падането на астероид е предизвикало изчезването на динозаврите, ще е добре да научите, че причините за изчезването им вероятно са по-комплексни и че вулканични изригвания може също да са изиграли своята роля, коментира Франс прес, цитирана от БТА. Две изследвания уточняват познанията за чудовищни вулканични изригвания, продължили стотици хиляди години през период, който обхваща масовото изчезване на видове преди 66 милиона години в края на кредата. До 80-те години на миналия век доминираше теорията, че вулканична дейност е предизвикала изчезването на динозаврите, изхвърляйки в атмосферата пепел, прах и газове, които бързо променили климата. По-късно бе открит кратерът Чиксулуб в Карибско море, образуван от падането на астероид. Вследствие на падането му били изхвърлени толкова много отломки и прах в атмосферата, че Земята се охладила, фотосинтезата се забавила и от лицето на планетата изчезнали динозаврите и три четвърти от всички срещащи се по онова време видове. Оттогава дебатите продължават, що се отнася до съответните последствия от падането на астероида и от вулканичната дейност върху климатичните промени и екосистемата. Сега двата екипа успели да датират много по-прецизно потоците лава. \"Подредихме с голяма прецизност събитията в края на кредата\", заяви съавторът на едното изследване Лоик Вандерклуизен от университета Дрексел във Филаделфия. Става въпрос за гигантски потоци лава от Деканското плато в Индия, от които били взети проби. Те били анализирани с усъвършенствани методи за датиране чрез изследване на радиоактивността на някои съставки в лавата и седиментите. \"На някои места в този район потоците лава и днес са с дебелина 1200 метра\", отбеляза ученият. Новите датирания на двата екипа съвпадат - единият екип установил, че поредицата вулканични изригвания започнала точно преди изчезването на видовете, докато изследването на другия екип не е толкова прецизно, но навежда на мисълта, че повечето потоци лава изтекли след образуването на кратера Чиксулуб. Получените резултати потвърждават виждането, че мега земетресение с магнитуд 11, предизвикано от падането на астероида, е отключило поредица вулканични изригвания, които продължили 300 000 години. \"Основният въпрос е да разберем дали ако астероидът не се бе блъснал в нашата планета, щеше да се стигне до масово изчезване на видове вследствие на вулканичната дейност. Засега нямаме отговор\", отбеляза съавторът на другото изследване, експертът по геонауки Блеър Шьоне от Принстънския университет. Резултатите от изследванията са публикувани в сп. \"Сайънс\". ", "date": "2019.02.22", "title": "Поредица вулканични изригвания убила динозаврите"}
{"url": "https://www.24chasa.bg/novini/article/7311985", "text": "36 000 лв., 6 000 евро и неустановено към момента количество злато са били откраднати от къща в Севлиево, съобщава ОДМВР - Габрово. Жертва на обира е 35-годишна севлиевка, която подала сигнала в полицейското управление минути след полунощ в четвъртък. Кражбата е извършена след взломяване на заключващия механизъм на прозорец в къщата. Полицията е направила оглед на местопроизшествието и е образувала досъдебно производство за престъпление по чл. 195 от Наказателния кодекс.", "date": "2019.02.22", "title": "Задигнаха 36 000 лв., 6 000 евро и злато от къща в Севлиево"}
{"url": "https://www.24chasa.bg/novini/article/7311664", "text": "Вчера „Еърбъс\" откри в град Шънджън първия си азиатски център за иновации. Той е вторият подобен в света след А3 в Силиконовата долина в САЩ, предава  . В съобщение на „Еърбъс\" по повода се посочва, че целта на центъра е да „инжектира иновативна виталност в бъдещето на полетите и се възползва в пълнота от местните преимущества, включително кадри, компании и екосистеми, съчетавайки ги с експертизата на „Еърбъс\" в аерокосмическата индустрия. На церемонията по откриването на центъра главният изпълнителен директор на „Еърбъс\" Том Ендерс заяви, че „в Шънджън, заедно с нашите партньори ще създадем нов стълб на иновациите в Китай\". „Градът е известен със своята динамика, което е добре за нашата компания. Трябва да бъдем по-открити и възприемчиви към иновациите на по-голяма скорост\", добави той. Китайският иновационен център на „Еърбъс\" ще се фокусира върху дизайн, тестване и сертифициране на нови технологии, свързани с пет ключови области – лаборатория за хардуер, опит в кабината, свързаност, производствени иновации и градска въздушна мобилност. До края на годината Шънджън се очаква да стане първият китайски град, който ще въведе услуги, свързани с градска въздушна мобилност с хеликоптери, като ключов партньор в това ще бъде „Еърбъс\". Към момента над 20% от самолетите на „Еърбъс\" се продават в Китай. До края на 2018 г. различните авиолинии в страната са оперирали близо 1700 машини на европейския концерн.", "date": "2019.02.22", "title": "„Еърбъс\" откри в Шънджън първия си азиатски център за иновации"}
{"url": "https://www.24chasa.bg/novini/article/7311990", "text": "Cattolica e   с 42 000 студенти и единственият с   . Елитната школа заема челна позиция за професионална реализация на завършилите студенти в Италия и се нарежда сред  в света. Учебното заведение предлага бакалавърски и магистърски програми, както и едногодишни специализации на италиански и английски език в разнообразни сфери – от бизнес и икономика през медицина, до право и политически науки. Сред възпитаниците на   се открояват   в Италия – бившият председател на Европейската комисия -  , бившият главен изпълнителен директор на „Дукати” -   и основателят на италианската петролна компания „ЕНИ” -  . Университетът поддържа тесни връзки с индустрията и предлага над    годишно. Таксите за обучение в Италия се определят на база семейни доходи. Редовните такси в Universita Cattolica del Sacro Cuore варират между  , като повечето български студенти заплащат минималната сума. Държавата също осигурява  , които могат да покрият не само таксата за обучение, но и част от разходите за настаняване и издръжка. На предстоящата презентация ще имате възможност да научите повече за програмите на обучение и условията на кандидатстване в   лично от представител на учебното заведение.  ", "date": "2019.02.22", "title": "Учи икономика, бизнес и международни отношения в Италия"}
{"url": "https://www.24chasa.bg/novini/article/7312028", "text": "Британската министър-председателка Тереза Мей ще бъде подложена на ново изпитание от парламента следващата седмица, когато ще трябва да каже на депутатите какъв напредък е постигнала в преговорите с Европейския съюз в момент, когато търпението в нейната партия се изчерпва и нараства опасността от Брекзит в безпорядък. Мей иска да се споразумее за промени в сделката за напускане, която договори с ЕС миналата година, и отново да я представи за одобрение в парламента възможно най-скоро. Макар дипломати да казаха, че е постигнат напредък към уреждане на британските тревоги от сделката, и двете страни бяха скептични към изгледите за навременно споразумение, което да позволи на Мей да свика гласуване по нов пакет следващата седмица. Ако не може да представи отново сделка следващата седмица, Мей обещава да направи изявление пред парламента за своя напредък на 26 февруари, а после да позволи на депутатите да обсъдят въпроса на 27 февруари. Това няма да включва гласуване дали да бъде одобрена или отхвърлена сделка за Брекзит, но ще позволи на депутатите да представят други пътища за действие и да проверят подкрепата за тях с поредица гласувания. Очаква се да бъде направен опит за изземане на контрола върху преговорите от ръцете на Мей. Депутатите ще обсъждат правителствено заявление. Още не е известно какво ще включва това предложение. Да. Те са известни като поправки и ако бъдат одобрени с гласуване, могат да променят хода на излизането на Великобритания от ЕС. Подробностите на поправките не са оповестени, но някои депутати показват своите намерения. Дебатите на 27 февруари вероятно ще се съсредоточат върху това дали парламентът би трябвало да изземе от правителството контрола върху процеса на напускането - радикален план, който беше отхвърлен в малко по-различна форма на 29 януари. Но с наближаването на датата на напускането на 29 март все повече депутати от Консервативната партия на Мей се тревожат от изгледите за излизане от ЕС без сделка и обмислят дали да подкрепят най-новата версия на плана. Планът, представен от депутатката от опозиционната Лейбъристка партия Ивет Купър и подкрепян от членове на различни партии, включва няколко етапа. Първата стъпка ще е да се използва поправка, за да бъде накарано правителството да отпусне време за обсъждане в парламента на законодателство, известно като законопроект. Ако бъде одобрен от парламента, този законопроект ще създаде закон, целящ да добави гаранции, които да не допуснат Великобритания да излезе от ЕС без сделка. Това няма автоматично да спре или да отложи Брекзит, но може да накара правителството да предприеме следващите стъпки. Според канцеларията на Купър законопроектът ще предлага следното: - Ако до средата на март не бъде договорена сделка, Мей трябва да внесе в парламента предложение или за план за пристъпване към Брекзит без сделка на 29 март, или за план за удължаване на преговорите и за колко време. - Ако Мей иска да пристъпи към излизане без сделка, а не към удължаване на действието на член 50, тя се нуждае от мнозинство в парламента. - Ако депутатите отхвърлят варианта за излизане без сделка, тогава Мей трябва да представи на следващия ден предложение за удължаване на преговорния период. - Ако парламентът се съгласи Мей да търси удължаване, тя трябва да договори това удължаване с ЕС. Първият етап е спечелване на гласуване в парламента на 27 февруари. Планът вероятно ще бъде подкрепен от Лейбъристката партия, други малки партии в парламента и поддържащите ЕС членове на партията на Мей. Няколко министри от правителството показват, че ще обмислят възможността да подкрепят плана, дори това да означава, че ще трябва да подадат оставка или да бъдат уволнени. Мей няма категорично мнозинство в парламента и е уязвима за поражение, ако само малцина от нейната партия се разбунтуват. Има обаче вероятност някои от Лейбъристката партия да гласуват против плана, което да увеличи размера на необходимия бунт. Наред с това има още няколко препятствия, които трябва да бъдат преодолени, за да се превърне планът в закон, включително приемането на спорно законодателство, което обикновено отнема месеци, в много кратък срок - може би само един ден. Но ако това успее, то сериозно ще попречи на Мей да осъществи излизане без сделка без съгласието на депутатите. Предишни пъти парламентът е гласувал символично, за да каже, че не иска напускане без сделка. Подкрепящите Брекзит депутати, предимно от Консервативната партия на Мей, настояват, че възможността за напускане без сделка би навредила на ЕС и затова е важна разменна монета за Великобритания. Те вероятно ще се противопоставят на всичко, което може да премахне този вариант от преговорите. Някои твърдят, че излизането от общността без сделка е за предпочитане пред излизането със сделка, която да задържи Великобритания в близки отношения с ЕС, и че дългосрочните ползи ще надделеят над евентуално краткосрочно разстройване.", "date": "2019.02.22", "title": "Следващият критичен момент във връзка с Брекзит: какво ще се случи в парламента на 26 и 27 февруари?"}
{"url": "https://www.24chasa.bg/novini/article/7312036", "text": "В посланието към Федералното събрание Владимир Путин препоръча на американските си партньори да изчислят времето за полет до целта и обсега на руските въоръжения, а чак тогава да вземат решения за производство, камо ли пък за разполагане на свои ракети със среден и малък обсег в Европа. Как да постъпи Вашингтон при това положение? На пръв поглед има три възможни сценария. Американците загърбват потенциалната идея да развръщат оръжия на европейския континент, щом напуснат Договора за ликвидиране на ракетите със среден и малък обсег (ДРСМО), оставят без внимание предупрежденията на руския лидер или открито задействат нова оръжейна надпревара. Но според мен верният отговор е друг - четвърти вариант. Съответните хора във Вашингтон естествено ще вземат за сведение думите на руския президент, но до 2020 г. американците все тъй ще подкопават с играта си международната стабилност. Сиреч основната тенденция ще се запази. Обяснението е просто. Стремежът на президента Доналд Тръмп всъщност е да натовари мощностите на концерна \"Рейтиън\" - производител на крилати ракети, свързан не с кого да е, а със семейство Буш. Според различни оценки става дума да бъдат усвоени поне 300 милиарда долара. На практика обаче цифрата със сигурност ще е по-голяма. С други думи, Тръмп и кланът Буш тръгват към сделка - действащият президент получава контрола над Републиканската партия, толкова необходим за следващата изборна кампания, а концернът - многомилиардни военни договори. До 2020 г. Съедините щати ще произвеждат ракети от този клас, ще укрепват своя потенциал и ще усвояват милиарди долари.И ако след две години Доналд Тръмп получи втори мандат, ще започне и най-интересното. Администрацията ще се замисли какво да прави и как да използва натрупаните ракети със среден и малък обсег. Някои смятат, че днешният американски лидер най-вероятно ще изгуби властта. Но според мен той ще си остане в Белия дом. Защото до момента Тръмп успя да спечели всичко възможно в сферите, където изобщо би могъл. Той сключи професионално всички сделки и споразумения, давайки мощен старт на американската икономика. И не се ли случи никакво успешно физическо покушение или някаква гражданска война, ще е крайно трудно да бъде победен в надпреварата през 2020 г. Впрочем той може да извърти в своя полза дори и гражданска война. Запазил президентското кресло, Доналд Тръмп ще се постарае да размени ракетите си срещу руските. Ако предположим (и явно ще стане точно така), че в близките две години САЩ и Русия ще трупат въоръжения, и двете сили ще се сдобият не само с нови ракети, но и с ресурс за пазарлък. Значи след изострянето нищо чудно да последва надпревара в разоръжаването и движение към видоизменен ДРСМО с включване и на други играчи. В този случай Тръмп може да изпълни едно от старите си обещания - да се сдобри с Русия, и да започне преговори. Следва безпрецедентен пробив в отношенията между Москва и Вашингтон, после - нова \"пролет\". А междувременно ето ти шанс да се уредиш двойна печалба за себе си и за вътрешнополитическите си партньори: парите за производство на ракети вече са взети, време е да се усвои бюджетът за тяхното ликвидиране! Особено изгодно ще е за Доналд Тръмп цялата история с изострянето да стигне разгара си в крайната фаза на изборната кампания. За да се хване електоратът на тая въдица, трябва да трепери от страх, мислейки, че само минута го дели от ядрената катастрофа. Тогава вече може пак да се обещае \"сдобряване\" с Москва. Ситуацията задължава американския президент да съобразява с изборите всяка своя стъпка. Защото опонентите не му дават друга възможност и се стараят да задушат всички негови идеи, без да се вглеждат в подробностите. Колкото до сигурността в Европа, при все че изострят ситуацията, американците още нямат готовност да разположат ракети на континента. Макар да не забравят тази идея, днес става дума само да произвеждат РСМО. А и защо да развръщат веднага въоръженията, нали докато още са \"на склад\", пак са добър ресурс за пазарене. И кой би се отказал от един коз без опит да го размени за нещо. Пък и разполагането на ракети в Европа би означавало вече съвсем друго ниво на конфронтация - прекалено опасно за всички. Тъй че в близките две години се очертава голяма игра около изборната кампания в САЩ и преразпределението на финанси в републиканските среди. После може да дойде и разведряване - внезапно и стремително. Друг въпрос е, че покрай това изниква много голям проблем: една пушка, окачена на стената, има изгледи да стреля. Което със сигурност не бива да се забравя никога.", "date": "2019.02.22", "title": "Скритият коз на Доналд Тръмп"}
{"url": "https://www.24chasa.bg/novini/article/7312039", "text": "Турската Агенция за отбранителна промишленост и авиационната компания ТУСАШ подписаха споразумение за проектиране и производство на бойни хеликоптери от тежък клас, съобщава турската частна телевизия СиЕнЕн-Тюрк, цитирана от БТА. На церемонията по подписването присъстваха министърът на отбраната Исмаил Демир и представители на Турските въоръжени сили, ТУСАШ и сектора на отбраната. Проектът за новите бойни хеликоптери местно производство има за цел да отговори на нуждите на Турция в тази област, отбелязва телевизията. Новите хеликоптери ще имат капацитет за висока товароносимост, ще бъдат устойчиви на сурови атмосферни условия, ще са оборудвани с най-модерна техника за проследяване на цел и наблюдение. Първият тестови полет на новите хеликоптери се планира след пет години. В стремеж да разшири отбранителната си промишленост, Турция работи по разработването на собствени танкове, бойни хеликоптери и друго военно оборудване.", "date": "2019.02.22", "title": "Турция ще произвежда бойни хеликоптери\nот тежък клас"}
{"url": "https://www.24chasa.bg/novini/article/7312035", "text": "Акцията е проведена на 20 февруари от служители на сектор „Противодействие на криминалната престъпност“ при ОДМВР – Перник и колегите им от РУ – Радомир. В имот в радомирското с. Долни Раковец са намерени множество части и вещи от автомобили, разглобен „БМВ Х3“ и краден „БМВ Х5“. Назначени са експертизи, които трябва да установят произхода на иззетия автомобилен арсенал. Първоначално за срок от 24 часа с полицейска заповед са задържани 34-годишен радомирец и двама перничани, на 22 и 25 години. Привлечен като обвиняем за незаконната дейност е 34-годишният, на когото е наложена 72- часова мярка за задържане. Мъжът е криминално проявен, познат със закана за убийство, хулиганство, средна телесна повреда и поправка на идентификационни номера на моторно превозно средство. Осъждан е и е изтърпял пробация. 25-годишният има условна присъда за причиняване на смърт по непредпазливост. По случая е образувано досъдебно производство. ", "date": "2019.02.22", "title": "Разкриха депо за крадени авточасти и автомобили в Радомирско"}
{"url": "https://www.24chasa.bg/novini/article/7312060", "text": "Министърът на външните работи на Кипър Никос Христодулидис поиска от руския си колега Сергей Лавров съдействие за продължаване на преговорите за разрешаване на кипърския въпрос, съобщи ТАСС, цитирана от БТА. \"Имах случай да споделя информация за последните събития, а също така и да съобщя за общия ни подход и готовността на страната ни в лицето на президента Никос Анастасиадис да възобновим преговорите от същото място, на което те бяха прекъснати по време на предишния цикъл в Кран Монтана\", каза Христодулидис след срещата си днес с Лавров в Москва. Кипърският външен министър заяви още, че \"тези преговори трябва да имат една единствена цел, която не подлежи на обсъждане - постигането на решение на основата на съответните резолюции на ООН, на европейското право, на международното право, на принципите и ценностите на ЕС. В този контекст аз помолих господин Лавров за съдействие в тази насока, за да можем да постигнем така описаните цели\". Последният кръг от преговорите по кипърския въпрос беше проведен под егидата на ООН между 28 юни и 7 юли 2017 г. в Кран Монтана, Швейцария, с участието на лидерите на кипърските гърци и кипърските турци Никос Анастасиадис и Мустафа Акънджъ, представители на Великобритания, Гърция и Турция, както и на ЕС в качеството на наблюдател.", "date": "2019.02.22", "title": "Никозия поиска от Русия съдействие за преговорите по кипърския въпрос"}
{"url": "https://www.24chasa.bg/novini/article/7312052", "text": "21-годишният Денис Христов удължи престоя си зад решетките с 5 години и 4 месеца, след като нападна 2 жени, докато е бил в отпуска от затвора. Той бе признат за виновен за грабежи, извършени в условията на опасен рецидив. Въпреки, че е само на 21 години, Денис има богато криминално досие. Миналата година излежавал поредната си присъда, когато бил пуснат в отпуск за 5 дни. Тъй като нямал пари, решил да си ги набави по единствения му познат начин. На 24 септември в късния следобед се блъснал умишлено на улицата в две жени, издърпал със сила златния синджир на едната и избягал. Още същия ден той продал бижуто. Малко по-късно нападнал друга жена и отново скъсал златния синджир от врата й. Продал и него, за да си набави пари. Стойността на ограбените златни ланци се изчислява на 646 лева.", "date": "2019.02.22", "title": "Затворник в отпуска нападна две жени във Варна"}
{"url": "https://www.24chasa.bg/novini/article/7312130", "text": "Липсата на обучени и квалифицирани кадри в селското стопанство е един от най-задълбочаващите се проблеми през последните години. Стига се до там, че фермери набират кадри от Украйна, Молдова и Турция. В същото време модерните техники и новите технологии като прецизното земеделие и дигиталните решения навлизат с бързи крачки в реалността на българския земеделски производител. За да успее да ги внедри в стопанството си и да ги прилага, така че да спечели от тях, той има нужда от задълбочени знания и практика. Това трябва да важи и за всички работещи с новите технологии във фермата, най-вече за механизаторите и агрономите в стопанството. Инвестицията във високотехнологична техника изисква и добре обучен персонал, които да може да си служи с нея. И на този проблем вече има решение. За да улесни стопаните и да им вдъхне кураж да се обърнат към иновациите и бързо развиващите се решения за по-успешно и устойчиво земеделие, НИК създаде специален обучителен център за прецизно земеделие –  . Вече втора година обучителен център NIK Academy преследва своята кауза да помага на земеделските производители да използват 100% от потенциала на своите оборудване и персонал, чрез обучение на кадри от агросектора. „Едно от най-сериозните предизвикателства в земеделието днес е недостигът на добре обучени кадри и NIK Academy е нашето решение. Това е следващата крачка към повишаване на ефективността на работата в земеделския сектор!“ – това заяви управителят на НИК, Иво Куманов по време на приветственото си слово към гостите на семинара на Националната асоциация на зърнопроизводителите. Благодарение на добрата екипна работа, на експертите от НИК, резултатите не закъсняха . В академията за една година са преминали обучение   от сектора, проведени са  , за  . В обучителния център се провеждат занимания с български и чуждестранни фермери за работа с иновативните технологии, новостите в прецизното земеделие, добри практики при торенето и грижа за посевите, предлагани от НИК, а темите на обученията са: Прецизно земеделие с Trimble - торене, сеитба и пръскане; Ефективно пръскане с Berthoud, Добри практики в торенето с AgroBalance и други. През месеците февруари и март в академията всяка седмица се планират по две обучения за “Eфективно пръскане с Berthoud” и две обучения по „Прецизно земеделие с Trimble“. NIK Academy не спират само с това. За да улеснят фермерите, от тази година се предлагат и изнесени обучения на място при клиента, както и специализирани обучения за собствениците и мениджърите в стопанствата. Февруари 2019 г. е основополагащ месец за академията, тъй като в него, тя стартира своята партньорска програма с утвърдили се университети в България, предлагащи аграрни и агротехнологични специалности.", "date": "2019.02.22", "title": "Проблем с работната ръка? NIK Academy има решение"}
{"url": "https://www.24chasa.bg/novini/article/7312095", "text": "Испанският гражданин Хорхе А. поиска от Варненския окръжен съд да бъде екстрадиран в родината си, където ще бъде съден за трафик на наркотици и пране на пари. Хорхе бил задържан на 17-и февруари от служители на Първо РУ във Варна. При извършена проверка на документите за самоличност е установено, че те са фалшиви. Според направената справка испанецът влязъл на територията на България с автомобил през ГКПП Видин – Дунав мост на 28.04.2018 г. Оказало се, че властите в родината му са издали европейска заповед за ареста му. Пред Варненския окръжен съд, Хорхе изрази доброволно съгласие за незабавна екстрадиция. Съгласно Закона за екстрадицията и Европейската заповед за арест испанският гражданин има право да оттегли съгласието си в тридневен срок от днес. Ако не го направи, съдът ще постанови окончателно решение относно предаването му на властите в Испания в 7-дневен срок, съобщиха от съда.", "date": "2019.02.22", "title": "Испанец поиска да го екстрадират в родината му, за да го съдят там"}
{"url": "https://www.24chasa.bg/novini/article/7312097", "text": "Движението е само в активната лента в участъка при км 178 в посока София на АМ \"Тракия\" заради катастрофа, съобщиха от пресцентъра на АПИ. Шофьорите да се движат с повишено внимание и съобразена скорост, спазвайки указанията на \"Пътна полиция\".                                                                                                                                                                                                                                                                                                                       ", "date": "2019.02.22", "title": "Катастрофа на \"Тракия\" на км 178 към София ограничи движението само в една лента"}
{"url": "https://www.24chasa.bg/novini/article/7312096", "text": "В Русе пред журналисти еврокомисарят по цифрова икономика и цифрово общество Мария Габриел съобщи за нов пилотен проект на Европейската комисия. Програмата \"Цифрова възможност\" дава възможност за стажове до 2020 година за по четири-пет месеца на шест хиляди студенти от цяла Европа. Целта е да се покаже, че блокчейните, изкуственият интелект, киберпространството и киберсигурността са области, които носят перспективи за реализация. Мария Габриел припомни, че днес в цяла Европа само 44 на сто от европейците имат основни цифрови умения, а след 2020 година 90 на сто от работните места ще изискват такива знания. Все повече ще говорим за изкуствения интелект, който ще направи работните места различни от сегашните, подчерта еврокомисарят. Мария Габриел говори и за инициативата \"Европейска седмица на програмирането\", която се организира всяка година през октомври. В последното издание са се включили 2,4 милиона души за две седмици. Целта е до 2020 година 50 на сто от всички училища в Европа да са част от инициативата. Над 36 хиляди са вече участниците от България. Еврокомисарят Мария Габриел е в Русе за участие в публичен дебат на тема: \"Цифровите технологии: възможности и предизвикателства\". Участниците обсъждат значението на цифровите технологии в нашето съвремие и търсят отговори на своите въпроси, свързани с цифровия единен пазар. Мария Габриел се включи и в среща-дискусия \"Младите европейци в дигиталния свят\" с ученици посланици на Европейския парламент от Английската гимназия \"Гео Милев\". По-късно еврокомисарят ще посети Речно-информационен център Русе, където ще се запознае с дейността и функциите на Центъра за наблюдение на корабния трафик, хармонизиране на информационните услуги, мониторинг и заснемане на състоянието на речното дъно.", "date": "2019.02.22", "title": "ЕК организира студентски стажове за дигитални умения"}
{"url": "https://www.24chasa.bg/novini/article/7312118", "text": "Премиерът на Северна Македония Зоран Заев поиска днес оставката на директора на затвора Шутка Гьоко Котевски след вчерашните два инцидента в двора на наказателната институция, в която бяха ранени арестанти, предаде агенция МИА. Премиерът осъди този акт и посочи, че независимо кой е виновен за инцидентите, е поискал директорът да понесе отговорност. Той очаква оставката най-късно до понеделник. Зад същото решение е застанала и министърът на правосъдието Рената Дескоска. Според нея ако е имало физическо нападение и контакт, има основание и прокуратурата да извърши разследване, както и омбудсманът да се занимае със случая, предава БТА. Делегацията на ЕС в Скопие остро осъди инцидента и поиска да се извърши разследване и отговорните да понесат последиците, предаде още МИА. , съобщиха местните медии. Инцидентът стана през първия ден от ареста им, където бяха изпратени като заподозрени за организиране на нападението в парламента на 27 април 2017 г., по време на едночасова разходка в двора на затвора Шутка. Нападателите са двама осъдени за събитията в Диво населие - Лирим Красничи и Есад Кафеджоли, осъдени на по 40 години затвор, които очакват Върховният съд да се произнесе по жалбите им. Миле Янакиески е бил ранен в главата и ръката и поискал да бъде приет в болница, откъдето след преглед е бил върнат в затвора.", "date": "2019.02.22", "title": "Заев поиска оставката на директора на затвора, в който нападнаха бивши министри"}
{"url": "https://www.24chasa.bg/novini/article/7312140", "text": "Българският посланик в Скопие Ангел Ангелов се срещна с председателя на парламентарната комисия по европейските въпроси Артан Груби, съобщи агенция МИА, цитирана от БТА. Посланик Ангелов потвърди приятелската подкрепа на България във всички области, и в политическия, и в икономическия живот на двете съседни страни. Той информирал за предстоящото откриване на изнесен център на Световната банка в София с цел подкрепа за изграждането на транспортния коридор номер 8 - Бургас-София -Дуръс, с пътна и железопътна инфраструктура. Българският посланик подчертал, че България подкрепя разширяването на ЕС със страните от Западните Балкани и с този проект ще се стреми да поддържа и по-нататък фокуса на ЕС върху региона, освен в политически, и в икономически план. Груби на свой ред изразил задоволство във връзка с увеличаването на усилията за по-бързо реализиране на Коридор номер 8, който е от огромно значение за региона, особено за България, Северна Македония и Албания. Груби също така благодарил за подкрепата по време на Българското председателство на ЕС миналата година, когато България постави сред приоритетите си разширяването на съюза със Западните Балкани и по думите му, \"за нас София всъщност беше Брюксел на Балканите\".", "date": "2019.02.22", "title": "Посланикът ни в Скопие обсъжда  транспортния коридор Бургас-София-Дуръс"}
{"url": "https://www.24chasa.bg/novini/article/7312150", "text": ", остава под домашен арест. Това реши състав на Варненския районен съд. Пред съдебната зала тя сподели, че също е жертва на измамната схема: \"Аз съм невинна, виновните излизат победители. Аз съм ощетена със 17 000 евро миналата година, сега с 20 000 лв., които ме накараха да изтегля с договор, че ще хванат извършителя. Сега тези 20 000 лв. ще трябва аз да ги плащам още 5 години. Те се представиха за полицаи. Аз се доверих на човек от полицията, не знаех какво има в тези торбички. Бях заплашена, че съм следена. Реших, че използват психически неуравновесени хора и искат и мен да направят такава. Избират хора възрастни, самотни и болни, които не могат да се защитават. Първият път беше далече от Варна, не знаех, че отивам за торбичка с пари. Казаха, че трябва да предам торбичката на полицейски инспектор. В този случай използваха това, че както аз съм била измамена, така в момента имало друга възрастна измамена жена и трябва по най-бързия начин да отида и да видя как жената хвърля торбата на измамниците. Те се свързваха непрекъснато с мен, казаха да се отдалеча и да наблюдавам еди кой си етаж. Нищо не се хвърли и аз реших да си тръгна. А сега от малката ми пенсия всеки месец ще удържат по 196 лв.\" До задържането на баба Веселинка се стигна, след като телефонни измамници се обадиха на стационарен телефон на варненски прокурор, без да подозират къде звънят. Юристът се усетил, че е опит за измама и поддържал разговора с \"полицай Красимир Николов от общинска полиция\" и лекар, \"направил операция и сложил златни пирони в крака на дъщеря му\", в рамките на 5 часа. Пред това време \"доброто ченге\" го убеждавало, че върши услуга на обществото, а \"докторът\" го заплашвал, че ще му прати 15 брадати мъже, ако не си изтегли всичките спестявания. Баба Веселинка била изпратена на уговорената среща като муле, но там вече я очаквали полицаите.", "date": "2019.02.22", "title": "Бабата муле под домашен арест, тя твърди, че също е жертва"}
{"url": "https://www.24chasa.bg/novini/article/7312061", "text": "Новият ни посланик в Черна гора Меглена Плугчиева-Александрова проведе поредица от срещи. Пред министър-председателя Душко Маркович тя е заявила, че България ще помогне на Черна гора да ускори напредъка си по европейския път, за да изпълни амбициите си и да стане следващият член на ЕС. Посланик Плугчиева е потвърдила подкрепата на България за инициативата на Черна гора за създаване на Международен институт за ЮИ Европа за устойчиви технологии. Министър-председателят е посочил, че Черна гора ще продължи работата си по изпълнението на европейския дневен ред. „България направи много за Черна гора и Западните Балкани по време на нейното председателство на Съвета на ЕС. Регионът стана видим в ЕС”, е подчертал Маркович. Посланик Плугчиева е провела отделни срещи с председателя на парламента Иван Брайович, със зам.-председателя на Комисията по европейска интеграция Адриян Вуксанович и с министъра на външните работи Сърджан Дарманович. Тя е заявила, че политиката на разширяване е на първо място в политическия дневен ред на България.   Председателят на парламента на Черна гора Иван Брайович също прие Меглен Плугчиева, като подчерта, че тя е от страна, с която Черна гора има отлични двустранни отношения, с интензивно парламентарно сътрудничество, се посочва в съобщение на Черногорската информационна агенция MINA. Посланик Плугчиева посочи, че като представител на България желае да окаже подкрепа и да допринесе за по-нататъшните постижения на Черна гора, защото „успехът на страната е и успех на региона“. От черногорска страна се очаква положителен отговор от българския парламент за участие на двама млади парламентаристи в международния парламентарен форум в Подгорица на 15-16.04.2019 г. На срещата бяха обсъдени още укрепването на икономическото сътрудничество, особено в областта на енергетиката, устойчивите технологии и съвместни туристически пакети. „Черна гора е постигнала видими резултати в процеса на европейска интеграция“, Плугчиева по време на срещата си с външния министър Сърджан Дарманович. Министър Дарманович е пожелал успешен мандат на посланик Плугчиева и е изразил своята благодарност за активната ангажираност на България по време на председателството на Съвета на Европейския съюз, чийто фокус беше интеграцията на Западните Балкани. На срещата е било отбелязано, че Черна гора и България имат много добри контакти на най-високо ниво и че има място за засилване на икономическото сътрудничество.  Посланик Плугчиева проведе срещи и с главния преговарящ Александър Дърлевич и с председателя на Комисията по външна политика Андрия Николич. Основна тема при срещите бе подготовката на Черна Гора в преговорния процес за членство в ЕС и възможностите за осигуряване на политическа и най-вече експертна помощ от България. Особен интерес бе проявен от Главния преговарящ по опита на България за организация и управление на средствата от еврофондовете. Посланикът ни проведе още среща със зам.-министър председателя по икономическа политика и министър на земеделието, селските райони и горите Милутин Симович. Общо бе мнението, че търговско–икономическите отношения са далеч под очакваното ниво и трябва да бъде интензивирани, като от черногорска страна бе изразено желание и за инвестиции от българска страна. Особен интерес за Черна Гора представлява опита на България в прилагане на общата европейска аграрна политика, опита в хранително-вкусовата промишленост и в сектор горско стопанство. При срещата на посланик Плугчиева с министъра на устойчивото развитие, околна среда и туризма Павле Радулович главна тема бе сътрудничеството в сферата на туризма и търсене на възможности за формиране и предлагане на международните туристически пазари на общ туристически продукт, като напр. културно - историческото наследство под защитата на ЮНЕСКО от двете страни. В тази връзка бе подчертана и важността на транспортните връзки и търсене на възможност за откриване на директна самолетна линия между България и Черна Гора или такава чрез трета съседна страна.", "date": "2019.02.22", "title": "Новият посланик в Черна гора Меглена Плугчиева в действие (Снимки)"}
{"url": "https://www.24chasa.bg/novini/article/7312139", "text": "Иън Остин днес стана деветият депутат, напуснал тази седмица британската опозиционна Лейбъристка партия, която по думите му е \"съсипана\" и превзета от \"твърдата левица\", предаде Ройтерс. Остин заяви, че е ужасен от отношението към парламентаристите евреи, изразили позиция срещу антисемитизма и че партията е по-сурова към хората, които са обект на антисемитизъм, отколкото към тези, които проявяват антисемитско отношение. \"Лейбъристката партия бе моят живот, така че това беше най-трудното решение, което съм вземал. Трябва обаче да бъда честен, а истината е, че вече се срамувам от Лейбъристката партия, ръководена от Джереми Корбин\", заяви депутатът пред в. \"Експрес\" и \"Стар\". \"Никога не бих могъл да поискам от хората да направят Джереми Корбин премиер\", добави той, цитиран от БТА. Корбин обеща да изличи антисемитизма от партията, припомня Ройтерс. Остин каза, че засега не планира да се присъедини към Групата на независимите, създадена в понеделник от седем бивши негови съпартийци, към които по-късно се присъедини осми, както и трима бивши членове на управляващата Консервативна партия. Депутат от 2005 г. и бивш министър, Остин подкрепя споразумението за Брекзит на министър-председателката Тереза Мей и не одобрява свикване на втори референдум, което го поставя в конфронтация с Групата на независимите.", "date": "2019.02.22", "title": "Девети депутат напусна Лейбъристката партия заради Корбин"}
{"url": "https://www.24chasa.bg/novini/article/7312127", "text": "Двама младежи на 17 г. и 19 г. са били блъснати от възрастен шофьор, докато пресичали пешеходната пътека пред гимназия \"Златна нива\" в Айтос. Инцидентът на ул.\"Славянска\" е станал около 12,45 ч. на 21 февруари, съобщават от полицията. Зад волана на \"Опел Астра\" бил 72-годишен мъж от Айтос. Момчетата се разминали само с уплаха и охлузвания. 17-годишният гимназист е от село Пещерско, а абитуриентът от руенското село Разбойна. След преглед те са освободени за домашно лечение. Трийсетина минути по-късно, но на пътя от бургаския квартал Рудник към село Брястовец  самостоятелно катастрофира, излизайки извън пътното платно лек автомобил \"Мазда 3\",  управляван от 29-годишен мъж от  Дъбник. Той е с контузия на лявата раменна става, прегледан и освободен за домашно лечение, без опасност за живота.", "date": "2019.02.22", "title": "Пенсионер блъсна двама ученици до гимназия в Айтос"}
{"url": "https://www.24chasa.bg/novini/article/7312228", "text": "16-годишно момче от Свищов се изправя пред Окръжния съд във Велико Търново идната седмица за  . Делото е образувано по обвинителен акт на Окръжна прокуратура Велико Търново, с който подсъдимият Владислав В. е обвинен в това, че на 21 август м. г. в река Дунав, в участъка ѝ в землището на град Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил Антим Ф. от гр. Свищов. Обвиняемият е ученик, проявявал агресивно поведение към по-малки ученици и е регистриран в Детска педагогическа стая в РУ Свищов за извършени системни противообществени прояви на територията на учебното заведение, пише в обвинителния акт. На 21 август около обяд Владислав, заедно с двама негови приятели и братовчед му – пострадалият Антим, отишли на брега на река Дунав и влезли във водата да се къпят. Антим не умеел да плува и не влизал навътре в реката. В един момент обвиняемият извикал едното момче и го накарал да хване братовчед му за едната ръка, за да се пошегуват с него, като го завлекат в реката. Двамата започнали да го влачат навътре, въпреки протестите, несъгласието и опитите на момчето да се измъкне. Когато водата стигнала до врата на момчето, Владислав продължил сам да го влачи и бута откъм гърба още десетина метра навътре към по–дълбокото. Там обвиняемият натиснал няколко пъти надолу главата на Антим, като от това той се нагълтал с вода.  Викал за помощ и се опитвал да се задържи над повърхността на водата, но обвиняемият се отдалечил и излязъл на брега. Едното от момчетата, като видяло, че приятелят им се дави, направил опит да го спаси, но не успял. Тримата излезели от реката, като наблюдавали как тялото на Антим потънало. Владислав хвърлил дрехите на пострадалия на тридесетина метра от мястото, където станал инцидента. След това предупредил останалите да не казват на никого за станалото. На следващия ден Антим бил обявен от родителите си за общодържавно издирване. В хода издирвателните мероприятия, обвиняемият и момчетата не споделили нищо за станалото пред полицейските служители. На 23 август в река Дунав в близост до с. Вардим трупът на удавеното момче бил открит от рибар. Така се разплела зловещата шега на братовчед му, който бе задържан в ареста.", "date": "2019.02.22", "title": "Съдят непълнолетно момче, удавило\nбратовчед си в Дунав при Свищов"}
{"url": "https://www.24chasa.bg/novini/article/7312290", "text": "Eстонски работници се втурнаха да спасят куче в беда от замръзваща река в сряда - без да осъзнават факта, че всъщност ще вкарат див вълк в колата си, разказа Би Би Си. Мъжете работели на язовира Синди на река Пярну, когато забелязали хванатото в капана на ледените води животно. Те спасили замръзващото \"куче\" и го занесли в клиника за медицинска помощ. Едва тогава разбрали, че всъщност носят вълк. Оказал се мъжки екземпляр, на около годинка. От Естонския съюз за защита на животните коментират, че вълкът е бил с ниско кръвно налягане, когато е пристигнал в кабинета на ветеринарния лекар. Вероятно заради това не се е държал агресивно, след като мъжете го занесли в колата си, за да го стоплят. Мъжете пренесли вълка през склон, за да стигнат до колата. След това животното било спокойно и дори заспало върху краката на единия от тях. \"Когато исках да го настаня по-удобно, той надигна главата си към мен за момент\", разказва работникът. За един ден животното се е възстановило. След лечението му ветеринарите го поставили в клетка, защото не знаели как ще реагира. От Естонския съюз за защита на животните са поели разходите по лечението и отбелязват, че в крайна сметка всичко е приключило добре. След като са му поставили GPS, вълкът е бил пуснат обратно на свобода в дивата природа. \"Щастливи сме от резултата на историята и благодарим на всички участници в нея -  на мъжете, погрижили се за животното, и на лекарите в клинката, които не се страхуваха да го лекуват и хранят\", коментират от Естонския съюз за защита на животните. Горите на Естония са дом за стотици вълци. Миналата годината няколко природни организации определиха вълка за национално животно.", "date": "2019.02.22", "title": "Мъже спасяват \"куче\" от замръзваща река в Естония, возят го в колата си, оказва се вълк"}
{"url": "https://www.24chasa.bg/novini/article/7312350", "text": "Съществуващият режим на гаранциите за Кипър е анахроничен и не отговаря на реалностите, заяви днес в Москва руският външен министър Сергей Лавров след среща с кипърския си колега Никос Христодулидис, съобщи кипърският вестник \"Филелефтерос\". \"Режимът на гаранциите\" съществува от обявяването на независимостта на Кипър през 1960 г. и определя за \"страни гарантки\" на сигурността и конституционния ред на острова Великобритания, Гърция и Турция, предава БТА. Лавров изрази позицията, че междуобщностните преговори трябва да продължат на основата на резолюциите на Съвета за сигурност на ООН и че всички промени трябва да станат с нови резолюции на Съвета за сигурност. Руският министър каза още, че за момента Москва не вижда никаква необходимост от промяна на мандата на международните мироопазващи сили в Кипър. От своя страна кипърският министър изрази задоволство от трайната позиция на Русия по кипърския въпрос и по-специално в Съвета за сигурност на ООН. Христодулидис помоли за съдействие от руската страна за възобновяване на преговорите по кипърския въпрос от мястото, на което те бяха прекратени през 2017 г. в швейцарския град Кран Монтана.", "date": "2019.02.22", "title": "Лавров: Режимът на гаранциите за Кипър е анахроничен и не отговаря на реалностите"}
{"url": "https://www.24chasa.bg/novini/article/7312360", "text": "Президентът на Румъния Клаус Йоханис днес отказа да одобри проекта за държавен бюджет за 2019 г., като го нарече \"бюджет на национален позор\". Това съобщи днес президентът, цитиран от ТАСС и БТА. Очевидно управлението на Социалдемократическа партия (СДП) се провали, каза Йоханис пред агенция Аджерпрес. В болниците има само проблеми, образованието е недостатъчно финансирано, румънската икономика е \"разстроена\", изобщо не може да става въпрос за строеж на магистрали, както и за правосъдие, посочи президентът. По същество СДП управлява не за румънците и за Румъния, а за Драгня (лидерът на СДП). СДП е некомпетентна и неспособна да управлява Румъния, добави той. Според него проектът за бюджета за 2019 г, е \"нереалистичен, преоценен и закъснял\". Йоханис съобщи, че ще се обърне към Конституционния съд на Румъния във връзка със законопроекта за държавния бюджет. Румънският парламент одобри днес проекта за държавен бюджет за 2019 г. \"За\" гласуваха 275 депутати, \"против\" - 122-ма, двама гласуваха - \"въздържали се\". Проектът предвижда икономически растеж в размер на 5,5 процента, инфлация от 2,8 процента, бюджетен дефицит в размер на 2,76 процента. Румънския премиер Виорика Дънчила заяви, че проектът за държавния бюджет е реалистичен и открива перспективи за развитие на страната.", "date": "2019.02.22", "title": "Йоханис отказа да одобри проекта за държавен бюджет на Румъния за 2019 г."}
{"url": "https://www.24chasa.bg/novini/article/7312356", "text": "Беларус и Русия ще трябва да обмислят съвместни ответни мерки, ако САЩ разположат нови ядрени ракети със среден обсег в Европа, заяви днес беларуският президент Александър Лукашенко, цитиран от Ройтерс и ТАСС. Според Лукашенко подобен ход ще е необходим, ако САЩ пристъпят към разполагане на нови ракети след изтеглянето си от договора за ракетите със среден обсег, съобщава БТА. \"Ще трябва да помислим заедно с Русия за ответни мерки (ако се случи това)\", каза той. \"А още по-лошо ще бъде, ако тези ракети бъдат разположени (не дай боже, хипотетично) на територията на Украйна. Затова моят отговор е еднозначен: аз съм категорично против (развалянето на договора)\", заяви Лукашенко.", "date": "2019.02.22", "title": "Беларус отговаря съвместно с Русия, ако САЩ разположат ракети в Европа"}
{"url": "https://www.24chasa.bg/novini/article/7312347", "text": "Делото срещу Мария Гиздева за смъртта на Богдан Динев, известен повече като Боньо Фаса, тръгна днес в Окръжния съд на Стара Загора със задължителното в началото разпоредително заседание. Момичето, което през юни ще навърши 21 години, е обвинено за причиняване на смърт по непредпазливост, настъпила след нанесена тежка телесна повреда. Ако бъде призната за виновна по това обвинение, Мария може да бъде лишена от свобода за срок между 3 и 12 години. Заради това, че в съдебната зала със сигурност ще се говорят интимни неща от живота на Мария, заседанието премина при закрити врати. След края му стана ясно, че защитата е поискала обвинителният акт да бъде върнат на прокуратурата, за да бъдат поправени в него допуснати съществени нарушения, но съдът не уважи този иск. Определението му обаче може да се обжалва в 7-дневен срок пред Апелативния съд в Пловдив. В същото време, по нейно желание, дъщерята на Богдан Динев Изабела бе конституирана като частен обвинител. Делото ще продължи на 15 март. Съдебното дело започва почти 2 години и 7 месеца от деня - 25 юли 2016 г., в който 18-годишната тогава ученичка Мария прободе с нож дясното бедро на 62-годишния по онова време криминално проявен мъж. Малко по-късно той почина, според обвинението - от настъпилата заради раната остра кръвозагуба. Още тогава момичето обясни, че било примамено в дома на възрастния мъж, с който се запознали по-рано в кафенето, където то било сервитьорка. В стаята на улица \"Чая\" Боньо понечил да насили \"гостенката си\", от която поискал \"френска любов\". В суматохата, за да се защити, Мария грабната случаен нож от кухненската маса и го наръгала. Веднага след като гръмна новината за смъртта на мъжа, Мария бе арестувана за 72 часа с прокурорско разпореждане, след което излезе на свобода срещу парична гаранция от 500 лева. В нейна защита се вдигнаха група граждани, организирани в социалните мрежи, които днес не се появиха пред съдебната зала. Тогава парите за гаранцията събраха колеги на майка й Пенка, продавачка в супермаркет. Сега Мария, която междувременно успя да завърши средното си образование, е на свобода без наложена мярка за неоклонение, тъй като срокът на паричната й гаранция изтече. Днес тя дойде в съда, придружена от майка си и брат си, и не възрази да бъде снимана. По време на процеса ще я защитават двама адвокати. Единият от тях - Валентин Димитров, в хода на продължилото срещу клиентката му 2 години и 3 месеца разследване - обвинителният акт бе внесен от прокуратурата в съда през октомври м.г., стана баща. Вчера той каза пред журналисти, че Гиздева е невинна, никога не е правила самопризнания, действала е при неизбежна самоотбрана и ще докажат това в съда. По тази причина Мария не е искала съдебен процес по съкратената процедура. Защитата отхвърля и другото обвинение, предявено към Мария Гиздева - че в периода между 25 и 26 юли 2016 г. в условията на продължаващо престъпление тя използвала 6 пъти платежен инструмент - дебитна карта, издадена на името на Богдан Динев, без съгласието на титуляра, като във всеки от случаите обаче не е изтеглена парична сума.", "date": "2019.02.22", "title": "Делото срещу Мария за смъртта на Боньо Фаса тръгна, ще продължи на 15 март"}
{"url": "https://www.24chasa.bg/novini/article/7312353", "text": "Засега Европейската комисия не предлага въвеждането на хуманитарни визи за ЕС, с които да бъде улеснен притокът на мигранти. Това заяви говорител на комисията в отговор на кампанията, подета от унгарското правителство, предава БТА. Говорителят отбеляза, че в края на миналата година Европейският парламент е приел призив за издаването на подобни визи, но този призив не е правно обвързващ и не изразява позицията на всички в ЕС. Той уточни, че досега ЕК е предложила установяването на постоянен механизъм за разселването на бежанци с призната нужда от международна закрила. Говорителят поясни, че когато комисията предложи дадено законодателство, то подлежи на одобрението на държавите от ЕС. По въпроса с връщането на терористите с паспорти от държава в ЕС от бойните полета в Сирия и Ирак говорителят посочи, че решенията се взимат от националните власти. Държавите в ЕС решават дали да приемат обратно т. нар. чуждестранни бойци. ЕС призна за престъпление участието в сражения зад граница и пътуването в Европа с терористична цел, допълни той. По-рано тази седмица унгарското правителство предприе кампания, в която обвини ЕС в налагането на задължителни квоти за разселването на мигранти и в уронване на граничната сигурност. Според твъреднията на Будапеща ЕС възнамерява да въведе хуманитарни визи за улесняване на притока от мигранти. ЕК отрече твърденията за визите и определи случая като нелепост и пример за дезинформация.", "date": "2019.02.22", "title": "ЕК засега не предлага въвеждането на визи за улесняване на притока на мигранти"}
{"url": "https://www.24chasa.bg/novini/article/7312363", "text": "Премиерът на Франция Едуар Филип започва тази вечер посещение в Мали, което ще продължи до неделя - визита \"в подкрепа\" на тази страна от Сахел, която въпреки засиления военен натиск на Париж не успява да ограничи разпространението на джихадисткото насилие, по-специално в посока на съседните Буркина Фасо и Нигер, предаде Франс прес, цитирана от БТА. Става дума за постоянна военна подкрепа чрез силите \"Бархан\" (включващи 4500 френски войници, сред които 2700 в Мали), подкрепа за политическия процес, воден от малийското правителство, и подкрепа за развитие - това са трите послания, с които пристига премиерът според неговото обкръжение. Това \"послание в знак на подкрепа и разбиране\" ще бъде отправено от госта по време на насрочените за утре срещи с премиера на Мали и с президента Ибрахим Бубакар Кейта, съобщи канцеларията на френския министър-председател. Военната част е \"само един аспект\" от предстоящите преговори, посочва неговият апарат, като набляга върху дипломатическите и икономическите въпроси. Независимо от успеха на френската военна намеса през 2013 г., дал възможност да бъде отвоюван от джихадистите малийският Север, в страната все още има цели зони извън контрола на местните и чуждестранните войски, които редовно стават обект на атаки. Насилието се шири все повече - от северните райони плъзна към центъра и южните области, а след това към Нигер и Буркина Фасо, където положението изглежда най-тревожно. Нападенията често се размесват с конфликтите между различните общности в региона - по данни на ООН през 2018 г. в тях са загинали над 500 мирни жители на Централно Мали. Утре сутринта се очаква Едуар Филип да посети водопречиствателна станция край столицата Бамако - съоръжение, финансирано от Френската агенция за развитие, и да оповести там нови начинания, в които Париж ще вложи \"десетки милиони\" евро. Предвижда се да бъде представен и проект за развитие на добива на памук, един от основните сектори в малийската икономика. В неделя програмата на премиера включва посещение при френски военни, базирани в Мали. Едуар Филип ще се поклони пред паметта на 24-те френски войници, загинали от началото на френската операция през 2013 г.. Френският външен министър Жан-Ив Льо Дриан няма да придружава премиера, както бе предвидено първоначално, във връзка със срещата на високо равнище между ЕС и Арабската лига през уикенда. В делегацията обаче са включени министърката на въоръжените сили Флоранс Парли и държавния секретар на вътрешните работи Лоран Нунез, представители на бизнеса,.както и двама френски футболисти от малийски произход - заместник-треньорът на \"Пари-Сен Жермен\" Зумана Камара и бившият национал Ласана Диара.", "date": "2019.02.22", "title": "Премиерът на Франция започва посещение в Мали"}
{"url": "https://www.24chasa.bg/novini/article/7312378", "text": "Турските власти са заловили 43 нелегални мигранти, които се опитали да напуснат страната с надуваема лодка, предаде частната телевизия СиЕнЕн-Тюрк. Сред тях е имало жени и деца. Те са били спрени тази сутрин, след като били забелязани от екипи на бреговата охрана край град Чешме в Измир. Мнозинството от мигрантите (32-ма) са от Филипините. Петима са от Сирия, четирима от Ирак, а двама от Йемен. В групата има три жени и осем деца.", "date": "2019.02.22", "title": "Турция залови над 40 нелегални мигранти в Егейско море"}
{"url": "https://www.24chasa.bg/novini/article/7312390", "text": "Съдебно-счетоводна експертиза трябва да посочи какви са задълженията на \"Евроманган\" ЕАД към работниците му и какъв е размерът на неизплатените заплати на всеки един от тях, съобщиха от пресцентъра на Добричкия окръжен съд за хода на делото, заведено от Главната инспекция по труда в София. Експертизата трябва да се произнесе и какъв е делът на работниците, към които дружеството има задължения, спрямо общия брой на наетите в мангановата мина край село Църква. Съдът днес не даде ход на делото за откриване на производство по несъстоятелност на \"Евроманган\" поради нередовно призоваване на длъжника, посочват от пресцентъра. Съдебното заседание е отложено за 19 март. Главната инспекция по труда твърди,че \"Евроманган\" в качеството му на работодател не е изплатил трудовите възнаграждения на най-малко една трета от работниците и служителите му за повече от два месеца. Назначената вече съдебно-счетоводна експертиза трябва да извърши проверка на счетоводството на дружеството за периода от началото на 2016-а до края на 2018 година. Ще се търси и отговор на въпроса има ли \"Евроманган\" наложени обезпечителни мерки от НАП, информират от Окръжния съд. Съдът е задължил проверяваното дружество да представи заверен препис от годишните финансови отчети за периода 2015-2018 година, баланс, опис и оценка на активите и пасивите, както и списък на кредиторите с посочване на вземанията им.", "date": "2019.02.22", "title": "Съдебно-счетоводна експертиза ще посочи задълженията на \"Евроманган\" към работниците"}
{"url": "https://www.24chasa.bg/novini/article/7312384", "text": "Районната прокуратура във Велико Търново постигна осъдителна присъда по обвинение на длъжностно лице, извършило присвояване на средства от фирма, в която работи, съобщи държавното обвинение. В.К. е осъден на една година лишаване от свобода, с три години изпитателен срок, за това, че на 22.01.2018 г. в гр. Велико Търново, в качеството на длъжностно лице – шофьор на лекотоварен автомобил в „Шарков Инком“ ООД – гр. Велико Търново, присвоил чужди пари в размер на 11787 лв., собственост на дружеството, връчени и поверени му в това качество да ги пази и управлява, във връзка с доставени от него стоки на различни търговски дружества и еднолични търговци. Обвиняемият работел в дружеството, като шофьор на лекотоварен автомобил. Всяка сутрин, получавал от склад на фирмата, предварително заявени от клиенти стоки, които следвало да достави на купувачите и имал задължение да получи от тях в брой стойността им, и да я отчете. На 22.01.2018 г., сутринта обвиняемият получил от склада стоки, които доставил на клиенти, а те му връчили в брой цялата дължима сума по всяка фактура. След като доставил стоките, обвиняемият се върнал в дружеството, но не отчел парите и стоковите разписки в размер общо на 11787 лв. Взел парите и същата вечер посетил казино, като проиграл на хазарт цялата сума. Присъдата на Районен съд подлежи на обжалване.", "date": "2019.02.22", "title": "Осъдиха условно доставчик, проиграл в казино близо 12 бона служебни пари във Велико Търново"}
{"url": "https://www.24chasa.bg/novini/article/7312399", "text": "ВМРО-ДПМНЕ поиска за  , отговорност да понесат премиерът Зоран Заев и министърът на правосъдието Рената Дескоска, а не двамата да се спасяват с отговорност на по-ниско ниво, се казва в съобщение на партията, цитирано от агенция МИА. Побоят на Миле Янакиески и Спире Ристевски е акт на деспотизъм, който не бива да остава ненаказан. Актът с допуснат побой над арестанти е срам за демокрацията, се казва в съобщението, предава БТА. Срамно и недопустимо е, че властите не предотвратиха побоя, а синхронизирано се опитаха да манипулират обществото, че това не се е случило или че е незначително. СДСМ не бива да бяга от отговорност. Актът на пребиване на затворници е акт на незряло и недемократично устройство, каквото за съжаление стана държавата начело с правителството на Зоран Заев. Заев и Дескоска не могат да се крият зад по-ниските ешелони на властта, гражданите очакват отговорност, посочва опозиционната ВМРО-ДПМНЕ. Бившите македонски министри Миле Янакиески и Спире Ристовски снощи бяха нападнати от двама осъдени на по 40 години затвор за терористичните нападения в кумановското Диво Населие, съобщиха местните медии. Инцидентът стана през първия ден от ареста им, където бяха изпратени като заподозрени за организиране на нападението в парламента на 27 април 2017 г., по време на едночасова разходка в двора на затвора Шутка. Нападателите са двама осъдени за събитията в Диво населие - Лирим Красничи и Есад Кафеджоли, осъдени на по 40 години затвор, които очакват Върховният съд да се произнесе по жалбите им. Миле Янакиески е бил ранен в главата и ръката и поискал да бъде приет в болница, откъдето след преглед е бил върнат в затвора.", "date": "2019.02.22", "title": "ВМРО-ДПМНЕ търси отговорност от Заев и правосъдния министър за побоя над бившите депутати"}
{"url": "https://www.24chasa.bg/novini/article/7312571", "text": "Броят на бежанците и мигрантите от Венецуела достигна 3,4 млн. души, от който 2,7 млн. се намират в страните от Латинска Америка и Карибския басейн, според данни публикувани днес от Върховния комисариат за бежанците на ООН (ВКБООН) и Международната организация по миграцията (МОМ), съобщи ТАСС, цитирана от БТА. Според оценки на ООН през 2018 г. ежедневно Венецуела напускат средно по 5000 души. Най-много бежанци и мигранти е приела Колумбия - 1,1 млн. души. Следват: Перу - 506 000, Чили - 288 000, Еквадор - 221 000, Аржентина - 130 000, Бразилия - 96 000. Много от тях са заминали за Мексико, страните от Централна Америка и Карибския басейн. Специалният представител на ВКБООН и МОМ Едуард Щайн отбеляза \"огромната солидарност, проявена от страните от региона към бежанците и мигрантите от Венецуела\". Той подчерта също, че приемащите венецуелци общности се сблъскват с трудности и \"се нуждаят от подкрепа от страна на международната общност във време, когато вниманието на света е съсредоточено върху вътрешнополитическите събития във Венецуела\". Според данни на ВКБООН и МОМ властите на латиноамериканските страни са предоставили на близо 1,3 млн. венецуелци разрешение за временно пребиваване. От 2014 г. досега венецуелски граждани са подали пред властите на тези и други страни над 390 000 молби за предоставяне на убежище, включително 232 000 през 2018 г.", "date": "2019.02.22", "title": "ООН преброи 3,4 млн. бежанци и мигранти от Венецуела по целия свят"}
{"url": "https://www.24chasa.bg/novini/article/7312682", "text": "\"С ГД \"Днес\" се обединихме за връщане на преференциите и изчистване на избирателните списъци\". Това заяви лидерът на БСП Корнелия Нинова след среща с ръководството на гражданско движение \"Днес\", цитирана от пресцентъра на БСП. Тя обясни, че левицата е отправила покана към много граждански сдружения и партии за разговори за гарантиране прозрачност на изборите, честни избори, свобода на изявлението на хората, които гласуват, и да не се отнемат граждански права. \"Днес е първата ни среща с движение \"Днес\". Другата седмица ще продължим с други граждански движения. Радвам се, че имаме съвпадение в много позиции, които ние защитавахме и от парламентарната трибуна. На едно мнение сме, че трябва да се изчистят мъртвите души от изборните списъци, машинното гласуване да се въведе, да се върне преференциалният вот, за да могат хората да пренареждат листите по своя воля\", заяви тя. Нинова коментира, че движението е подкрепило предложение на БСП за образователен ценз на СИК, което е било отхвърлено от мнозинството в парламента, както и обжалване на решенията във ВАС.\"Остава отворен въпросът за квота на гражданското общество в ЦИК. Но по големите въпроси, които са на вниманието и на президента, и на следващи решения на НС, имаме съвпадение в позициите\", заяви Корнелия Нинова. \"Изключително много държим преди всичко на гражданското присъствие в Централната избирателна комисия\". Това заяви пред медиите председателят на Гражданско Движение \"Днес\" Анжелика Цокова. Тя подчерта, че за движението е важно избирателните списъци да се изчистят от мъртвите души и да има електронен регистър с физически достъп до него. \"Държим много на образователния ценз на членовете на избирателните комисии също така и да присъстват камери в избирателните комисии. Държим на преференциалното гласуване\", каза още тя. Като други акценти, които може да се коригират, Цокова посочи да присъстват членове на гражданското общество в избирателните секции.", "date": "2019.02.22", "title": "Нинова: Законът и гражданските права стоят над партийните интереси"}
{"url": "https://www.24chasa.bg/novini/article/7312687", "text": "Гьоко Котевски, директор на скопския затвор \"Шутка\", прие днес искането на премиера Зоран Заев да подаде оставка след вчерашните инциденти в двора на затвора, съобщи МИА, цитирана от БТА. Аз съм отговорен човек и професионалист. Логично е да подам оставка, когато служителите не изпълняват задачите си. Разследването идентифицира грешки и неспазване на стандартните процедури за сигурност от затворническите служители. Поемам отговорност за това, заяви Котевски пред репортери. По-рано днес премиерът Заев поиска Котевски да подаде оставка след инцидентите вчера в двора на затвора, в които бяха нападнати бившите министри Миле Янакиески и Спиро Ристовски. Премиерът на Северна Македония осъди акта, казвайки, че директорът ще бъде държан отговорен независимо от виновника за инцидентите", "date": "2019.02.22", "title": "Директорът на скопския затвор \"Шутка\" прие искането на Заев да подаде оставка"}
{"url": "https://www.24chasa.bg/novini/article/7312711", "text": "Служители на РУ - Павликени и ОДМВР - В. Търново разследват грабеж в с. Бутово. Сигнал за случая е получен тази нощ в 02,00 ч., съобщиха от Областната полиция. От събраната до момента информация е установено, че от жилището са отнети 120 лв., като за това е била употребена сила. По случая е образувано досъдебно производство. Процесуално следствените действия продължават под ръководството на Окръжна прокуратура.", "date": "2019.02.22", "title": "Откраднаха 120 лева от дом в Павликени"}
{"url": "https://www.24chasa.bg/novini/article/7312722", "text": "Потвърдените случаи на заболели от морбили в област Благоевград са 28. Дете на 9 години от Разлог е хоспитализирано вчера в Инфекциозното отделение на МБАЛ-Благоевград. Днес няма новоприети лица. Това съобщи пред БТА д-р Веселка Мончева, директор на отдел \"Надзор на заразните болести\" в РЗИ - Благоевград. До момента издирените контактни лица са 291, а обхванати с ваксина са 131 контактни лица и лица с пропуски в имунизацията срещу морбили. В ромската махала на Разлог в мобилен кабинет днес трябваше да се извършат имунизации срещу морбили, паротит и рубеола на лица от 13 месеца до 18 години с установени пропуски в имунизационната система, но повечето родители са предпочели това да става в кабинетите на общопрактикуващите лекари. На жителите на квартала са раздадени над 100 листовки с информация за заболяването от морбили, допълни д-р Мончева. Продължават проверките в здравните кабинети на детските заведения и училищата относно имунизационния статус на децата, както и издирването на контактните лица на хоспитализирани деца.", "date": "2019.02.22", "title": "Потвърдените случаи на морбили в област Благоевград са 28"}
{"url": "https://www.24chasa.bg/novini/article/7312217", "text": "Земетресение с магнитуд 7,5 беше регистрирано днес близо до границата между Перу и Еквадор, предадоха Ройтерс и Асошиейтед прес, като се позоваха на Геофизичния институт на САЩ. Трусът е бил с епицентър в слабонаселен район на 224 километра югоизточно от град Амбато в Еквадор, на дълбочина 132 километра. Няма данни за жертви или разрушения, информира БТА. Земетресението е било усетено в еквадорската столица Кито и крайбрежния град Гуаякил. Първоначално Геофизичният институт на САЩ съобщи, че трусът е бил с магнитуд 7,7. Тихоокеанският център за предупреждения за цунами заяви, че няма опасност от висока приливна вълна. Перуанският геофизичен институт каза, че е регистрирал два вторични труса с магнитуд 6 и 6,6 в първите 30 минути след първоначалния трус. Еквадорският президент Ленин Морено заяви, че първоначалните информации \"не свидетелстват за сериозни щети\", но че са задействани екипи за реагиране. По думите му земетресението е било \"усетено в цялата страна\".                                                                                                                  ", "date": "2019.02.22", "title": "Мощен трус от 7,5 удари Еквадор (Обновена, видео)"}
{"url": "https://www.24chasa.bg/novini/article/7312729", "text": "17-годишен зад волана на такси не се подчини на стоппалка и блъсна трима пътни полицаи в София. Те обаче успяха да го задържат, а в колата му откриха дрога и оръжие. Сюжетът като от криминален филм се разиграл преди минути на столичния бул. \"Васил Левски\". За щастие, полицаите не са пострадали сериозно. В таксито били трима души - шофьорът, мъж и жена.  Зад волана бил 17- годишен младеж без книжка. Той е криминално проявен. Двамата му спътници са 20-годишен, отново криминално проявен, и жена на 22 години. При последвало претърсване в колата са намерени наркотични вещества и оръжие. Засега не е ясно дали таксито е крадено или задигнато от родител на някои от тримата.", "date": "2019.02.22", "title": "17-годишен блъсна 3-ма полицаи, те го хванаха. В колата му дрога и оръжие"}
{"url": "https://www.24chasa.bg/novini/article/7312787", "text": "Унгарският премиер Виктор Орбан защити своята породила полемика кампания срещу председателя на Европейската комисия Жан-Клод Юнкер, която го представя като поддръжник на незаконната миграция, предаде ДПА, цитирана от БТА. Постери от правителствената кампания, разпространени в понеделник из Унгария, показват Юнкер заедно с милиардера Джордж Сорос - друг противник на Орбан - върху, които пишеше: \"Имате право да знаете какво иска Брюксел\". На постера пише още: \"Те искат да наложат презаселване по задължителни квоти. Те искат да отслабят правото на страните членки да защищават границите си. Те ще позволят имиграцията с мигрантски визи\". Европейската комисия категорично отхвърли тези твърдения и ги окачестви като \"лъжливи новини\". \"Подобна кампания показва какви са брюкселските бюрократи\", каза днес Орбан в интервю за националното радио. Според него \"сегашното мнозинство в Брюксел иска да засили имиграцията, след което Европа няма да принадлежи на европейците\". Председателят на баварския Християнсоциален съюз Маркус Зьодер, който по традиция е близък до Орбан, окачестви днес пред вестник \"Франкфуртер алгемайне\" като \"неприемливи\" последните изявления на унгарския премиер. В Европейската народна партия има спорове дали партията на Орбан \"Фидес\" да бъде изключена от блока. Германските политици все повече се дистанцират от Орбан след началото на кампанията му срещу Юнкер и Сорос, отбеляза ДПА.", "date": "2019.02.22", "title": "Орбан: Брюкселските бюрократи искат Европа да не принадлежи на европейците"}
