{"url": "https://www.24chasa.bg/novini/article/7444511", "text": "Кандидатът за евродепутат Ивелина Василева ще се срещне с граждани в няколко района на София, съобщиха от пресцентъра на ГЕРБ. Кандидатът за евродепутат Ивелина Василева ще присъства на литературен салон на открито, който ще протече под надслов: \"Европа през очите на люлинските творци\". Инициативата ще се проведе на сцена до ресторант \"Бъфало от 11.00 часа. Ивелина Василева ще посети и фирма за рециклиране. Срещата е от 12.30 часа. По-късно тя ще се срещне с граждани на открита приемна в район Възраждане. Срещата е 16.00 до 17.30 часа в Мол София на бул. Стамболийски. Ивелина Василева ще се срещне с известни спортисти, интелектуалци и хора на изкуството в район Оборище. Срещата е в 18.30 часа в Зала \"Оборище 5\".", "date": "2019.05.09", "title": "Кандидатът за евродепутат Ивелина Василева ще се срещне с граждани в няколко района на София"}
{"url": "https://www.24chasa.bg/novini/article/7444477", "text": "Руската авиокомпания \"Аерофлот\" отмени 11 полета, които е трябвало да бъдат извършени със \"Сухой Суперджет 100\". Това става ясно от информационното табло на летище \"Шереметиево\" в Москва, предаде  В края на миналата седмица самолет на същата компания и от същия модел се запали при аварийно кацане. При инцидента загинаха 41 човека. Днес бяха отменени полетите до Тюмен, Самара, Ростов на Дон, Оренбург, Астрахан, Краснодар, Саратов, Нижни Новгород, Уляновск и Уфа. В допълнение, е анулиран и международният полет до Талин. Преди това \"Аерофлот\" анулира или забави 12 полета, използващи самолета за вътрешни и международни полети. Все още не е съобщена причината за катастрофата, но част от теориите са за пилотска грешка. Един от пилотите и част от екипажа свидетелстват, че самолетът е бил ударен от мълния, малко след като е излетял, което е довело до прекъсването на комуникациите.", "date": "2019.05.09", "title": "\"Аерофлот\" отмени 11 полета със \"Сухой Суперджет 100\""}
{"url": "https://www.24chasa.bg/novini/article/7444495", "text": "Удар срещу трафика на хора чрез фиктивни бракове. „Гранична полиция” разкри и задържа организирана престъпна група, предаде  . Арестувани са трима българи – един мъж и две жени, и един индийски гражданин. Извършени са претърсвания на адреси в столицата и са иззети веществени доказателства. Част от задържаните са живеели в столичния квартал „Факултета”. По думите на разследващите, групата е действала поне от три години – за това време са сключени поне 10 брака. Двете задържани жени са сестри, а индиецът е с хуманитарен статут и е женен за българка. Групата набирала жени в София, с които мъже от Индия и Пакистан да сключат фиктивни бракове с цел нелегална миграция на територията на България. Според разследващите, браковете са сключвани първоначално в Кипър, а след това в Белгия, Дания, Австрия, както и в България. „Сумите, които са получили нашите граждани, са 1000-1500 евро на сключен брак. Интересното в случая е, че транспортирането на лицата в чужбина, самата организация е поемала разходите”, посочи Светослав Манолов, зам.-директор на ГД „Гранична полиция”. Престъпната група е склонявала жените, като им е подсигурявала транспортните и битовите разходи. „Дават им указания, настаняват ги в наети под наем жилища, където идват съответните граждани от индийски и пакистански произход”, уточни Росица Димитрова, ГД „Гранична полиция”. На жените им е намирана фиктивна работа, така че да се възползват от социалната система на страната, в която са регистрирани.", "date": "2019.05.09", "title": "Българки получавали до 1500 евро за фиктивен брак с пакистанци и индийци"}
{"url": "https://www.24chasa.bg/novini/article/7444482", "text": "Хърватски влекач започна  , съобщи хърватската телевизия ХРТ. Тази сутрин офисът в Сплит на оператора на ферибота, италианската компания SNAV, съобщи, че механиците на борда правят всичко възможно, за да поправят повредата и да позволят на кораба да достигне до брега, съобщи по-рано Асошиейтед прес. Компанията не даде повече информация, но според хърватски медии един от двигателите на кораба се е повредил и той останал да дрейфува в северната част на Адриатическо море. Няма информация за щети или жертви. Хърватската телевизия ХРТ съобщи, че два влекача, които са били изпратени сутринта от Шибеник и Сплит за спасяване на ферибота, са били върнати заради лошото време. По-късно, около 15 часа местно време /16 часа българско/ е пристигнал влекачът \"Полукс\", който е започнал изтеглянето на ферибота към брега. Силен вятър затруднява спасителната операция. Според ХРТ тегленето ще продължи около 12 часа и ако атмосферните условия не позволят фериботът да бъде откаран в Сплит, влекачите ще го пренасочат към Задар. Телевизията цитира пътници на ферибота, които казват, че са спокойни. Според техни свидетелства една от пътничките, италианска гражданка, е припаднала, но й е била оказана медицинска помощ и сега е добре. Фериботът е тръгнал от Анкона снощи около 20,30 часа местно време и трябвало да пристигне в Сплит в 7 часа сутринта.", "date": "2019.05.09", "title": "Хърватски влекач ще изтегли повредения \nиталиански ферибот в Адриатическо море"}
{"url": "https://www.24chasa.bg/novini/article/7444491", "text": "Поне от 2 години институциите у нас очакват отпадането на мониторинговия доклад на Европейската комисия за България. От десетилетие всяка година тези доклади показват недъзите и напредъка в дейността на различни институции, като под лупа е най-вече правосъдието. Че тези доклади могат да останат в историята заедно с отиващата си през есента комисия “Юнкер”, стана ясно миналата година. Европейската комисия е убедена, че наблюдението на България може да приключи до края на мандата на настоящата комисия, заяви през ноември 2018-а зам.-председателят на ЕК Франс Тимерманс. Тогава бе представен докладът по Механизма за сътрудничество и проверка, според който 3 от 6-те цели са изпълнени - независимост на съдебната система, законодателна рамка и борбата с организираната престъпност. Стенограма, разпространена от Висшия съдебен съвет, обаче показа, че един високопоставен българин особено С коментари и обвинения срещу всички институции, особено срещу прокуратурата и КПКОНПИ, председателят на Върховния касационен съд (ВКС) Лозан Панов е убеждавал евроекспертите, че мониторинговите доклади на Брюксел не трябва да бъдат прекратени. Всъщност има и други, които не приемат положителния доклад на ЕК за България - например Христо Иванов. Публично известно е, че ВСС реши да публикува акценти от разговорите с ЕК на шефовете на ВКС и ВАС Георги Чолаков, главния прокурор Сотир Цацаров и съдебните кадровици Боян Магдалинчев, Цветинка Пашкунова, Даниела Марчева, Вероника Имова, Даниела Машева, Драгомир Кояджиков и други. “Идеята е да се даде публичност и гласност на това, което е правено на срещите с представителите на ЕК. Всички членове на съвета да се запознаят с тях”, заяви представляващият ВСС Боян Магдалинчев. Паметните бележки са от срещите на 3-мата големи и съдебни кадровици с експертите при мисиите им през март, юни и октомври 2018 г., както и през март т.г. Особено любопитен е фактът, че за да аргументира колко зависима е съдебната ни система. През април бившата кметица на “Младост” бе осъдена на 20 г. затвор на първа инстанция. На 3 срещи пред евроемисарите от Брюксел Панов повтаря, че делото срещу нея е “тежка репресия”, тъй като била независим кмет без подкрепа на политически партии. Председателят на ВКС е пропуснал да спомене факта, че на частичните местни избори през 2016 г. Иванчева се ползва с подкрепата на партията на Георги Кадиев “Нормална държава”. е позицията на Панов на срещата през   Твърди още, че политици овладявали върховете на съдебната система.  казва още той, без да прави разграничението, че съдът не е орган за борба с корупцията. Той е арбитър.  добавя шефът на ВКС. Фиксацията на Панов върху прокуратурата личи и на тази среща. Заявява категорично, че докато се отлагала реформата в прокуратурата, резултати нямало да има. На друга среща през   Панов открито застава зад Десислава Иванчева, посочвайки, че зрелищният ѝ арест на 17 април 2018 г. е   Случаят с Иванчева Панов повтаря и на следващите си две срещи с ЕК. Засилва обаче изразните средства, с които да “изчисти” името на подсъдимата за подкуп:  . 4 месеца по-късно, на  , Панов сравнява България по проблеми с Полша, Унгария и Румъния. Казва, че нещата у нас били същите и по-тежки дори. В речта си пред евроекспертите недоволства срещу арест на румънски и български журналист  , отново за Иванчева и за срива на Търговския регистър. Панов коментира и знакови дела на прокуратурата, които с един или друг мотив са били връщани за доразследване - за приватизацията на остатъчния държавен дял от ЕВН, по което подсъдими са издателят Иво Прокопиев и бившите министри Симеон Дянков и Трайчо Трайков. (Медиите на Прокопиев обичайно застъпват тези за реформа в съдебната система, сходни с позициите на Панов.) В разговорите си с експертите Панов споменава, че прокуратурата некачествено е работила и по делата на други обвиняеми - определената от бившия френски посланик като “гнила ябълка” съдийка Румяна Ченалова, бившия енергиен министър Румен Овчаров и бившия шеф на НДК Мирослав Боршош. Най-разярен Панов е на   когато докладът за напредъка на България е положителен. Той директно казва пред ЕК, че е изненадан от това. Подчертава, че съдебната система е затънала в дълбоки зависимости. След това в 13 точки едностранно тълкува някои събития. На първо място посочва, че няма наказани в Софийския градски съд след ръководството на Владимира Янева. Вини ВСС, че го карал да мълчи и че съдебни кадровици го заплашвали с импийчмънт. (Неведнъж досега представляващият ВСС Боян Магдалинчев е отхвърлял твърденията, че се готви отстраняване на Панов.) За пореден път шефът на ВКС подчертава, че нямало контрол върху главния прокурор. Казва също, че парламентът е произвеждал  Панов коментира дори прекратеното от прокуратурата разследване срещу бившия министър на транспорта Ивайло Московски за трагичната смърт на сина му след инцидент с шейна:  . Твърди, че това е   обяснява Панов. Прави впечатление, че другите участници в срещите с ЕК - шефът на ВАС Георги Чолаков и членове на ВСС, представят напредъка на институциите, които представляват, без емоционални оценки в изявленията си.  Нито главният прокурор, нито прокуратурата водят лична война с председателя на ВКС Лозан Панов, казва Сотир Цацаров при последната си среща с евроекспертите на 12 и 13 март т.г. Той подчертава, че не бива принципни въпроси да бъдат подменяни с тези за лични конфликти. Цацаров добавя, че достатъчно време е бил съдия, за да знае, че съдът трябва да се уважава. В същото време той поставя реални проблеми. Съобщава, че има опасност делата в специализирания съд да не се насрочват навреме, защото там работили недостатъчен брой магистрати. Те били 5 пъти по-малко от прокурорите и следователите в спецпрокуратурата, които наброявали 110. Същия проблем Цацаров поставя и при среща на 19 и 20 юни 2018 г. Той казва, че е налице изключително “тихо и силно противодействие срещу работата на спецсъда”. “Липсва диалог с ВКС, но причините не са в прокуратурата”, добавя Цацаров. При последната среща той посочва, че КПКОНПИ е поставена под постоянни атаки. Цацаров добавя и че с тълкувателно решение ВКС е направил опит да блокира процеса на гражданската конфискация, което е можело да доведе до оттегляне на искове за 22 млн. лв. Той декларира и подкрепа за въвеждане на правила за отговорността на тримата големи в съдебната власт. “Това е правилната теза, всяко колебание трябва да бъде преодоляно, защото всяко обвинение стига до съда, а съдията е в съответна зависимост от председателя на върховния съд”, казва Цацаров. В същото време главният прокурор обръща внимание, че има препоръки на ЕК, които са несъвместими с българската практика и са непостижими. “Но има и препоръки, които са постижими, но прокуратурата няма да ги подкрепи, като например още по-голяма централизация и намеса в работата на прокурорите”, смята Цацаров.", "date": "2019.05.09", "title": "Лозан Панов атакува всички институции пред ЕК. Защитава само Иванчева (Обзор)"}
{"url": "https://www.24chasa.bg/novini/article/7444461", "text": "Румънският президент Клаус Йоханис заяви в края на днешната неформална среща на върха на ЕС в град Сибиу, че общото послание на събитието е за единство и продължаване на съвместния проект, предаде Медиафакс. \"Център на дебатите за бъдещето на ЕС. Европа дойде в Румъния. Събитието ни показа, че можем да напишем заедно бъдещето на ЕС. Искахме и успяхме да имаме една среща на единството и решимостта да продължим проекта на европейската интеграция като проект на просперитета и мира\", посочи румънският президент. \"Радвам се, че от Румъния тръгва едно позитивно и единно послание на страните членки за укрепване на ЕС на базата на ясен набор от принципи и ценности. Това послание за единство съответства на мотото на румънското председателство за сплотеността като европейска ценност\", заяви още Йоханис. Държавният глава допълни, че най-важното послание на декларацията от Сибиу е потвърждението за продължаването заедно на европейския проект. \"Трябва да осигурим необходимите инструменти, за да моделираме бъдещето на един по-ефективен ЕС, базиран на солидарността, сплотеността межди членовете му и укрепването на общите ценности (. . .) Бихме искали по-добра комуникация, по-прозрачна, по-интензивна и по-интерактивна, с европейските граждани\", добави румънският президент.", "date": "2019.05.09", "title": "Йоханис след срещата в Сибиу: Европа дойде в Румъния - център на дебатите за бъдещето на ЕС"}
{"url": "https://www.24chasa.bg/novini/article/7444464", "text": "ЕС внимателно следи ситуацията във връзка с плановете на Турция в близко време да започне морски сондажи за газ в изключителната икономическа зона на Кипър, заяви днес председателят на Европейския съвет Доналд Туск на пресконференция след края на неформалната среща на върха на ЕС в Сибиу, предаде ТАСС. ЕС е единен с Кипър. Евросъюзът ще следи внимателно развитието на ситуацията, каза Туск, като посочи, че кипърските власти са повдигнали този въпрос на срещата в Сибиу. Туск изтъкна, че ЕС \"очаква Турция да спазва суверенните права\" на неговата страна членка, предаде БТА. Кипърският президент Никос Анастасиадис заяви днес пред другите лидери от ЕС, че опитът на Анкара да извърши сондажи за газ в изключителната икономическа зона на Кипър, е равносилен на \"нова инвазия\". На срещата в Сибиу Анастасиадис потърси подкрепа, за да се противопостави на действията на Турция. Според кипърските власти турският сондажен кораб \"Фатих\" в момента е закотвен на 68 километра северозападно от курорта Пафос, намиращ се в югозападната част на острова. Той е ескортиран от три спомагателни кораба и от турска военна фрегата, но още не е започнал сондажна дейност. Турция нахлу в Кипър през 1974 г. и окупира северната част на острова след неуспешен опит за преврат на поддръжници на обединението на Кипър с Гърция. През 1983 г. бе провъзгласена Севернокипърската турска република, призната само от Анкара, която същевременно не признава Кипър. Турция твърди, че част от изключителната икономическа зона на Кипър съвпада с нейния континентален шелф.", "date": "2019.05.09", "title": "Туск: ЕС следи конфликта между Турция и Кипър"}
{"url": "https://www.24chasa.bg/novini/article/7444466", "text": "Председателят на Народното събрание Цвета Караянчева връчи Националната награда „Константин Константинов” за принос в детското книгоиздаване за 2019 г. на писателката Елена Павлова, която получи отличието в категория „Автор“. Официалната церемония беше в рамките на 21-вия Национален фестивал на детската книга в Сливен, съобщиха от пресцентъра на Народното събрание. Огромно удоволствие е за мен, че за втори пореден път съм патрон на този празник на книгата, отбеляза Цвета Караянчева пред присъстващите в Драматичния театър „Стефан Киров” в Сливен. Благодаря на организаторите, които се грижат този фестивал да го има, пожелавам им здраве, вдъхновение и да запазят огромната си любов към децата. Мисля, че да напишеш книга е много трудно, защото това е мисия, в която трябва да вложиш много сърце, много любов и да отправиш ясно за децата послание, отбеляза председателят на Народното събрание. Разбира се, тази мисия е много важна, защото трябва да покажем на младите хора, на нашите наследници, колко е важно да държат книжката в ръце, да обичат писаното слово и че чрез книгите пред тях се разкрива необятен свят – свят на фантазия и пътувания, посочи Цвета Караянчева. Ние, възрастните, имаме много важна задача – да научим децата и внуците си да обичат книжката, защото съревнованието с новите технологии е много сериозно, подчерта тя. Председателят на парламента изрази благодарност към всички автори, които са ангажирани с издаването на детски книги. Това е труд, който оценяват най-малките и най-важните за нас хора - това са нашите деца, те са най-големите ни ценители и най-големите ни критици, добави Цвета Караянчева. По-рано председателят на парламента се включи в шествието от булевард \"Цар Освободител\" до сградата на Драматичния театър „Стефан Киров”. Тя разговаря с много от участниците в Националния фестивал на детската книга и от младите им почитатели.", "date": "2019.05.09", "title": "Караянчева: Длъжни сме да научим децата си да предпочитат книгата"}
{"url": "https://www.24chasa.bg/novini/article/7444446", "text": "ЕС ще има извънредна среща на върха два дни след изборите за Европейски парламент на 26 май, за да обсъди кой да заеме трите ръководни поста в европейските институции, които ще се овакантят тази есен. Това потвърди участващият в днешната среща на върха на ЕС в Сибиу австрийски канцлер Себастиан Курц, цитиран от Асошиейтед прес. Срещата на върха на 28 май има за цел всички места да са заети до края на октомври, когато изтича мандатът на сегашния председател на Европейската комисия Жан-Клод Юнкер. Освен него в края на октомври си тръгва и шефът на Европейската централна банка Марио Драги. Месец по-късно поста си ще напусне и председателят на Европейския съвет Доналд Туск, предаде БТА. Туск заяви, че на срещата този месец трябва да бъдат избистрени процедурите за избор на кандидатите и всички свободни длъжности да бъдат запълнени на следващата редовна среща на върха на ЕС в Брюксел през юни. На извънредната среща на 28 май европейските лидери ще анализират и резултатите от изборите за ЕП. Очаква се Туск да получи мандат да балансира различните интереси, докато държавите членки правят предложения във връзка с председателското място в Еврокомисията. Мнозина в Брюксел се опасяват, че на изборите още повече може да засилят позициите си евроскептичните партии, някои от които вече са представени в националните правителства, отбелязва ДПА.", "date": "2019.05.09", "title": "Извънредна среща на върха на ЕС на 28 май, два дни след евроизборите"}
{"url": "https://www.24chasa.bg/novini/article/7444450", "text": "Турският президент Реджеп Тайип Ердоган обеща, че в скоро време Турция ще изпълни оставащите шест критерия за въвеждане на безвизов режим с ЕС, предаде ТАСС, като се позовава на Анадолската агенция. Без пълноправното участие на Турция, ЕС е обречен на провал в усилията за гарантиране на заявените от него ценности. ЕС се нуждае от Турция по-силно, отколкото тя от него. Турция е изпълнила 66 от 72 критерия, които бяха поставени от ЕС като условия за въвеждане на безвизов режим. В най-кратки срокове ще бъдат предприети стъпки по изпълнение на останалите шест критерия. По такъв начин Анкара ще покаже значимостта на този въпрос за Турция, е заявил Ердоган. Турският президент каза, че неговата страна \"решително\" се стреми към членство в ЕС въпреки усилията в някои кръгове да оставят Турция вън от \"европейското семейство\", съобщава Асошиейтед прес. Ердоган присъства днес на заседание в Анкара за преглед на необходимите стъпки за напредък на Турция в процеса на евроинтеграция. Турският президент заяви, че без Турция, ЕС няма да се бори ефективно срещу \"екзистенциалните заплахи\" за неговите основополагащи принципи като ислямофобия и враждебно отношение към мигрантите, предаде БТА. ЕС разчита на Турция да пресече потока от мигранти, търсещи убежище в Европа. В речта си Ердоган обвини ЕС, че оставя Турция сама да поеме бремето на бежанците. В Турция живеят 3,6 милиона сирийски бежанци. Турция започна преговори за членство в ЕС през 2005 г., но те са блокирани.", "date": "2019.05.09", "title": "Ердоган: Турция скоро ще изпълни оставащите критерии за безвизов режим с ЕС"}
{"url": "https://www.24chasa.bg/novini/article/7444456", "text": "Председателят на Европейския парламент Антонио Таяни, който участва днес в румънския град Сибиу в неформална среща на върха на лидерите на ЕС, отново изрази подкрепа за кандидатурата на бившата ръководителка на румънската антикорупционна агенция Лаура Кодруца Кьовеши за поста главен европейски прокурор, предаде Медиафакс. Таяни каза, че Кьовеши е изборът на Европейския парламент за този пост и че това решение е неотменимо и ще остане валидно и за следващия мандат на европейския законодателен орган, предаде БТА. \"Съществува административна приемственост, Европейският парламент вече взе това решение. Това решение не подлежи на отмяна\", посочи председателят на ЕП. За ръководител на Европейската главна прокуратура се състезаваха трима кандидати - от Франция, Германия и Румъния. След изслушване в две парламентарни комисии ЕП избра Кьовеши за тази длъжност, докато Съветът на ЕС предпочете френския прокурор Жан-Франсоа Бонер. След редица кръгове на преговори между Европейски парламент и Съвета на ЕС все още двата екипа не са стигнали до консенсус, напомня Медиафакс.", "date": "2019.05.09", "title": "Таяни отново подкрепи кандидатурата на Лаура Кьовеши за главен прокурор на ЕС"}
{"url": "https://www.24chasa.bg/novini/article/7444449", "text": "Помощ за болната си дъщеря търси майка от Радомир, която 20 години се грижи за детето си, приковано на легло заради прогресивна мускулна атрофия. “Аз съм Мария, болна съм от нелечима болест, но имам желание да изляза навън, да дишам чист въздух, да видя слънцето”, казва момичето. Майката Ана ѝ е личен асистент, тя разказва, че Мария е със 100% увреждания на цялото тяло - движи с голяма трудност единствено пръстите на ръцете си и диша с апарат. Без този апарат животът ѝ е невъзможен, но се нуждае от друг - за отхрачване, и от електрическа инвалидна количка. “Вярвам че има добри хора освен майка ми, но за съжаление, необходимата сума от 20 000 лв. е непосилна за нас. Майка получава 300 лв. заплата, а аз - 150 лв. пенсия”, допълва девойката. За майка ѝ Ана е голям проблем, че нямат превоз, за да може да води дъщеря си на рехабилитация, която би облекчила живота на Мария. Сметка за кампанията: Ана Маринова Каракашева Централна кооперативна банка,", "date": "2019.05.09", "title": "Мария чака помощ, за да може да диша"}
{"url": "https://www.24chasa.bg/novini/article/7444396", "text": "Председателят на Европейския съвет Доналд Туск заяви днес, че върховенството на закона е ключово за съюза, след като присъства на разговори на лидерите на ЕС в Румъния, предаде Ройтерс, цитирана от БТА. Европейската комисия многократно е заявявала, че съдебните изменения, направени от управляващата в Румъния Социалдемократическа партия, са върнали демократичните реформи с десетилетия назад и са отслабили способността на страната да се бори срещу корупцията. \"Няма Европа без върховенство на закона. Не заради някакви идеологически доктрини, а защото това е квинтесенцията на Европа като политическа единица\", заяви Туск на пресконференция.", "date": "2019.05.09", "title": "Туск в Румъния: Няма Европа без върховенство на закона"}
{"url": "https://www.24chasa.bg/novini/article/7444412", "text": "Преборихме се за целево финансиране за най-бедните и слабо развити региони. Съфинансирането за тях ще бъде 85% след 2020 г., а не само 70%, каквото бе първоначалното предложение. Това означава, че една община би доплатила едва 15 %, а не 30 % от собствения си бюджет.Това заяви в община Кочериново кандидатът за евродепутат от листата на ГЕРБ и СДС Андрей Новаков, цитиран от пресцентъра на ГЕРБ. Той се включи в информационна кампания по повод Деня на Европа, организирана от кмета на Кочериново Иван Минков. „Имаше митове и фалшиви новини, че парите от ЕС ще спрат. Истината е, че България получава 4 пъти повече от Съюза отколкото внася и това ще продължи и след 2020 г.“, поясни пред присъстващите Андрей Новаков. Той посочи, че всяко едно населено място в България се ползва от европейската солидарност и това се вижда и в община Кочериново. Новаков каза още, че остават само детайли до окончателното завършване на регионалното депо за Благоевград и Кочериново, където отпадъците ще се съхраняват безопасно. Още един проект, финансиран с европейски средства. В община Бобошево Андрей Новаков се включи в инициативата на Общинската и младежка структура на ГЕРБ за Деня на Европа. Той бе топло посрещнат от местни граждани и симпатизанти на политическата сила. По стара българска традиция бобошевци посрещнаха евродепутата със сладка погача и мед. Те го поздравиха за активността му като евродепутат, затова че отстоява българските интереси достойно и никога не забравя и малките населени места в своята работа. Да поздравят Новаков и да му пожелаят успех в кампанията бяха дошли и читалищни дейци от селата Слатино, Блажиево и Усойка, които той е подкрепял в културната и читалищна дейност, която развиват. Деня на Европа в Бобошево отбелязаха с раздаване на значки и знаменца и с пускане на балони в небето. В инициативата се включиха и координаторът на местната структура и председател на Общински съвет Даниела Стоянова, областният координатор на МГЕРБ Мая Станойкова-Илиева и Миглена Георгиева – председател на местната структура на МГЕРБ.", "date": "2019.05.09", "title": "Новаков: Преборихме се за целево финансиране за най-бедните и слабо развити райони"}
{"url": "https://www.24chasa.bg/novini/article/7444424", "text": "Без скъпи концерти, без песни, без танци. За разлика от останалите партии, които хвърлят огромни суми за шумни мероприятия, „Атака” реши да помогне на млади българи. От партията дадоха първите три стипендии в Плевен. Връчиха ги зам.-председателят на „Атака” Десислав Чуколов и водачът на листата на „Атака” Георги Димов пред Медицинския университет в града. „Ще помагаме на млади и перспективни хора, за да останат тук, в България, да довършат образованието си и да работят за родината. Не да отиват в чужбина и да мият чинии или да бъдат бавачки на западноевропейски пенсионери”, заяви Чуколов. „Един от основните проблеми у нас е демографската криза. Младите напускат страната. България остава без младо трудоспособно поколение. Трябва да задържим точно тази част от българите. Стипендиите от „Атака” са жест към младежите, които искат да учат”, каза водачът на евролистата на „Атака” д-р Георги Димов. Първата, която получи стипендия, беше Катрин Иванова. Тя иска да запише магистратура в Свищов и призна, че не е очаквала такава помощ. „Очарована съм от решението на партията да връчва стипендии, с което ни дава надежда”, каза Катрин. Илиян Стоев сподели, че със стипендията ще продължи обучението си по фармация в Медицинския университет в Плевен. „Много съм щастлив, че съм един от избраните за тази стипендия. Това е важен жест към младите хора”, каза Георги Атанасов, който е абитуриент и си е поставил за цел да продължи образованието си в университет.", "date": "2019.05.09", "title": "„Aтака” връчи 3 стипендии на младежи в Плевен"}
{"url": "https://www.24chasa.bg/novini/article/7444427", "text": "Младежки хепънинг се състоя в Смолян по повод Деня на Европа – 9-ти май. В пространството пред кино „Дружба“ бе разположена шатрата на ПП ГЕРБ с рекламни материали за предстоящите евроизбори. Кандидатът за член на Европейския парламент от листата ГЕРБ-СДС Марин Захариев и младежи от партийната структура раздаваха балони и знамена на минувачите, поздравявайки ги с Деня на Европа, съобщиха от пресцентъра на ГЕРБ. В небето бяха пуснати 28 балона – колкото са страните-членки на Европейския съюз. Всеки от тях носеше по едно от посланията на най-прогресивното междудържавно обединение – като свобода, демокрация, мир, стабилност, сигурност, достойнство, толерантност, равенство, многообразие и др. В балоните бе поставено по едно семенце с идеята да поникне цвете там, където падне. Според Захариев символиката на летящия балон е да покаже на всички хора, че свободата е избор и право, че тя е най-висшето благо на света. По думите му свободното движение на хора представлява една от основните свободи на вътрешния пазар, който включва пространство без вътрешни граници. „Това е много важен ден за България, защото от 2007 г. сме част от общото европейско семейство. Ние сме от последните присъединили се към ЕС, но минаха 12 години от началото. С годините страната ни все по-ясно и категорично отстоява своите позиции. Напоследък е даже неоспорим лидер по някои от темите като например Западни Балкани, която поставихме за приоритет по време на нашето европредседателство. Все повече се откроява и приносът на България към успехите на това голямо европейско семейство. Аз чувствам, виждам и вярвам, че с всяка изминала година България укрепва и затвърждава своя авторитет в ЕС като стабилен и предвидим партньор“, посочи Захариев. „Европа допринесе за обновлението на града и на страната ни. Чрез ЕС у нас влязоха много свежи идеи и свеж капитал в частния бизнес. Увеличиха се многократно възможностите за нашите сънародници да търгуват в цяла Европа, да пътуват и развиват бизнес без граници. Европейската солидарност, разбира се, допринесе особено много за държавата и общините, които продължават да градят модерна България“, допълни той.", "date": "2019.05.09", "title": "Кандидатът за евродепутат Марин Захариев и младежите от ГЕРБ-Смолян с инициатива по случай 9 май"}
{"url": "https://www.24chasa.bg/novini/article/7444307", "text": "\"Надявам се с инициативите, които сме предприели предимно от двустранен характер, както с туроператори от Германия, така и с Русия, да успеем да достигнем нивата от миналата година. Но в момента прогнозите са за лек спад за летния сезон от около 2-3 процента. Спадът в записванията от руския пазар за летните курорти у нас към момента е с около 7 процента, което е доста повече от прогнозираното в началото на годината.\" Това коментира при посещението във Варна министърът на туризма Николина Ангелкова. Тя пристигна в морската столица, за да се срещне с представители на туристическия бранш. За сметка на отрива от немския и руския пазари, се отчита ръст на резервациите на шест други пазара - Великобритания - с 19%, Израел - с 16%, Франция - с 12%, Полша и Чехия - с по 10% и рекордните 50% от Украйна, обясни Ангелкова. Тази година за първи път министурството на туризма ще има свои изнесени приемни в морските общини, за да реагира максимално бързо на всякакви сигнали и предложения както от туристи, така и от представители на и на бранша, добави министърът. Пилотно ще бъде реализирана и инициативата \"Денят за Вас\". Чрез нея във всяка крайморска община туристите ще разглеждат за ден безплатно културно-исторически обекти. Списъкът и графиците щели да бъдат публикувани скоро. Николина Ангелкова увери, че министерството, заедно с бранша, следи какво се случва и набелязва мерки за компенсиране от други пазари. Тя допълни, че се разработва специална програма, свързана с това да се привлекат повече чартърни полети за организирания туризъм. Министърът допълни, че не става въпрос за субсидиране, но се проучват различни механизми, каквито предлагат Турция, Испания, Кипър и Хърватска в тази посока. До месец докладът, разработен с помощта на международен консултант, трябва да е готов и да бъде подложен на обществено обсъждане. Това ще позволи да се привлекат повече полети към Варна и Бургас, които пилотно се разработват, допълни министър Ангелкова. По думите й, това ще помогне да се разширят крилата на сезона. \"Искаме да създадем възможности в националните курорти, където вече има отлична леглова база, да бъдат изградени конгресни центрове\", поясни Ангелкова. На големия инвестиционен форум, който министерството организира на 31-и май в Слънчев бряг, ще присъстват представители на китайското правителство и някои провинции, а скоро в 28 китайски града, чрез публично-частно партньорство, ще бъдат открити туристически инфоцентрове на България, допълни Ангелкова. Друга възможност за привличане на гости от азиатската страна е съвместният продукт, който България подготвя с Гърция и Сърбия.", "date": "2019.05.09", "title": "Министър Ангелкова призна: Очаква се спад в летния сезон"}
{"url": "https://www.24chasa.bg/novini/article/7444299", "text": "Председателят на Европейската комисия Жан-Клод Юнкер заяви, че Румъния, която в момента е ротационен председател на Европейския съюз, трябва да положи още усилия, за да постигне напълно европейските стандарти за върховенство на закона, предаде Асошиейтед прес. Коментарите на Юнкер днес идват на фона на вътрешнополитически сътресения, разногласия между президента и премиера и безпокойства сред партньорите на страната за състоянието на правовата държава. ЕС ще продължи диалога с румънските власти, заяви Юнкер, пристигайки в живописния трансилвански град Сибиу. Те трябва да положат усилия, за да постигнат европейските стандарти, добави той. Президентът Клаус Йоханис открито признава ефекта от политическата криза върху позицията на страната в ЕС, отбелязва АП.", "date": "2019.05.09", "title": "Юнкер: Румъния трябва да положи още усилия като Европредседател"}
{"url": "https://www.24chasa.bg/novini/article/7444313", "text": "Водачът на листата на ГЕРБ и СДС Мария Габриел посети Женския пазар. Придружавана от народни представители от ГЕРБ, общински съветници, кметa на район Възраждане Савина Савова, директорa на пазара и представители на структурите на ГЕРБ, Мария Габриел разговаря с работещи и граждани. “За нас е важна подкрепата на хората и победа на предстоящите избори, за да продължи европейското развитие на България. Листата на ГЕРБ е съставена от знаещи и можещи хора, които знаят как да отстояват националния интерес. Имаме ясна визия за бъдещето на Европа и на България в нея. Искам да постигнем Европа на малките, но повече на брой проекти с конкретни ползи в ежедневието на хората. Такива, каквито сега например са инициативата за безплатен интернет за общините и платените стажове Цифрова възможност. С нашата работа се надявам да заслужим доверието на хората, защото имаме натрупан опит и искаме той да продължи да бъде в полза на гражданите”, сподели с хората Мария Габриел. На пазара се изгражда модерно видеонаблюдение, изградено е лед осветление. Обсъждат се възможност за онлайн доставки на плодове и зеленчуци до домовете и офисите на хората. Направено е постъпление за изграждане на електроколона за зареждане на електроавтомобили. В процес на изграждане е виртуална разходка из пазара в почти реално време, чрез QR код ще може да се свали приложение, чрез което всеки ще знае какво се случва на Женския пазар в София. Ще има карта, която ще показва пътя до пазара. Изградени са подземни контейнери за смет и контейнери за събиране на текстилни отпадъци. Тези иновативни подходи правят пазара една модерна градска среда. Той е включен и в туристически маршрут, който преминава през него и е посещаван от чужди туристи.", "date": "2019.05.09", "title": "Мария Габриел: Листата на ГЕРБ е съставена от знаещи и можещи хора"}
{"url": "https://www.24chasa.bg/novini/article/7444321", "text": "Отворени са офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области. Тръжните процедури са по райони за планиране, съобщиха от пресцентъра на Агенция \"Пътна инфраструктура\". За Югозападен район, в който са областите Благоевград, Кюстендил, Перник и Софийска, са отворени следните оферти: за обособена позиция №1 - ОПУ Благоевград, е отворена офертата на ДЗЗД „Пътно поддържане област Благоевград 2018“, в което са: „Грома Холд“ ЕООД, „Водно строителство - Благоевград“ АД, „БКС“ ЕООД; за обособена позиция №2 - ОПУ Кюстендил, са отворени две оферти. Те са на: Обединение „Нивел-ПП“, в което участват: „Нивел Строй“ ЕООД и „Пътно Поддържане Кюстендил“ ООД, и на „Мегаинвест-холд“ ЕООД; за обособена позиция №3 - ОПУ Перник, са отворени две оферти. Те са на: Обединение „ТРЗП 2019“, в което са: „Трейс Груп Холд“ АД и „Трейс - Пътно Строителство“ АД, и на ДЗЗД „Пътища Перник“, в което са: „Лиел Констракшън“ ЕООД и „Регионални Пътни Мрежи“ ЕООД; за обособена позиция №4 - ОПУ София, са отворени две оферти. Те са на: ДЗЗД „ПП София“, с участници: „Инфра Експерт“ АД, „Обонато Билд“ ЕООД и „ЗМБГ“ АД, и на Обединение „ТРЗП София“, в което са: „Трейс Груп Холд“ АД, „Трейс -Пътно Строителство“ АД и „Автомагистрали - Черно море“ АД; В Югоизточен район са областите Бургас, Сливен, Стара Загора и Ямбол. за обособена позиция № 1 - ОПУ Бургас са отворени две оферти. Те са на: Обединение „АМ ТРЕЙС - БУРГАС“, в което са „Автомагистрали Черно море“ АД и „Трейс - Пътно строителство“ АД, и на КОНСОРЦИУМ ТРП БУРГАС 2019, в който са: „Пътстрой Бургас“ ЕООД, „Сет Къмпани“ АД, „Бургаспътстрой“ АД, „Инфра Експерт“ АД и ЩРАБАГ ЕАД. за обособена позиция № 2 - ОПУ Сливен са отворени две оферти. Те са на: ДЗЗД „ПОДДЪРЖАНЕ РПМ-СЛИВЕН, с участници: „ПЪТНО ПОДДЪРЖАНЕ СЛИВЕН“ ЕООД“ и СД БЕРКО-90 – Берковски и сие“ и на ДЗЗД „ВДХ Сливен“, в което са: „ВДХ“ АД и „ИНФРА ЕКСПЕРТ“ АД; за обособена позиция № 3 - ОПУ Стара Загора са отворени 4 оферти. Те са на: ДЗЗД „ПОДДРЪЖКА РПМ-СТАРА ЗАГОРА“, с участници: „ПЪТНО ПОДДЪРЖАНЕ - СЛИВЕН“ ЕООД и „ПЪТНО СТРОИТЕЛНА КОМПАНИЯ ЕС БИ ЕС“ АД, на „АБ“ АД, на Консорциум „ЩРАБАГ ТЗП“ ДЗЗД, в който са: „ЩРАБАГ“ ЕАД „СТРОЙКОНСУЛТ“ ЕООД и ПРЕДПРИЯТИЕ ЗА ПЪТИЩА БЕЛГРАД“ ООД (ПЗП БЕЛГРАД“ ООД), и на ОБЕДИНЕНИЕ „ТРЗП СТАРА ЗАГОРА“, в което са: „ТРЕЙС – ПЪТНО СТРОИТЕЛСТВО“ АД и „ПРОМАКС“ ЕООД. за обособена позиция № 4 - ОПУ Ямбол, са отворени 5 оферти. Те са на: ДЗЗД „ПЪТНО ПОДДЪРЖАНЕ – Н“, в което участват: „ПЪТНО ПОДДЪРЖАНЕ-СЛИВЕН“ ЕООД и „НИВЕЛ СТРОЙ“ ЕООД, на ДЗЗД „СТРОИТЕЛСТВО КАБИЛЕ 2019“, в което са: „ТЕХПЪТСТРОЙ ЕООД“ „ИНЖСТРОЙИНЖЕНЕРИНГ“ ЕООД, АВТОМАГИСТРАЛИ СОФИЯ“ ЕООД и „ПЪТИЩА 2019“ ЕООД, на „Сдружение Пътно поддържане Ямбол“ ДЗЗД, с участници: „ПСТ Груп“ ЕАД, „Бургаспътстрой“ АД, „Пътинженеринг-М“ АД и „ПСТ София“ ЕООД, на ОБЕДИНЕНИЕ „ТРЗП ЯМБОЛ 2019“, в което са: “ТРЕЙС-ПЪТНО СТРОИТЕЛСТВО“ АД и „ТЕХНОСТРОЙ-ИНЖЕНЕРИНГ 99“ АД, и на „ВДХ ЯМБОЛ“ ДЗЗД, с участници: „ВДХ“ АД и „ПЪТСТРОЙ БУРГАС ЕООД. В Южен централен район са областите Кърджали, Пазарджик, Пловдив, Смолян и Хасково. за обособена позиция № 1 - ОПУ Кърджали е отворена офертата на „ПЪТСТРОЙИНЖЕНЕРИНГ“ АД; за обособена позиция № 2 - ОПУ Пазарджик са отворени три оферти. Те са на: „Сдружение пътно поддържане Пазарджик“ ДЗЗД, с участници: „ПСТ Груп“ ЕАД, „Пътинженеринг-М“ АД и „ПСТ София“ ЕООД, на „ЕВРОПЕЙСКИ ПЪТИЩА“ АД и на „Мегаинвест-холд“ ЕООД. за обособена позиция № 3 - ОПУ Пловдив е отворена офертата на „ЕВРОПЕЙСКИ ПЪТИЩА“ АД; за обособена позиция № 4 - ОПУ Смолян са отворени три оферти. Те са на: „ИСА 2000“ ЕООД, на ОБЕДИНЕНИЕ „ТРЗП 2019“, в което са: „ТРЕЙС ГРУП ХОЛД“ АД и „ТРЕЙС – ПЪТНО СТРОИТЕЛСТВО“ АД, и на ДЗЗД „ПЪТНО ПОДДЪРЖАНЕ ОБЛАСТ СМОЛЯН“, в което са: „Грома Холд“ ЕООД и „Роуг 1“ ЕООД; за обособена позиция № 5 - ОПУ Хасково са отворени две оферти. Те са на: „АБ“ АД и на „ВДХ ХАСКОВО“ ДЗЗД, с участници: „ВДХ“ АД и „ИНФРА ЕКСПЕРТ“ АД. Офертите за останалите три района - Североизточен, Северозападен и Северен централен, ще бъдат отворени утре - 10 май.", "date": "2019.05.09", "title": "Отвориха офертите за поддържане на пътищата в 13 области за следващите 5 години"}
{"url": "https://www.24chasa.bg/novini/article/7444335", "text": "Ахмет Давутоглу - бивш премиер на Турция, който бе отстранен от Ердоган, активно проучва възможността за създаване на нова политическа партия. Според близки до Давутоглу среди, за първите публични изяви във връзка с подготовката за регистриране на своя партия, бившият премиер ще използва вечерите на свещения месец Рамазан - ифтарите, на които се събират много хора. На ифтарите са поканени да присъстват главно съмишленици и симпатизанти на Давутоглу, според източниците. Бившият турски премиер планирал да организира над 10 ифтара, предаде БТА. Първият ифтар ще бъде в Истанбул, на който са поканени да участват активисти на неформални организации, бизнесмени, журналисти и др. Ще има смисъла на първата публична проява на Давутоглу с негови съмишленици и симпатизанти. Давутоглу ще организира ифтари и в Анкара, Измир, Малатия, Елязъг. Това са окръзи с преобладаващо критично отношение към управляващата Партия на справедливостта и развитието (ПСР) на Ердоган. Твърди се, че Давутоглу ще регистрира през месец юли т.г. нова партия, която ще оглави той. След местните избори в Турция на 31 март, на които ПСР претърпя сериозни загуби, Давутоглу изпрати открито писмо, в което разкритикува политиката на управляващата партия. В същото време обаче стои въпросът дали Давутоглу, който явно разчита да привлече към себе си критични към Ердоган среди не откъде да е, а от самата ПСР, ще успее да направи това, имайки се предвид силното влияние на Ердоган в ПСР. Несполучлив се оказа подобен опит, който в миналото бе направил друг бивш съратник на Ердоган - Абдюллатиф Шенер. Шенер не получи подкрепа от хората от ПСР и стана депутат от опозиционната НРП. Когато преди няколко месеца се заговори, че критични към Ердоган бивши политически активисти подготвят регистриране на нова политическа сила, която ще е алтернатива на Ердоган, Давутоглу се посочваше като евентуален съосновател, заедно с 11-ия турски президент Абдуллах Гюл и бившия министър на икономиката Али Бабаджан. Но според твърдения от политическите кулоари Давутоглу се е отделил, защото искал лично да оглави новата партия. В същото време се твърди, че политическите сондажи Гюл-Бабаджан се подкрепят от редица активни бизнес среди, главно в чужбина. Вашингтон също гледал благосклонно на една такава формация, посочват източниците.", "date": "2019.05.09", "title": "Бившият турски премиер Давутоглу проучва възможността да създаде нова партия"}
{"url": "https://www.24chasa.bg/novini/article/7444338", "text": "Българското национално радио ще има нов генерален директор на 28 юни, а Българската национална телевизия - на 5 юли. Съветът за електронни медии обяви на 9 май конкурсите за избор на ръководители в обществените медии. Мандатът на Александър Велев в БНР изтича на 29 май, а преди две седмици мандатът на Константин Каменаров в БНТ бе предсрочно прекратен година по-рано и телевизията временно се ръководи от Емил Кошлуков. Кандидатите за шеф на БНР подават документи до 27 май, а изслушванията на одобрените ще са на 26 и 27 юни. До 3 юни СЕМ ще приема документите на кандидатите да ръководят телевизията. Тяхното изслушване ще е на 3 и 4 юли.", "date": "2019.05.09", "title": "БНР с нов шеф на 28 юни, БНТ - на 5 юли"}
{"url": "https://www.24chasa.bg/novini/article/7444346", "text": "Американският самолетоносач, който плава към Персийския залив на фона на засилващото се дипломатическо напрежение между САЩ и Иран, прекоси днес Суецкия канал, съобщиха египетските власти, цитирани от Франс прес, предаде БТА. На 5 май съветникът на американски президент по националната сигурност Джон Болтън обяви разполагането в региона на самолетоносач и бомбардировачи, които \"да отговорят безмилостно\" на всяка атака срещу интересите на САЩ или техните съюзници. Два дни по-късно Пентагонът обяви, че изпраща в Залива няколко бомбардировача В-52. \"Ръководителят на Службата за управление на Суецкия канал Мохаб Мамиш днес стана свидетел на преминаването на американския самолетоносач \"Ейбрахам Линкълн\", съобщи ведомството. Обявявайки разполагането на самолетоносача, Болтън изпрати \"ясно и недвусмислено послание на иранския режим\", се казва в комюнике на Белия дом. Иран е регионален съперник на Саудитска Арабия и ОАЕ, които са близки съюзници на администрацията на президента Доналд Тръмп. Иран отговори, че може да предприеме \"реципрочни мерки\", съобщи иранската агенция ИСНА.", "date": "2019.05.09", "title": "Самолетоносачът \"Линкълн\" мина през Суецкия канал на път за Персийския залив"}
{"url": "https://www.24chasa.bg/novini/article/7444353", "text": "Над 10 000 хиляди поддръжници на управляващата в Румъния Социалдемократическа партия (СДП) се събраха на голям митинг на Площада на обединението в североизточния град Яш, предаде Медиафакс. Лидерът на СДП Ливиу Драгня отправи призив за патриотизъм от трибуната и критикува настоящия президент Клаус Йоханис и неговия предшественик Траян Бъсеску, обвинявайки ги, че са тласнали народа към \"разединение\", предаде БТА. \"Има нужда от патриотизъм. Румъния има нужда повече отвсякога от това, което загуби по време на режимите на Бъсеску и Йоханис (. . .) Този народ беше тласнат към омраза и разединение. Накараха румънците да повярват, че са два вида. Ще го кажа тук. Румънците не са два вида - едните добри, а другите лоши, както твърди Йоханис. Никой няма право да ги разделя на лагери\", подчерта лидерът на социалдемократите. Драгня посочи, че както той, така и други лидери на СДП са обект на \"зловещи операции за политическо изтребване\", предаде Аджерпрес. Той посочи, че \"системата\" се е опитала да разцепи СДП, да я сплаши или да арестува лидерите й. \"Системата започна срещу всички нас една зловеща операция за политическо изтребване (. . .) Опитаха се да ни разцепят, да ни разединят, да ни сплашат, опитаха с дела, с арести. В моя случай почти успяха и не спират, но ще им отговоря: не, драги мои, нямам намерение да се отказвам, нямам намерение да правя крачка назад. Искам да вървим, както сме решили, до края с всички тези победи\", заяви още Драгня на митинга, който е част от предизборната кампания за изборите за Европейски парламент на 26 май. Същевременно над хиляда протестиращи обградиха Площада на обединението, освирквайки симпатизантите на управляващата партия и скандирайки лозунги като \"СДП, червена чума\", \"Слуги\", \"Махайте се от Яш\" и \"Драгня в затвора\".", "date": "2019.05.09", "title": "Ливиу Драгня: Системата започна зловеща операция за политическо изтребване срещу нас"}
{"url": "https://www.24chasa.bg/novini/article/7444382", "text": "Затворник в Бобов дол е в неизвестност. От министерството на правосъдието потвърдиха за  , че пандизчията не се е върнал след края на домашен отпуск и е бил обявен за общодържавно издирване. Той е осъждан за кражба и до излежаването на присъдата му оставали 10 месеца.                                                                                                                                                                                                                                                                                                                       ", "date": "2019.05.09", "title": "Затворник в Бобов дол не се върна след домашен отпуск, издирват го"}
{"url": "https://www.24chasa.bg/novini/article/7444381", "text": "Археолози откриха богато украсена стая в Златния дворец на Нерон в Рим, съобщи в. \"Дейли мейл\". Стаята е наполовина разкрита. Долната част още е потънала в седименти. По стените обаче се виждат цветни мотиви, сцена с бог Пан, друга със мъж със сабя и колчан стрели, който се бие с пантера, а образът на сфинкса е върху пиедестал. Има и водни създания, както реални, така и измислени, архитектурни мотиви, гирлянди от растителност, предаде БТА. Археолозите са се натъкнали случайно на помещението миналата година, когато издигнали скеле, за да реставрират свода на друга зала в пищния комплекс. Така видели голям отвор в ъгъла на тавана, разказа Алесандро д'Алесио, който отговаря за Домус Ауреа. Златният дворец е построен от Нерон през 64 г. след големия пожар в Рим. Засега няма планове за допълнителни разкопки заради страх от срутване.", "date": "2019.05.09", "title": "Археолози откриха богато украсена стая в Златния дворец на Нерон в Рим"}
{"url": "https://www.24chasa.bg/novini/article/7444395", "text": "9 май е празник, на който всички трябва да си дадем сметка колко важно е обединението, защото то е в основата на всеки успех. Единствено заедно можем да преодолеем предизвикателствата. Това заяви водачът на листата на ГЕРБ и СДС за европейските избори Мария Габриел в Стара Загора. В парк „Артилерийски“ в областния център тя се включи във фолклорен флашмоб „Пулсът на Европа“, организиран от младежката организация на партията в града. На специално разчертан контур, дълъг близо 300 метра, изобразяващ сърдечен пулс, се изви за втора поредна година българско хоро по повод Деня на Европа, съобщиха от пресцентъра на ГЕРБ. „Стара Загора може да се гордее със своя кандидат за евродепутат Николай Диков, а градът има наистина специално място в Европа“, сподели Мария Габриел. По думите й днес живеем във времена на предизвикателства и всеки един гражданин може да има принос в справянето с тях. „За целта са нужни диалог, единство и вяра. С днешното 300-метрово хора ние изпращаме силно послание към Европа – че сме заедно и че искаме да живеем в Европа, която съхранява българските традиции“, посочи водачът на листата на ГЕРБ и СДС за евроизборите и допълни, че всички кандидати на ГЕРБ ще работят за обединена Европа, в която България има своето достойно място. „Днес пулсът на Европа бие в български ритми. Европа работи за Стара Загора и благодарение на членството в Съюза градът ни с всеки изминал ден става все по-добро място за живеене. Когато сме заедно и хванати за ръце – точно като на българско хоро – можем повече. Така трябва да сме и в Европейския съюз“, каза на свой ред старозагорският кандидат за евродепутат Николай Диков. На събитието в Стара Загора присъства и Йоана Фильова, която също е част от листата на ГЕРБ и СДС за европейските избори на 26 май.", "date": "2019.05.09", "title": "Мария Габриел: Искаме обединена Европа, в която България има своето достойно място"}
{"url": "https://www.24chasa.bg/novini/article/7444385", "text": "“Европа трябва да бъде единна, социална и солидарна и ние ще положим всички усилия тя да стане такава след сериозния резултат на социалистите на европейските избори.” Това заяви президентът на ПЕС Сергей Станишев в Сибиу, Румъния. В Деня на Европа той проведе поредица от срещи с премиерите от левицата преди Срещата на върха на държавните и правителствени ръководители на страните - членки на ЕС. Станишев обсъди с лидерите от лявото политическо семейство Декларацията от Сибиу, преди тя да бъде одобрена на Европейския съвет. И се обединиха, че Европа трябва да бъде отново единна, социална, солидарна и справедлива. “Единна - без разделения, без скорости, без огради, без различно третиране на държавите членки. Социална - по-добър живот за всеки европейски гражданин, никой не бива да бъде оставен зад борда. Справедлива - с достойни доходи, равно заплащане за еднакъв труд, достъпни здравеопазване и образование. Солидарна - основният принцип на ЕС - всяка страна в момент на нужда да получи подкрепа; помощ за региони и държави от съюза, за да приближаваме стандарта на живот на хората от България до Португалия и от Италия до Швеция”, обясни Станишев. “Идеята за ЕС е неразривно свързана с победата над нацистка Германия във Втората световна война, за да забравим войните и да живеем в мир и сътрудничество. Затова в Манифеста на ПЕС ясно като символ на мира и демокрацията, загърбвайки тежките страници от миналото”, каза в обръщението си президентът на европейската левица. Станишев разговаря с испанския премиер социалист Педро Санчес, който спечели убедително парламентарните избори в Испания преди седмица. Двамата са единодушни, че само обединени социалистите и социалдемократите могат да донесат желаната промяна към справедливост и солидарност в Европа. Същото потвърди пред Станишев и португалският премиер Антонио Коща, който заложи на социална политика и увеличаване на доходите в страната си. Премиерът на Швеция Стефан Льовен, гръцкият министър-председател Алексис Ципрас, премиерът на Малта Джозеф Мускат също разговаряха със Станишев за проблемите на Европа и мерките, които левицата предлага за промяна. Социалистите виждат възможност да преобразят Европа към по-добро и разчитат на успех особено след убедителния резултат на изборите в Испания, победата на социалистите във Финландия и очаквания добър резултат в Дания през юни. Така лявото политическо семейство ще има най-много - 9-има министър-председатели, в Европейския съвет. “При добро представяне на изборите в Европейския парламент, който да излъчи Франс Тимерманс за следващ председател на Еврокомисията”, коментира Станишев. И прогнозира, че левицата има шанс за 11 комисари в следващия състав на ЕК. “По този начин можем да се преборим за промяната в Европа - новото мнозинство в ЕП, председател на ЕК и най-голям брой леви премиери в Европейския съвет значително ще променят картината на Стария континент”, коментира президентът на ПЕС. С Франс Тимерманс Станишев и левите премиери обсъдиха хода на кампанията и дадоха подкрепата си за нея. За лявата вълна в Европа Станишев говори и ден по-рано, когато поздрави новоизбрания президент на Северна Македония. Стево Пендаровски е издигнат от СДСМ (Социјалдемократическия съюз на Северна Македония на Зоран Заев). “Победата на президентските избори е своеобразен вот на доверие за проевропейската политика, водена от правителството на премиера Заев, и за промяната, която виждаме през последните 2 г.”, отчете Станишев. “Изборната битка между левицата и десницата в Северна Македония беше битка между бъдеще на европейска интеграция и сътрудничество, и връщане към минало на конфронтация, разделения и противопоставяне. По време на кампанията Пендаровски доказа, че може да обедини страната около идеи, а не около популистки лозунги”, коментира президентът на ПЕС. И определи защото “именно той беше кандидатът, който изрази ясна подкрепа за договора за добросъседство между Скопие и София”. Следващата важна стъпка е през юни 2019 г., когато Европейският съвет трябва да даде зелена светлина за започване на преговори със Северна Македония за членство в ЕС. Уверен съм, че страната, водена от президента Пендаровски и премиера Заев, има смелостта и силите да завърши успешно този процес, коментира Станишев. ", "date": "2019.05.09", "title": "След среща при Станишев леви премиери се обявиха за социална Европа"}
{"url": "https://www.24chasa.bg/novini/article/7444094", "text": ".Баща на 21-годишен мъж обвини полицаи в насилие над сина му. Според по-възрастния мъж синът му е бил бит при задържане в Четвърто РПУ в Бургас. Това е описано в пост във Фейсбук, придружен със снимки, на които се вижда, че младежът има рани по гърба, предаде БТА. От полицията отговориха официално, че във връзка с пост във Фейсбук, визиращ полицейско насилие от страна на служители в четвърто РПУ - Бургас, до момента сигнал за такъв инцидент не е получен, нито в районното управление, нито в ОДМВР в морския град. От пресцентъра на ОДМВР в Бургас поясняват още, че младежът е с ефективна 8-месечна присъда за домова кражба, извършена на 3 срещу 4 април тази година. Кражбата е на IPhone, лични документи и парична сума от апартамент в к-с \"Меден рудник\". От полицията твърдят, че са установили, че задържаният има съпричастност и към други криминални деяния, които са извършвани на територията, обслужвана от Четвърто РПУ. За тях е образувано досъдебно производство Твърденията на бащата са, че синът му е принуждаван в управлението да признава и чужди кражби.", "date": "2019.05.09", "title": "Баща обвини бургаски полицаи в насилие над сина му. Полицията: Няма такъв сигнал"}
{"url": "https://www.24chasa.bg/novini/article/7444148", "text": "Русия отбеляза за поредна година Деня на победата във Втората световна война без присъствие на чуждестранни лидери на парада на Червения площад, съобщи Ройтерс. Тази проява, предназначена да демонстрира руската военна мощ и да вдъхне патриотизъм на руснаците, отново премина под знака на обтегнатите отношения между Русия и Запада заради конфликтите в Украйна и Сирия, политическата криза във Венецуела, както и взаимните обвинения в шпионаж и зловредни кибердейности. \"Направихме и ще продължим да правим всичко необходимо, за да гарантираме високата боеспособност на нашите въоръжени сили\", каза президентът Владимир Путин в речта си на Червения площад по повод 74-ата годишнина от победата над нацистка Германия, припомня БТА. \"Същевременно Русия е отворена към сътрудничество с всички, готови да се противопоставят на тероризма, неонацизма и екстремизма\", добави руският лидер, цитиран от Асошиейтед прес. Путин, чийто рейтинг спадна рязко и чиято страна преживява шеста поредна година на намаляващи реални доходи, наблюдаваше хилядите войници, участвали в парада. След тях по площада преминаха колони от танкове - гледка, която напомняше за Студената война, отбелязва Ройтерс. По площада минаха общо 13 000 военнослужещи и 130 единици бойна техника - от прочутите танкове Т-34 до пускови установки за междуконтиненталните балистични ракети \"Ярс\". За втори път за последните три години нямаше демонстрация на хеликоптери и военни самолети над площада. Според руски медии - заради гъстите облаци над Москва. Руският президент, чийто мандат изтича през 2024 г., изгледа парада от трибуна, пълна със съветски ветерани, някои от тях окичени с много медали за бойни заслуги и държащи червени рози. В миналото на тези паради присъстваха и световни лидери, но отсъствието им на днешния правеше впечатление, нещо което Кремъл омаловажи, отбелязва Ройтерс. Нурсултан Назарбаев, който се оттегли през март от президентския пост в Казахстан след три десетилетия на власт, беше единственият виден чуждестранен гост. На парада беше и Стивън Сегал, американският актьор, получил през 2016 г. руско гражданство и назначен по-късно за специален пратеник за отношенията със САЩ в хуманитарната сфера, отбелязва Асошиейтед прес. След анексирането на Крим през 2014 г. отношенията на Русия със Запада се влошиха, а Москва продължи да предизвиква САЩ с твърдата си подкрепа за сирийския президент Башар Асад и венецуелския Николас Мадуро. Кремъл заяви, че не е канил чуждестранни държавни глави, но добави, че 75-годишнината от победата догодина ще бъде чествана по-тържествено. Руските власти използват това ежегодно събитие, за да засилват с помощта на държавните медии патриотичните настроения в страната. Това може да допринесе за повишаване на рейтинга на одобрение на Путин, който макар и спаднал, все още е висок - 66 процента през април. Преди пет години той беше близо 90 процента. Днешната демонстрация на военна мощ има също така за цел да покаже на света и потенциалните купувачи на военно оборудване как програмата за модернизация е променила руската армия и оръжейна индустрия. В съседна Украйна, където днешният ден също е празничен, довършващият мандата си президент Петро Порошенко отправи остри критики към Русия, предаде Асошиейтед прес. \"Вече пет години наследниците на славните победители над нацизма защитават с оръжие свободата на украинския народ и цивилизационния му избор от руската агресия\", каза той.", "date": "2019.05.09", "title": "Русия отбеляза Деня на победата без чужди лидери"}
{"url": "https://www.24chasa.bg/novini/article/7444160", "text": "Върховният представител на ЕС по външната политика и сигурността Федерика Могерини призова днес лидерите на страните членки на съюза да разгледат като приоритетен въпроса за бъдещето на Западните Балкани в ЕС, предаде Танюг. \"Вярвам, че лидерите и днес, и в следващите години трябва разгледат бъдещето на Западните Балкани като приоритет. Става въпрос и за нашия икономически просперитет, както и за сигурността на региона и на целия ЕС\", каза Могерини, пристигайки в румънския град Сибиу /на неофициална среща на ЕС/ от Тирана, където се срещна с лидерите на Западните Балкани. Могерини добави, че е много важно точно на Деня на Европа лидерите на страните членки да покажат единство и решителност да доизграждат проекта за ЕС, предаде БТА. Хърватският премиер Андрей Пленкович от своя страна каза в Сибиу, че въпросът за разширяването на ЕС към Западните Балкани ще бъде разгледан подробно след една година, на среща на върха на ЕС в Загреб по време на хърватското председателство. \"Сега сме две седмици и половина преди европейските избори и всички са фокусирани върху своите избиратели\", отбеляза още Пленкович.", "date": "2019.05.09", "title": "Могерини: Бъдещето на Западните Балкани \nтрябва да бъде приоритет за ЕС"}
{"url": "https://www.24chasa.bg/novini/article/7444131", "text": "Обновеният и разширен хипермаркет за дома и градината “Практикер” на столичния булевард “Цариградско шосе” отвори врати в четвъртък след половингодишен ремонт. Председателят на борда на директорите на веригата Тодор Белчев тържествено преряза лентата заедно с районния кмет на “Искър” Ивайлов Цеков. Магазинът е разширен с близо 3500 кв. м, а общата търговска площ надвишава 7800 кв. м. В него вече се предлагат над 50 хил. продукта, включително и 3D проектране на кухни. Потребителите ще могат да се възползват и от вече познатите услуги като 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане, застраховка „Удължена гаранция“ на продуктите, както и безплатен паркинг с 280 паркоместа. Съвсем скоро на покрива на магазина ще бъдат монтирани соларни панели, съобщи Белчев. Реконструкцията на столичния „Практикер“ на Цариградско шосе е част от дългосрочна стратегия за обновяване и модернизиране на всички хипермаркети от веригата.  “Пожелавам успех на компанията. 140 работни места тук, от които 40 нови означава развитие на града и района”, посочи столичният кмет Йорданка Фандъкова. В близост до обновения “Практикер” компанията ще отвори съвсем скоро спортна площадка, подарък за жителите на “Дружба”. “Практикер” са направили и допълнително улица, за да се улесни достъпът до булеварда.  За клиентите на новия хипермаркет са подготвени изключително атрактивни оферти. В периода на откриването се предлага безплатна доставка в рамките на град София, както и от изплащане на вноски без оскъпяване за избрани продукти.", "date": "2019.05.09", "title": "Обновеният “Практикер” - с над 50 хил. продукта"}
{"url": "https://www.24chasa.bg/novini/article/7443888", "text": "Англосаксонски кралски гроб, открит при разкопки край път в Есекс, североизточно от Лондон, бе представен днес от учени като \"британския еквивалент на гроба на Тутанкамон\", предаде Франс прес, цитирана от БТА. Гробът бе открит по време на строителни работи за разширяване на пътя до Питълуел, близо до Саутенд-он-Сий, през 2003 г. След продължили повече от 15 години изследвания експерти смятат, че погребаният може да е Сеакса, братът на англосаксонския крал Себерт, умрял в началото на 7-ми век. Експертката Софи Джаксън от Археологическия музей в Лондон поясни, че вероятно става въпрос за най-древния християнски гроб на англосаксонски принц в страната. \"Смятам, че това е нашият еквивалент на гроба на Тутанкамон\", каза тя. Археолозите са на мнение, че са били нужни 113 дни работа, за да бъде построена погребалната камера, която съдържала вещи, дошли от целия свят. Сред тях са лира, оцветена дървена кутия на 1400 години и стомна, която изглежда е дошла от Сирия. Колкото до дървената кутия, това е единственият съществуващ във Великобритания подобен екземпляр. Археолозите попаднали също на покрито със злато сребърно гърло на дървен съд за вино и стъклени чаши. \"Странното е, че обектът не изглеждаше обещаващ за учените - отбеляза Джаксън. - Той се намира между железопътна линия и път.\" Експертите първоначално помислили, че става дума за гроба на Себерт, който умрял през 616 г. Датирането с въглерод обаче показало, че погребаният е умрял между 575 г. и 605 г. Размерите на ковчега и намерените в него вещи навеждат на мисълта, че погребаният бил висок около 1,73 метра. Експертите не са съвсем сигурни, но предполагат, че това е гробът на Сеакса.", "date": "2019.05.09", "title": "Представиха \"гроба на британския Тутанкамон\""}
{"url": "https://www.24chasa.bg/novini/article/7443906", "text": "Смели личности, които да взимат отговорни решения, очаква вицепрезидентът Илияна Йотова в следващия мандат на европейските институции. Заедно със студенти от Софийския университет „Св. Климент Охридски“ вицепрезидентът обсъди предизвикателствата пред европейския проект и мястото на България в него. Студентската лаборатория „Тема: Европа“ бе част от поредицата дебати, която Илияна Йотова организира в български университети. Целта е да се чуе гласът на младите хора по въпросите за бъдещето на Европейския съюз. Студентите, изпълнили Аулата на Алма матер, с интерес очакваха да разберат мнението на вицепрезидента по редица европейски въпроси, като изтъкнаха богатата ѝ експертиза от работата ѝ в Европейския парламент. „Най-доброто оръжие срещу евроскептицизма е подробна, обвързана със срокове програма за развитие за следващите години. Това очакваме да чуем от политическите партии в предизборната кампания за Европейски парламент, това трябва да бъде и разговорът в европейските общества“, посочи вицепрезидентът. По думите на Илияна Йотова в посланията на основните политически семейства в Европа присъства думата „промяна“, но липсват конкретните предложения как тя да се осъществи. „Не приемам, че има конфликт или противопоставяне на национални и европейски теми. Суверенитетът не отрича Европа, а Европа не отрича националната идентичност. Ако днес сме недоволни от състоянието на съюза, усилията трябва да са в промяната, която ние да направим“, заяви вицепрезидентът. „Нашето поколение е поколение на мира – приемаме го за постоянна величина, градим проектите си върху нея. „Чудото на мира“ – чудесният израз на Пиер Флимлин, не би било възможно без Шуман, Моне, Аденауер, Де Гаспери, Спаак – големи личности от различен политически цвят, обединени от един идеал – мира“, отбеляза Илияна Йотова. Вицепрезидентът посочи, че без победата над хитлерофашизма днес нямаше да честваме Деня на Европа. Илияна Йотова подчерта, че 74 години след края на Втората световна война крайният национализъм и ксенофобията са най-голямата заплаха за Европа. „Тези настроения се подхранват от нерешените кризи, от слабите отговори на партии и политици“, изтъкна вицепрезидентът. В изказването си Илияна Йотова очерта проблемите в ЕС, които трябва безспорно да получат своя отговор – сигурността и борбата с тероризма, бежанската криза и липсващата миграционна политика. Вицепрезидентът е категорична, че Европа трябва да възвърне лидерските си позиции в световен мащаб и да забрави ролята на наблюдател, защото именно Старият континент плаща най-тежката цена от конфликтите в Близкия изток, климатичните промени и бедността в Африка. Европейските държави трябва да постигнат и съгласие по отношение на партньорите си на Изток и на Запад. Според Илияна Йотова България, благодарение на стратегическото си разположение, може да бъде добър посредник. Вицепрезидентът очаква и промяна в отношенията ЕС – Русия в новия мандат на европейските институции. Илияна Йотова изтъкна формалното подновяване, без никакъв анализ, на антируските санкции. „Едни държави страдат от тях, а други продължават да развиват търговските и икономическите си отношения“, заяви вицепрезидентът. Като основен Илияна Йотова определи проблема с разделението в Европа – на стари и нови страни членки, на ядро и периферия. „Болезнен за България, за цяла Източна и Централна Европа е въпросът за двойните стандарти – в храните, стоките, услугите, в отношението“, посочи вицепрезидентът. Илияна Йотова отбеляза липсващата координация между различните български институции по европейските политики. „Необходими са ни общи български позиции, които са над партийните различия“, заяви вицепрезидентът. „Време е да се помисли за Европейски фонд за борба с бедността – всеки европейски гражданин да има храна, покрив и достъп до енергия. Кризата от 2008 г. не получи политически отговор, а икономиите доведоха до още по-дълбока социални криза“, подчерта Илияна Йотова. „Трябва да се чуе гневът на европейските граждани“, изтъкна вицепрезидентът. Илияна Йотова подчерта, че европейските регулации са прекалено големи там, където не са необходими, а липсват където са повече от необходими. Според вицепрезидента от промяна се нуждае и начинът, по който функционират европейските институции и се избират европейските комисари.", "date": "2019.05.09", "title": "Йотова очаква смели личности и отговорни решения в следващия мандат на евроинституциите"}
{"url": "https://www.24chasa.bg/novini/article/7443911", "text": "Канцлерът на Австрия Себастиан Курц каза днес в интервю, че някои страни от ЕС, които са приели много мигранти и имат голям дълг, \"охотно вземат нашите пари\", предаде Ройтерс. Пред австрийската обществена телевизия ОРФ Курц предложи промяна в договора за ЕС, така че да бъдат налагани санкции на страните, които не регистрират правилно мигрантите или увеличават вътрешния си дълг. \"Става дума за страни, които охотно вземат нашите пари и с пълна готовност ги харчат\", каза той, без да ги назовава. Според Ройтерс австрийският канцлер има предвид страните от Южна Европа, които често са критикувани от държавите от Севера, главно Германия, за своята слаба икономика и финанси. Австрия и преди е имала спорове с Италия и Гърция по миграцията и дълга. В интервюто Курц каза, че планът му за реформа в ЕС предвижда съкращаване на Европейската комисия и закриване на втората централа на Европейския парламент в Страсбург - нещо, на което Франция остро се противопоставя, но други страни подкрепят. Канцлерът на Австрия обяви, че ще внесе предложението си за ревизия на Лисабонския договор на днешното заседание на Европейския съвет в румънския град Сибиу. Подобна промяна обаче ще изисква консенсус сред страните членки, а след това ратификации в националните парламенти, а в отделни случаи референдуми, отбеляза Ройтерс.", "date": "2019.05.09", "title": "Себастиан Курц: Страните, приели много мигранти и с голям дълг, охотно ни вземат парите"}
{"url": "https://www.24chasa.bg/novini/article/7443926", "text": "Акционерите на Европейската банка за възстановяване и развитие (ЕБВР) одобриха на редовната годишна среща на управителния съвет за плановете за подготовка за новата стратегия до 2025 година, се казва в резолюция, публикувана в края на заседанието, цитирана от ТАСС и БТА. Новата стратегия ще бъде утвърдена на събрание на управителния съвет на ЕБВР през 2020 година в Лондон. В резолюцията е посочено, че новият план за развитие предвижда активизиране на дейностите на банката в страните от нейната зона, както и сътрудничество с нови страни от района на Южното и Източното Средиземноморие, където банката инвестира от 2012 година. Ще бъдат анализирани възможности за постепенно разширяване на операциите към нови страни, например в Африка.", "date": "2019.05.09", "title": "Европейската банка за възстановяване и развитие подготвя стратегията си до 2025 г."}
{"url": "https://www.24chasa.bg/novini/article/7443925", "text": "Kандидатът за евродепутат от листата на ГЕРБ и СДС Андрей Новаков взе участие в среща-дискусия на тема: „Превозвачи и бюджет\", която се проведе в парк-хотел „Кюстендил\" в областния център. На дискусията присъстваха областният координатор на ГЕРБ - Кюстендил Виктор Янев и общинският председател на политическата сила Михаела Крумова, информираха от пресцентъра на партията. „Финансирането за трансграничните региони засяга конкретно Кюстендил. Поставихме си за цел пакет „Мобилност“ да не влиза в сила и се получи. Пакет „Мобилност“ не бе одобрен, преговори не започнаха, в момента българските превозвачи возят така, както са возели винаги. Целта е да продължим тази битка и в следващия мандат\", каза Андрей Новаков. По време на дискусията той посочи, че в доклада на Европейския парламент е заложено увеличаване на парите за трансграничните райони. „Не би било достатъчно само да увеличим средствата, а за мен е важно в трансграничните райони да може да се прокарват или да се разширяват гранични пунктове. Да може Европейският съюз да финансира реално свързаност, като се прокарват пътища на места, на които ги няма или там, където граничният пункт е с недостатъчен капацитет, той да бъде разширен\", каза Андрей Новаков. Той обясни, че в момента по трансгранични програми се финансират много важни проекти, свързани с опазване на околната среда, с повишаване на информираността, с насърчаване на туризма, с подкрепа към малкия и среден бизнес. „Така че, ако Кюстендил реши да разшири граничните си пунктове, дали към Сърбия, дали към Северна Македония, това да може да се случи. Изключително важно е това за тези региони. Само така ще може да преодолеем различията от двете страни на границата и мисля, че това ще бъде в полза за всички\", подчерта Андрей Новаков. По време на срещата-дискусия в Кюстендил евродепутатът постави акцент и върху програмата „Свързана Европа\", която финансира проекти за изграждане на трансевропейска мрежа. Тя е насочена към изграждането на магистрали, железопътни линии, мостове и друга инфраструктура на места, където е изключително важно да се завърши самата мрежа. „Такива средства ще има. Преборихме се и затова парите, заделени само за кохезионните държави, да не бъдат намалявани и по тази програма ще се финансира изграждането на магистрала от София до Калотина. Важно е, че тази програма ще продължи да работи и ще има финансиране по нея\", каза Андрей Новаков. Той коментира и предизборната кампания, в която основният опонент на ПП ГЕРБ намесва много вътрешнополитически теми. „Не бива да се подвеждаме по тона на нашите опоненти, защото по това, което чувам от тях – няма нищо градивно. Ние търсим доверието на хората, да отидем в Европейския парламент и да продължим всичко, което и до момента е правено за България\", каза Андрей Новаков. „За първи път от 30 години насам хората, които се връщат в България, са повече от тези които я напускат. За първи път имаме такава положителна тенденция. Това е оценката на хората. Тя е важната за нас, а не тази на нашите политически опоненти\", каза Андрей Новаков. По думите поради тази причина е важно да се продължи, да се осигури достатъчно финансиране чак до 2027 година, за общини като Кюстендил, Бобов дол, Бобошево и те да могат да се възползват. „Ясно е, че на тези места трудно иначе ще може да наваксаме с изоставането, ако разчитаме само на собствените си сили или на местните приходи. Затова европейското финансиране е приоритет. Единствените сме, които знаем как да печелим доверието на Европейската комисия\", бе категоричен българският евродепутат.", "date": "2019.05.09", "title": "Новаков: За първи път от 30 години насам хората, които се връщат в България, са повече от тези, които я напускат"}
{"url": "https://www.24chasa.bg/novini/article/7443927", "text": "Условно наказание от 1 година „лишаване от свобода“ с 3-годишен изпитателен срок получи управител на фирма, след като Окръжният съд в Добрич одобри постигнатото между подсъдимия и прокуратурата споразумение. 37-годишният мъж се признава за виновен в това, че през периода април - юли 2016 г.е представил неверни сведения пред дирекция „Бюро по труда“ в Каварна, в резултат на което е получил неправомерно 2418,72 лева по проект, финансиран от оперативната програма „Развитие на човешките ресурси“ и съфинансиран от Европейския съюз. Подсъдимият имал фирма с основна икономическа дейност “ресторанти и заведения за бързо обслужване“ и в качеството си на работодател през март 2016г. подписал договор за участие в проекта “Нова възможност за младежка заетост“, насочен към безработни младежи до 29-годишна възраст. След това наел на работа като сервитьорка млада жена, с която бил сключен трудов договор за 8-часов работен ден с трудово възнаграждение от 450 лева. Определена била и служителка на фирмата, която следвало да изпълнява задълженията на наставник, като обучава новоназначената и получава за това допълнително възнаграждение в размер на половин минимална работна заплата. Средствата за възнаграждения и осигуровки на двете жени се предоставяли от бюджета на проекта. Няколко дни, след като била наета безработната обаче преценила, че професията на сервитьор не й допада. Опитала да работи като барман в същото заведение, но и тази работа не я удовлетворила и поискала да напусне. Тогава подсъдимият й предложил да я осигурява, без да е необходимо да ходи на работа и жената приела. Впоследствие пред бюрото по труда били подадени 4 искания за плащане по проекта, с приложени към тях отчетни документи, в които се посочвали неверните сведения, че наетата сервитьорка е ходила на работа през месеците от март до юни и че в този период е била обучавана от наставник. Подсъдимият е извършил деянието в условията на продължавано престъпление чрез посредственото извършителство на своята майка, която като счетоводител на фирмата била упълномощена да подписва и получава всички документи, свързани с дейността на дружеството. Причинените от действията на подсъдимия имуществени щети вече са възстановени. Той е превел сумата от 2418.72 лв. по сметка на „Агенция по заетостта” - София. Мъжът ще трябва да плати и направените по делото разноски в размер на 413.22 лева.", "date": "2019.05.09", "title": "Условна присъда за мъж, взел чрез измама пари по програмата за младежка заетост"}
{"url": "https://www.24chasa.bg/novini/article/7443936", "text": "Чрез помощите си за развитие България и САЩ могат да подкрепят православните общности в Северен Ирак и Сирия, като участват във възстановяването на храмове. Тази възможност обсъдиха вицепремиерът и министър на външните работи Екатерина Захариева и посланикът за специални поръчения в Държавния департамент на САЩ по въпросите на свободата на вероизповеданията Самюел Браунбек, съобщиха от пресцентъра на Външно. „България традиционно има добър поглед върху Сирия и Северен Ирак и е силно обезпокоена от случващото се с религиозните общности там“, подчерта министър Захариева. Тя изтъкна, че подобно сътрудничество е важно за българската държава, която работи последователно за равноправието и свободата на религиите. Като пример тя посочи, че в България има малка, но добре развита и интегрирана сирийска общност. Самюел Браунбек посочи, че подобни проекти са важни за общностите в зони на конфликт, не само защото гарантират свободата им на вероизповедание, но им дава допълнителен стимул да останат по родните си места, вместо да емигрират. Като друга възможност за подпомагане на религиозните общности по света министър Захариева повдигна въпроса за нуждата на българите в САЩ от православни храмове. В хода на разговора посланик Браунбек предаде положителната оценка на САЩ за последователната борба на българското правителство с езика на омразата и религиозната нетърпимост. „В България не делим хората по вяра, а правителството ни реагира незабавно на всички изяви на религиозна нетърпимост и реч на омразата“, подчерта външният ни министър. Екатерина Захариева и Самюел Браунбек обсъдиха и неотдавнашната визита на папа Франциск в България. Вицепремиерът и министър на външните работи подчерта масовия и радушен прием, и топлото отношение на българите към главата на Римокатолическата църква.", "date": "2019.05.09", "title": "Обсъждаме със САЩ как да помагаме на православните общности в Ирак и Сирия"}
{"url": "https://www.24chasa.bg/novini/article/7443961", "text": "Британската опозиционна Лейбъристка партия започна кампанията си за изборите за Европейски парламент, опитвайки се да спечели подкрепата както на поддръжниците на Брекзит, така и на проевропейските избиратели, предаде Асошиейтед прес. Великобритания вече трябваше да е напуснала Европейския съюз, но Брекзит е в застой заради политическата безизходица. Затова британците ще гласуват на 23 май, за да попълнят 73-те места, които все още се полагат на Великобритания в 751-членния Европейски парламент, предаде БТА. Лидерът на лейбъристите Джереми Корбин каза, че гласуването в подкрепа на неговата партия е \"гласуване за връщане на единството на нашата разделена страна\". Лейбъристката партия подкрепя излизане от ЕС при определени от нея условия, но е против споразумението за Брекзит, договорено от консервативното правителство. Много лейбъристи обаче подкрепят по-твърда позиция срещу Брекзит.", "date": "2019.05.09", "title": "Британските лейбъристи започнаха кампанията си за европейските избори"}
{"url": "https://www.24chasa.bg/novini/article/7443965", "text": "21-годишен мъж от град София се тъжи на 8 май, около 10,30 ч. за кражба – съобщават от Областната дирекция на МВР-Добрич По данни на тъжителя на 4 май, пътувайки на автостоп в лек автомобил, е оставен в село Кранево, област Добрич. Шофьорът на колата е продължил с вещите на 21-годишния мъж - 2 раници, палатка, таблет, мобилен телефон и лични документи. По случая е образувано досъдебно производство.", "date": "2019.05.09", "title": "Обраха стопаджия в Добричко"}
{"url": "https://www.24chasa.bg/novini/article/7442895", "text": "На 15 май китайската столица Пекин ще бъде домакин на азиатски междукултурен диалог. Той ще бъде открит с реч на председателя на КНР Си Дзинпин. Участие в диалога ще вземат държавните глави и правителствените ръководители на Камбоджа, Гърция, Сингапур, Шри Ланка, Армения, Монголия и други общо 47 азиатски държави, както и представители на международни организации като ООН и ЮНЕСКО, съобщиха от пресслужбата на правителството, цитирани от  . Диалогът ще премине под мотото „обмен и взаимодействие между азиатските цивилизации и общността на споделена съдба\". В неговите рамки ще бъдат организирани няколко подфорума, парад и седмица на азиатските култури. Китай се надява форум да насърчи обмена между различните цивилизации и съдейства за придвижване прогреса на човечеството и изграждането на общност на споделена съдба.", "date": "2019.05.09", "title": "В Пекин ще се проведе азиатски междукултурен диалог"}
{"url": "https://www.24chasa.bg/novini/article/7443995", "text": "Депутатът от венецуелската опозиция Ричард Бланко заяви, че е потърсил убежище в резиденцията на аржентинския посланик в Каракас, предаде Франс прес. \"Временно съм тук, в резиденцията на посланика\", заяви Бланко по телевизия Ве Пе И. Той е един от десетте венецуелски депутати, обвинени заради подкрепата си за неуспешния опит за бунт на 30 април, воден от опозиционния лидер Хуан Гуайдо, предаде БТА. Вчера венецуелските разузнавателни служби арестуваха Едгар Самбрано, зам.-председател на парламента и \"дясна ръка\" на опозиционния лидер Хуан Гуайдо.", "date": "2019.05.09", "title": "Венецуелски депутат е потърсил убежище в резиденцията на аржентинския посланик"}
{"url": "https://www.24chasa.bg/novini/article/7444009", "text": "По обвинителен акт на Районна прокуратура – Перник съдът е признал за виновен П.С. за неплащане на издръжка на сина си и му е наложил ефективно наказание, съобщиха от прокуратурата. От февруари до май 2017 г. в Перник, след като бил осъден по граждански дела да издържа детето си, подсъдимият С. съзнателно не изпълнил задължението си в размер на четири месечни вноски. Деянието било извършено от него повторно в периода от юни 2017 г. до март 2018 г., през който той не заплатил на законния представител на сина си – майката на детето, десет месечни вноски. На подсъдимия П.С. е наложено едно общо наказание от три месеца лишаване от свобода при строг режим на изтърпяване и обществено порицание.", "date": "2019.05.09", "title": "Вкараха за 3 месеца в затвора баща, не плащал издръжка за сина си"}
{"url": "https://www.24chasa.bg/novini/article/7444010", "text": "Днес се навършват 4 години от терористичните нападения в град Куманово в Северна Македония, при които загинаха осем служители на полицията. Участниците в нападенията бяха осъдени на първа инстанция, но ще обжалват присъдите си пред Апелативния съд на 16 и 17 май, съобщи информационният сайт МКД, цитиран от БТА. На тези дати адвокатите и осъдените, които се намират в затвора, ще могат да изнесат аргументите си срещу присъдата. На 9 и 10 май 2015 г. в квартал \"Дива населба\" в Куманово въоръжена група влезе в сблъсък със силите за сигурност. В престрелката загинаха осем полицаи от специалните части на македонското МВР, а 42 бяха тежко ранени. Убити бяха и 14 души от въоръжената група. През ноември 2017 г. Основният съд в Скопие осъди седем обвиняеми по случая на доживотен затвор, 13 - на 40 години затвор, шест - на 20 години, един - на 18 години затвор, двама - на 14 години, двама - на 13 години, а четирима бяха освободени от обвинения поради недостатъчно доказателства за вината им. От общо 37 обвиняеми на произнасянето на присъдите присъстваха само четирима, а останалите решиха да бойкотират процеса и излязоха от съдебната зала. Съдът прие доказателствата на обвинението и призна подсъдимите за виновни в тероризъм и създаване на терористична организация и прехвърляне от територията на Косово в Македония, където на 9 и 10 май 2015 г. са извършили терористични нападения. Адвокатът на осъдените Насер Рауфи заяви, че всички те ще обжалват присъдите, тъй като имало доказателства, че процесът е скалъпен. Международно разследване на случая и предаване на делото на Специалната прокуратура бяха част от обещанията на управляващата сега коалиция, които две години след присъдите още не са изпълнени, посочва радио Свободна Европа. Още няма отговор от институциите защо групата въоръжени нападатели два дни е водила престрелка с полицията. По време на делото защитата заяви, че има информация за подслушан разговор между един от убитите терористи и лидера на Демократичния съюз за интеграция /партия на етническите албанци, която сега е в управляващата коалиция/ Али Ахмети и че е имало разговори на други от обвиняемите с високопоставени политици и полицейски структури. Вчера главният прокурор на Специалната прокуратура Катица Янева заяви, че са започнали предварително разследване, но отрече, че сред записите от подслушвани разговори има доказателства по това дело. На площад Скендербег в Скопие започна протест под мотото \"Против двойните стандарти и против дискриминацията и сегрегацията на албанците\", на който бе поискана справедливост за осъдените, съобщава МКД, като посочва, че демонстрантите са носели и албански знамена и карта на Велика Албания.", "date": "2019.05.09", "title": "4 г. от терористичните нападения в Куманово. Обжалват присъдите на 16 и 17 май"}
{"url": "https://www.24chasa.bg/novini/article/7444014", "text": "Министерството на образованието и науката съобщи верните отговори от провелото се по-рано днес Национално външно оценяване по български език и литература за четвъртокласници, предаде . Учениците бяха оценявани върху диктовка и текст за четене с разбиране, към който имаше 11 задачи. На теста се явиха 60 хил. четвъртокласници, те имаха един час, за да се справят с препитването, а учениците със специални образователни потребности – два часа. В диктовката се проверяват знанията на учениците по правопис на звучни и беззвучни съгласни, гласни в неударена сричка, разделно и слято писане, както и правопис на думи с „я” и „щ”. Максималният брой точки от задачата е 6. Задача 2, 3 и 6 носят по 2 точки, всички останали по 1 точка. Резултатите от теста ще бъдат готови след около 10 дни.", "date": "2019.05.09", "title": "Излязоха верните отговори от \"малките\" матури на четвъртокласниците"}
{"url": "https://www.24chasa.bg/novini/article/7444044", "text": "Участък от Адриатическата автомагистрала между Макарска и Подгора в Хърватия пропадна заради свлачище и движението в тази част на пътя бе спряно, съобщи информационният портал Индекс, цитиран от БТА. Автомагистралата и по-рано бе напукана на няколко места, но в сряда е пропаднала огромна част от пътя. От предприятие Хърватски пътища предполагат, че причина за пропадането са обилните валежи, които са причинили покачване на подпочвените води и свлачища. Кметът на Подгора Анте Миличич каза, че общината е пострадала много не само от пропадането на пътя. Свлачищата са засипали плажа и крайбрежната алея за разходки, които градските власти се принудили да затворят.", "date": "2019.05.09", "title": "Участък от Адриатическата автомагистрала в Хърватия пропадна заради свлачище"}
{"url": "https://www.24chasa.bg/novini/article/7444062", "text": "След разтопяването на оловния покрив на катедралата \"Нотр Дам\" в Париж заради пожара нивата на оловото на площада пред катедралата и съседните улици са изключително високи, съобщи Асошиейтед прес, цитирана от БТА. Количеството на оловото в пръстта е от 10 до 20 гр/кг - от 32 до 65 пъти над препоръчваната от френските здравни власти горна граница от 0,3 гр/кг, съобщиха от парижката полиция. Най-близките зони до катедралата са затворени. Най-опасен е оловният прах по повърхностите на близките сгради и магазини. За да бъде предотвратено отравянето с олово, властите препоръчват почистване с влажна кърпа. Бременните жени и децата трябва често да мият ръцете си.", "date": "2019.05.09", "title": "Изгорелият покрив на \"Нотр Дам\" замърсил силно площада пред катедралата с олово"}
{"url": "https://www.24chasa.bg/novini/article/7443591", "text": "ЦИК е провела днес среща с главния прокурор Сотир Цацаров, с ръководството на ДАНС и с вътрешния министър Младен Маринов, за да се уточни обезпечаването на сигурността на европейските избори, съобщи говорителят на комисията Александър Андреев. Утре предстои среща с президента Румен Радев и с вицепремиера Томислав Дончев. На 26 май ще се гласува в 191 секции в чужбина - общо в 64 страни. На евровота през 2014 г. са били 179 в 25 държави. Във Великобритания и в Германия на тези европейски избори секциите ще са по 24 (при 25 на миналите европейски избори за първата и 8 за втората страна), във Франция - 10 (преди - 12), в Гърция - 13 (били са 11), а в Испания - едва в 16, при 46 преди. 191 ще са секциите в чужбина - общо в 64 държави. Навън се гласува и без предварително заявление, напомни говорителят на комисията ЦИК е провела днес среща с главния прокурор Сотир Цацаров, с ръководството на ДАНС и с вътрешния министър Младен Маринов, за да се уточни обезпечаването на сигурността на европейските избори, съобщи говорителят на комисията Александър Андреев. Утре предстои среща с президента Румен Радев и с вицепремиера Томислав Дончев. На 26 май ще се гласува в 191 секции в чужбина - общо в 64 страни. На евровота през 2014 г. са били 179 в 25 държави. Във Великобритания и в Германия на тези европейски избори секциите ще са по 24 (при 25 на миналите европейски избори за първата и 8 за втората страна), във Франция - 10 (преди - 12), в Гърция - 13 (били са 11), а в Испания - едва в 16, при 46 преди. За разлика от гласуването на друго място, което е възможно единствено с предварително подаване на заявление, във всяка секция в чужбина правото може да се упражни и без такова, напомни Андреев. Достатъчно е да се провери в сайта на Външно къде има секция и да се отиде до там с лична карта, международен паспорт, военна книжка или удостоверение за издаване на загубен документ. Всички, които искат да гласуват, но на 26 май ще са в населено място в България, различно от това, в което е постоянната им регистрация, могат да упражнят правото си единствено, ако подадат заявление за гласуване по настоящ адрес. Срокът за това изтича в събота, 11 май. Понеже е почивен ден, в общините ще има дежурни. 7 неправителствени организации с общо 63-ма наблюдатели са заявили желание да следят изборния процес в деня на вота.                                                                                                                                                                                                                                                                                                                                                                                                                                                                                                                                                                                                                                       ", "date": "2019.05.09", "title": "ЦИК обсъди сигурността на вота с вътрешния министър, с Цацаров и ДАНС"}
{"url": "https://www.24chasa.bg/novini/article/7442978", "text": "Дете, което било отглеждано като веган от родителите си, растяло, без да му се появяват зъби. На 19 месеца тежало едва 5 килограма, изглеждало като 3-месечно, не можело да седи, да се преобръща и да се изправя. В момента момиченцето, което е на почти 3 години, е с наднорменно тегло, тъй като тялото му трупа запаси, от които може да се нуждае в бъдеще, разказва \"Дейли мейл\". През първите 19 месеца от живота му детето било хранено предимно с овес и оризово мляко. В диетата на момиченцето липсвали основни хранителни вещества. То развило рахит и дегенеративна костна болест. Родителите му, които са на 32 и 35 години, са изправени пред съд в Австралия. Те са признали, че не са осигурили необходимото за нормалния растеж на детето си. След раждането на момиченцето през 2016 година, което било изписано в \"добро състояние\" от болницата, те не са извадили никакви медицински документи, не правели педиатрични консултации и не го имунизирали. Майката е родила във вода и три часа след раждането си е тръгнала от болницата. Три дни по-късно се върнала за преглед. Въпреки това тя отказала скрининг на новороденото и проверка на слуха, като казала на медиците, че би предпочела семейният им лекар да ги направи. Съседите на семейството дори не знаели, че момиченцето съществува, виждали двамата му по-големи братя да играят в задния двор, но не знаели, че двойката има и трето дете. Миналата година момиченцето е било настанено за месец в болница, майката била постоянно до леглото му. Жената понякога не обръщала внимание на дъщеря си, но я хранела, преобличала и успокоявала, когато персоналът я молел за помощ. Майката разказала в болницата, че цялото й семейство следва веганска диета и подробно описала \"екстремните мерки\" за хранене, които довели до състоянието на момичето. То обикновено хапвало чаша овес с оризово мляко и половин банан сутрин, парче препечен хляб със сладко или с фъстъчено масло за обяд. За вечеря детето яло тофу, ориз или картофи. Веднъж на ден било и кърмено, но по думите на майката имало \"придирчив вкус\", затова отново му предлагали овес. Понякога между хапванията момиченцето получавало малко плодове или две стафиди. Основни вещества като калций, фосфат, витамин В12, витамин А, желязо и цинк липсвали в диетата на детето. Нивата на витамин D в организма му били прекалено ниски. Костите му били изключително чупливи. В съда отбелязват, че то е било беззащитно и неспособно да се защити от родителите си. Лекарите били шокирани колко много е изостанало детето в развитието си. То нямало зъби, не можело да седи, да се преобръща, не бореволо с ръцете си, не хващало играчки. Последвалите грижи за момиченцето били като за малко бебе. Детето, което сега е почти на три, е постигнало напредък, но височината и теглото му не са пропорционални. То усвоило пълзенето, вече може да стои, да върви и да казва около 20 думи. Започва да развива здравословен апетит, но заради малкия си ръст, теглото му се оказва наднормено. Вниманието на лекарите било привлечено през март 2018 година, когато медицински екип бил повикан на адрес, след като бебето получило гърчове. Персоналът на болницата първоначално е уважил желанието на родителите бебето да бъде на веганска диета, но се загрижил, когато майката забранява и соята, защото е пълна с „хормони“. В болницата родителите отричали, че забавеният растеж на дъщеря им да се дължи на недохранване. Те просто мислели, че е дребна, защото е момиче. Сега детето и двамата му братя живеят със свой роднина в друга държава.", "date": "2019.05.09", "title": "Отглеждано като веган дете расте без зъби, не може да седи и да говори"}
{"url": "https://www.24chasa.bg/novini/article/7443555", "text": "Френският президент Еманюел Макрон заяви, че ЕС трябва да се заеме с три ключови приоритета - климат, гранична сигурност и икономика с поглед към бъдещето, докато гражданите се готвят да отидат до урните този месец, за да гласуват за или против европейския проект. Той каза това преди днешната среща на върха на ЕС в румънския град Сибиу, предаде ДПА. \"Над 400 милиона европейски граждани ще трябва да избират при много ясна алтернатива: искаме ли да продължим да градим заедно, евентуално по различен начин, правейки нещата по-добре, или искаме да разрушаваме, да разрушим Европа и да се върнем към национализма?\", заяви Макрон. \"Според мен това е решаващ избор за следващите години\", допълни той, цитиран от БТА. Макрон изрази задоволство, че осем от държавите членки на ЕС подкрепят инициативата за климата, която той предложи за днешната среща на върха и изрази надежда и Германия да се присъедини към нея.", "date": "2019.05.09", "title": "Макрон: ЕС трябва да се заеме с климата, граничната сигурност и икономиката"}
{"url": "https://www.24chasa.bg/novini/article/7443597", "text": "\"Тодор Колев, поклон!\", написа във фейсбук Лили Иванова, която поднесе цветя пред паметника на актьора след концерта си в Шумен. Публикацията веднага събра коментари, харесвания и споделяния.  Концертът на примата в Шумен, който е част от националното й турне, беше на 8 май. Следващият концерт е на 1 юни в Хасково. ", "date": "2019.05.09", "title": "Лили Иванова поднесе цветя пред паметника на Тодор Колев в Шумен"}
{"url": "https://www.24chasa.bg/novini/article/7443626", "text": "Перничанин е задържан за побой и нараняване на свой роднина. Инцидентът е станал вчера вечерта на ул. \"Ю. Гагарин“ в пернишкия кв. \"Изток“, съобщи . Първоначално се скарали, а впоследствие и сбили 64-годишен мъж и негов 40-годишен племенник. По-младият нанесъл няколко удара с юмрук на опонента си и го намушкал с нож в крака. Потърпевшия е настанен в пернишката болница без опасност за живота. Според сайта zapernik.com свадата е избухнала между племенник и чичо му. След случая 40-годишнят мъж се укрил, но не след дълго бил открит от полицията и задържан за 24 ч. с полицейска мярка. Причините за случилото се са в процес на установяване. Образувано е досъдебно производство.", "date": "2019.05.09", "title": "Племенник намушка чичо си с нож в Перник, после избяга"}
{"url": "https://www.24chasa.bg/novini/article/7443686", "text": "Апелативният специализиран наказателен съд отстрани от длъжност кмета на село Чупрене Ваньо Костин, информираха от прокуратурата. С определението си втората инстанция променя решението на първоинстанционния съд, който остави Костин на поста му. Съдът е мотивирал отстраняването с това, че престъплението, за което Костин е обвинен, е в качеството му на длъжностно лице. Освен това, служебното му положение можело да създаде пречки за разкриването на обективната истина. Костин бе задържан на 9 април и след това привлечен към наказателна отговорност за длъжностно и за документно престъпление - за продажбата на общински земи на фирми на родственици, в т.ч. и на негово недекларирано дружество. При разследването са били открити 20 договора за продажби, повечето от които извършени без законна тържна процедура.", "date": "2019.05.09", "title": "Апелативният спецсъд отстрани от \nдлъжност кмета на Чупрене Ваньо Костин"}
{"url": "https://www.24chasa.bg/novini/article/7443590", "text": "Паметни бележки от срещите на председателите на Върховния касационен съд и Върховния административен съд, на главния прокурор и на членовете на Висшия съдебен съвет с евроекспертите, които подготвят мониторинговите доклади за България да бъдат публикувани на сайта на кадровия орган. Това решение взе днес пленумът на съвета. Точката беше внесена в дневния ред от представляващия Боян Магдалинчев. „Идеята е да се даде публичност и гласност на това, което е правено на срещите с представителите на Европейската комисия. Всички членове на съвета да се запознаят с тях“, уточни Магдалинчев.", "date": "2019.05.09", "title": "ВСС публикува паметни бележки от срещите на тримата големи с експерти от Брюксел"}
{"url": "https://www.24chasa.bg/novini/article/7443699", "text": "Румънският премиер Виорика Дънчила заяви днес, че е имала предложения от нейни колеги от различни страни от ЕС за двустранни срещи в Сибиу, но ги е отхвърлила, тъй като е сметнала, че не е подходящо да има такива разговори по време на срещата на върха на Европейския съвет, предаде Аджерпрес. \"Не, няма да ходя в Сибиу, защото, както знаете, само президентът присъства. Имах редица искания от мои колеги от различни членки на ЕС, отказах тези двустранни срещи, включително, за да обсъдим Варшавската декларация (. . .), но не беше подходящо да имам двустранни срещи с премиерите по време на срещата на върха, затова ще имам срещи в предстоящия период и ще обсъдим всички тези теми\", заяви Дънчила, цитирана от БТА. Миналата седмица премиерът Дънчила се оплака, че не е поканена на срещата на върха на ЕС в Сибиу. \"Как можем да говорим за единство, когато премиерът на Румъния, която упражнява ротационното председателство на ЕС, няма да присъства (в Сибиу), за да говори за постиженията на румънското председателство\", заяви Дънчила в петък. От своя страна президентът Клаус Йоханис обясни, че всяка страна има един единствен представител на срещата, като според румънската конституция това е държавният глава. Аджерпрес уточнява, че Дънчила е пристигнала на необявено посещение в град Алба Юлия днес, след което се е отправила към Клуж-Напока. В Клуж над 100 протестиращи се събраха пред Дома на културата, където беше планирано премиерът да се срещне с кметове и съветници от управляващата Социалдемократическа партия от окръга, съобщава Медиафакс. Демонстрантите скандираха \"Не искаме да бъдем управлявани от крадци\", \"Искаме интелигентност, а не некомпетентност\" и други. Заради опасения от освирквания организаторите са преместили мястото на срещата, посочват политически източници.", "date": "2019.05.09", "title": "Виорика Дънчила: Няма да ходя в Сибиу"}
{"url": "https://www.24chasa.bg/novini/article/7443741", "text": "Тайландският залив, прославил се благодарение на филма \"Плажът\" с Леонардо ди Каприо, ще остане затворен до 2021 година, за да се възстановят кораловите му рифове, предаде Франс прес, цитирана от БТА. Те сериозно пострадаха от масовия туризъм. Тайландското ведомство, отговарящо за националните плажове, реши да удължи с две години затварянето на Мая Бей, с цел екологичното му възстановяване. Местните власти още през юни 2018 година спряха достъпа до плажа. Той е разположен на остров Ко Пипи близо до Пукет. Кристалните му води навремето бяха посещавани всеки ден от 5000 туристи, привлечени от райските кадри, увековечени в холивудската филмова продукция. Но тази известност доведе до екологична катастрофа. Тя се изразява в силна ерозия и загуба на корали, причинена от замърсяването на водите от моторните лодки. След като Мая Бей бъде отворен отново за посетители, техният брой ще бъде силно ограничен.", "date": "2019.05.09", "title": "Заливът, станал известен от филма \"Плажът\", остава затворен до 2021 година"}
{"url": "https://www.24chasa.bg/novini/article/7442879", "text": "Стокообменът на Китай през първите четири месеца е достигнал 9,51 трилиона юана или ръст от 4,3% спрямо същия период на миналата година, сочат данни на Главното управление на митниците, предава  . Статистиката показва, че за месеците от януари до април износът на страната е бил за 5,06 трилиона юана, което е увеличение с 5,7% в сравнение със същия период на 2018 г. През април обемът на вноса и износа е достигнал 2,51 трилиона юана или увеличение от 6,5%. Началникът на отдел „Анализи\" при Главното митническо управление Ли Куейуън заяви пред журналисти: „От началото на годината икономиката се развива добре, външната търговия също се разширява. От януари до април се наблюдава тенденция за устойчив ръст на стокообмена. През април вносът се е увеличил с 10,3% спрямо същия период на 2018 г. и с 10% спрямо първото тримесечие\". През първите четири месеца стокообменът в обикновената търговия е нараснал до 5,68 трилиона юана, заемайки 59,8% от общия обем на вноса и износа. Структурата на търговията продължава да се оптимизира. Основните пазари, за които Китай е изнасял повече стоки са Европейския съюз, страните от АСЕАН и Япония. Стокообменът със страните в обхвата на инициативата „Един пояс, един път\" също бележи ръст от 9,1% и е достигнал 2,73 трилиона юана.", "date": "2019.05.09", "title": "Стокообменът на Китай през първите четири месеца надмина 9 трилиона юана"}
{"url": "https://www.24chasa.bg/novini/article/7443750", "text": "Европейските лидери, събиращи се в румънския град Сибиу, се опитват да изместят фокуса от Брекзит към важните въпроси за бъдещето на Европейския съюз в момент, когато блокът се готви за евроизборите в края на месеца. \"Бъдещето на ЕС си простира далече отвъд Брекзит\", каза неотдавна досегашният председател на Европейската комисия Жан-Клод Юнкер. Работата по приоритетите на ЕС не трябва да бъде нарушавана от напускането на Великобритания, заяви той. За съжаление Брекзит е може би един от малкото въпроси, по които останалите 27 европейски лидери могат да постигнат съгласие. Следва преглед на предизвикателствата, с които европейските политици ще трябва да се справят през идните пет години. Китай подкрепя своята икономика с милиарди субсидии и насочва усилията си за създаване на глобални промишлени първокласни компании през идните години. Европа се опитва да изработи отговор на това. Обсъжданите подходи варират от реформа на европейските правила за сливанията, която да улесни големи компании да се обединяват, до увеличаване на държавната помощ за промишлеността. Възобновяемите енергийни източници, цифровизацията и електрическите автомобили са други ключови теми. Междувременно отношенията на ЕС с американския президент Доналд Тръмп са обтегнати заради спора за митата. Комисията се стреми за приключи търговските преговори със САЩ до края на октомври, но постигането на споразумение може да отнеме много повече време. Когато стотици хиляди мигранти дойдоха в Европа през 2015 г., много европейски страни се оказаха неспособни да посрещнат мигрантския наплив. Средиземноморските страни като Италия и Гърция се опитваха да се справят с мигрантската вълна край бреговете си. Нещата в ЕС се промениха оттогава, особено в сферата на граничната сигурност. Все още предстои да се изготви значителна реформа на правилата за убежище, а страните от ЕС са далече от постигане на споразумение за разпределяне на кандидатите за убежище в блока. Страни като Унгария и Полша отказаха да се ангажират с приемане на бежанци. Отчасти поради тази безизходица спасителните кораби с мигранти неведнъж бяха принудени да чакат с дни и седмици близо до италианския бряг. Това може да стане най-голямото предизвикателство за ЕС през идните години. ЕС трябва да премахне изцяло вредните емисии до 2050 г., поне според предвижданията на ЕК. Това означава, че икономиката, доставките на енергия и транспортният сектор трябва да се трансформират така, че парниковите газове да бъдат контролирани или повече да не бъдат отделяни. Но дългосрочната климатична стратегия на ЕС все още не е ясна. Страните членки искат да се споразумеят за общ подход през идните десетилетия до 2020 г. Деветнайсет страни членки на ЕС вече използват общата валута, а всички останали, освен Великобритания и Дания, вероятно ще последват техния пример по силата на договорите на ЕС. Но не трябва да очакваме това да се случи в обозримо бъдеще. През следващите пет години България и Хърватия може да се присъединят към еврозоната, но те първо ще трябва да направят някои промени, така, че присъединяването им да не отслаби еврото. Много работа предстои за реформа в еврозоната. Десет години след последната финансова криза еврозоната все още не се смята за устойчива на кризи. През идните години, освен всичко друго, предстои работа върху бюджета на еврозоната и укрепване на спасителния механизъм на блока. Страните членки на ЕС имат проблем с принципа на единодушието, който редовно не позволява на блока да постига общи позиции по деликатни външнополитически въпроси. Това изискване попречи също на създаването на специален данък за дигитални гиганти като Гугъл и Фейсбук. ЕК предложи преминаване към гласуване с мнозинство в някои области. Но това предложение ще изисква промяна в учредителните договори, която, от своя страна, изисква единодушие. Взимането на решения може да стане още по-трудно, ако ЕС приеме още страни членки. В момента те са 28, след Брекзит ще са 27. Страните от Западните Балкани, включително Босна и Северна Македония имат най-добри шансове един ден да се присъединят към блока. Географски погледнато те са в средната част на Европа, но политически и икономически често отстоят на огромно разстояние от останалите страни членки. ЕС не може и не иска да им обърне гръб, особено след като Русия се опитва да разшири влиянието си чрез мощна медийна експанзия и други средства. ЕК им отвори перспективи за членство в ЕС около 2025 г., ако страните кандидатки осъществят необходимите реформи. Преди това, през 2024 г. ще има нови евроизбори.", "date": "2019.05.09", "title": "Пет предизвикателства пред Европейския съюз през следващите пет години"}
{"url": "https://www.24chasa.bg/novini/article/7443744", "text": "Малкият и среден бизнес са ключът към успеха в България. Само когато има силно проспериращ малък и среден бизнес, може да има разцвет на икономиката. Ще продължим да работим за развитието му, за повече инвестиции и иновации. Ще работим, за да направим утрешния ден по-добър. Това каза кандидатът за евродепутат Николай Диков в една от фирмите за производство на осветителни тела в Стара Загора, цитиран от пресцентъра на ГЕРБ. Той разясни пред работещите в предприятието значимостта на членството ни в Европейския съюз и ползите за страната. „Преди беше много по-трудно да се придвижват хора, стоки и услуги. Благодарение на ЕС имаме по-широк пазар и икономиката се разрасна“ – допълни още Диков. По време на срещата в една от големите вериги строителни хипермаркети в страната кандидатът за евродепутат призова работещите да гласуват, противопоставяйки се на езика на омразата. „На 26 май предстоят много важни избори. Те са важни не за партиите, а за всеки един от нас, защото няма по-добра платформа за развитието на страната ни от Европейския съюз“, призова Николай Диков. Той коментира хода на изпълняваните в момента европроекти в Стара Загора, сред които и този за центъра на града. Работещите се интересуваха от изграждането на велоалея на реновирания с европейски средства надлез, водещ към работното им място. „Тя ще бъде построена и свързана със съществуващата към момента веломрежа, която е общо 8 км в Стара Загора”, обясни кандидатът за евродепутат. Той подчерта, че друг водещ приоритет и акцент в работата му е развитието и защитата на комплекса “Марица изток”, който е от изключителна важност не само за региона, а и за националната сигурност на страната ни.", "date": "2019.05.09", "title": "Николай Диков: Малкият и среден бизнес са ключът към силната икономика"}
{"url": "https://www.24chasa.bg/novini/article/7443773", "text": "Нашата работа е България да получи повече средства от Европейския съюз, да защитим превозвачите, туризма, младите хора. Да направим така, че институциите да отидат при хората, а не обратното. Това заяви в Сапарева баня кандидатът за евродепутат от ГЕРБ Андрей Новаков. Той се срещна с представители на транспортния бранш и на туризма. На срещата присъства и кметът на общината Калин Гелев, общински съветници от ГЕРБ и млади хора от Сапарева баня. Това съобщиха от пресцентъра на партията. „Причината да искаме вашето доверие е, защото милеем за България, ние искаме да градим, да оставим нещо на страната. Това ни дава сили и увереност да застанем с лицата си пред вас“, посочи Новаков. Кметът на Сапарева баня и общински координатор на ГЕРБ, Калин Гелев подчерта, че от правителството на Борисов и българските евродепутати е свършена огромна работа до момента и във всяко едно населено място има какво да се покаже като добър пример. „Победа на тези избори ще гарантира, че и през следващите 7 години България ще получи финансиране“, заяви Гелев. Той посочи, че Андрей Новаков многократно е посещавал Сапарева баня по различни поводи и винаги е съдействал с каквото може. Евродепутатът от ГЕРБ уважи и храмовия празник на сапаревобанското село Ресилово. Стотици жители и гости на населеното място присъстваха на водосвета за здраве, отслужен пред храма „Свети Николай Летен“. Новаков поздрави местните със светлия празник, пожелавайки им здраве и благоденствие.", "date": "2019.05.09", "title": "Андрей Новаков: Нашата работа е България да получи повече средства от ЕС"}
{"url": "https://www.24chasa.bg/novini/article/7443781", "text": "Разкрити са 191 секции в 64 страни за изборите за членове на Европейския парламент на 26 май т. г., информира говорителят на ЦИК Александър Андреев на редовен брифинг на комисията днес, предаде БТА. Най-големите секции са в държавите членки на ЕС - във Великобритания - 24, в Испания -16 , в Германия - 24, в Гърция - 13 и във Франция - 10. За сравнение на евроизборите през 2014 г. общия брой секции са били 179 в 35 държави, като във Великобритания - 25, в Германия - 10, намалени в последствие на 8, в Испания - 46, в Гърция - 11 и във Франция - 12, посочи Андреев. Общо 14 сигнали и 10 жалби е разгледала ЦИК до сега от началото на кампанията. Шест от сигналите са във връзка с предизборната кампания основно заради неправилно отразяване на платените платформи в телевизиите, позоваване на социологическите проучвания и др.. Жалбите срещу решения на ЦИК са 25, висящи са две. Заявления за регистрации като наблюдатели на изборите са подали 7 неправителствени организации, като 5 от тях вече са регистрирани. Общият брой на заявените наблюдатели е 63 от различните 7 организации. Европейски младежки форум и ПАЧИС са чуждестранните организации, подали искане за наблюдатели. На среща в ЦИК вчера са проведени консултации за назначаване на наблюдатели в секциите извън страната за предстоящите избори с участието на всички парламентарно представени партии и коалиции плюс представител на Реформаторския блок, каза Александър Андреев. Говорителят информира още, че днес в ЦИК на среща с главния прокурор, МВР и ДАНС и ръководството на комисията са обсъдени мерките по осигуряване на националната сигурност и вътрешния ред по време на изборния ден и деня преди изборите, както и киберсигурността в ЦИК, каза още Андреев. Утре ръководството на ЦИК ще се срещне с президента и по-рано през деня с вицепремиера Томислав Дончев, информира говорителят. На 11 май, събота, изтича срокът, в който хората с трайни увреждания могат да подадат заявления за гласуване с подвижна избирателна кутия. Те се подават в общината, района или кметството по местоживеене и може да се изпратят и по електронна поща, факс или от упълномощено лице. Към него трябва да бъде приложено удостоверение от ТЕЛК и НЕЛК или медицинска епикриза, че лицето не може да се придвижи до секцията. Също на 11 май изтича срокът за подаване на заявления за гласуване по настоящ адрес, на адрес извън постоянния адрес. На 13 май изтича срокът за назначаване на членовете на секционните комисии извън страната. Следващата седмица ще започне и обучението на районните избирателни комисии. Днес и утре започва доставянето на машините за гласуване, като крайният срок за инсталиране на софтуера е до 15 май, съобщи Андреев. По отношение на инициативата за разкриване на допълнителните секции в Гърция заради почивните дни и многото пътуващи българи, той каза, че е добре тези, които ще пътуват, да се запознаят предварително с условията за това. Той уточни, че ако няма подадено предварително заявление за гласуване в чужбина, трябва да се попълни декларация, че лицето не е гласувало на друго място и с лична карта или паспорт ще може да упражни правото си на глас. Ако са подали заявления да гласуват извън страната, гласоподавателите трябва да проверят дали имената им са вписани в списъците за гласуване в съответната секция, където ще гласуват. В момента няма окончателни данни за това колко българи имат право да гласуват в евроизборите, предстои тези данни да бъдат предоставени от ГД ГРАО след изготвяне на избирателните списъци, каза още Александър Андреев.", "date": "2019.05.09", "title": "Разкрити са 191 секции в 64 страни за евроизборите"}
{"url": "https://www.24chasa.bg/novini/article/7443795", "text": "ГЕРБ - Пловдив област ще представи листата на партията за европейските избори на 10 май от 19.00 часа в НЧ \"Родолюбие\" в Асеновград, съобщиха от пресцентъра на ГЕРБ. На централното събитие на ГЕРБ в област Пловдив ще присъстват водачът на листата Мария Габриел, Лиляна Павлова, Ева Майдел, Андрей Ковачев и Младен Шишков. Преди началото на официалната част ще има и концерт.", "date": "2019.05.09", "title": "ГЕРБ ще представи листата си за европейските избори на 10 май в Асеновград"}
{"url": "https://www.24chasa.bg/novini/article/7443798", "text": "Еманюел Макрон предположи днес, че продаваното френско оръжие на Саудитска Арабия и Обединените арабски емирства (ОАЕ) вероятно може да бъде използвано в конфликта в Йемен. Той обаче е получил гаранции, че то \"няма да бъде използвано срещу цивилни\", предаде Франс прес, цитирана от БТА. \"Саудитска Арабия и ОАЕ са сред съюзниците на Франция. И те са наши съюзници в борбата срещу тероризма. Ние напълно ги подкрепяме\", заяви френският президент при пристигането си на неофициалната среща на върха на ЕС в Сибиу, Румъния. \"Има комисия, която се занимава с този износ, под ръководството на премиера, в която нещата са прецизирани през последните години, и от която изискваме гаранции, че тези оръжия няма да бъдат използвани срещу цивилни. Тя си върши работата\", допълни той. Доставките на френско оръжие на Саудитска Арабия и ОАЕ са критикувани, тъй като вероятно се използват в конфликта в Йемен. През 2015 г. Рияд застана начело на военна коалиция, включваща ОАЕ, в подкрепа на йеменския президент Абд Рабо Мансур Хади в борбата му срещу бунтовниците хуси, които държат под контрола си големи територии в Йемен, припомня АФП.", "date": "2019.05.09", "title": "Макрон: Саудитска Арабия и ОАЕ са наши съюзници в борбата срещу тероризма"}
{"url": "https://www.24chasa.bg/novini/article/7443178", "text": "Парламентът прие на първо четене промени в Закона за дейностите по предоставяне на услуги. Измененията са свързани с европейски регламент, който цели преодоляване на търговски практики, които необосновано дискриминират на географски принцип клиентите и потребителите в рамките на европейския пазар, предаде БТА. С промените ще се гарантира, че всички клиенти от Европейския съюз ще имат същия достъп до оферти, цени и условия на продажби както гражданите и местните лица на държавата членка, в която е установен търговецът. Предвижда се създаване на раздел \"Защита от дискриминация\", където са разписани основните текстове, свързани с обща забрана за дискриминация на получателите на услуги по причини, свързани с тяхното гражданство, местопребиваване или място на установяване и забрана за блокиране на географски принцип. Европейският потребителски център към Комисията за защита на потребителите и Единното звено за контакт са определени за органи, които ще оказват практическо съдействие и помощ на получателите на стоки и услуги. Всички засегнати лица, които са обект на дискриминация, ще имат право на съдебна защита.", "date": "2019.05.09", "title": "Приеха на първо четене промени срещу дискриминация в европейския пазар"}
{"url": "https://www.24chasa.bg/novini/article/7443169", "text": "Минаха 33 години от трагедията, при която Чернобилската атомна електроцентрала се взриви, а вследствие аварията районът бе замърсен с радиация. Много се е променило, но в околностите все още се намират едни от най-радиоактивните петна на Земята. Миналия месец изследователи от Университета в Бристол измериха тази радиоактивност в цялостно проучване на част от Зоната на отчуждение, разкривайки изненадващи горещи точки, за съществуването на които местните власти нямат идея, разказва sciencealert.com, цитиран от  Екипът използва два вида безпилотни летателни апарати по безпрецедентен начин, за да картографира 15 квадратни километра от Зоната на отчуждение на Чернобил (с площ от 2 600 квадратни километра) в 3D. Те използват пулсиращата лазерна система, известна като LIDAR, за измерване на контурите в пейзажа, като записват нивата на радиация с лек спектрометър за гамалъчи. За да разгледат по-отблизо всичко, което привлича вниманието им, използвали ротационен дрон. В течение на 10 дни екипът облита с изследователски дрон с фиксирано крило района, като започва близо до сравнително нискорисковото село Бурякивка и доближава епицентъра на зоната. Изследователите са заинтригувани от Червената гора - гъста гора от мъртви борови дървета в близост до руините на стария реактор. Гората е понесла облака от отломки на станцията и до днес съдържа някои от най-интензивните радиоактивности на планетата. Благодарение на проучването на екипа на Университета в Бристол, имаме по-добра представа какво точно означава това. На фона на ръждясалите останки от превозни средства в старото депо, нивата на радиация увеличават магнитудите отвъд всичко наблизо, като осигуряват на всеки дръзък посетител с годишната стойност облъчване само за няколко часа. Интензивността може да е неочаквана, но нейното местоположение e обяснимио предвид ролята на съоръжението за депониране на замърсена почва по време на почистването на бедствието. \"Част от радиоактивността е изчезнала, така че общите нива са спаднали значително. Но има някои присъстващи радиоизотопи, които имат много дълъг полуразпад, и затова те ще се откриват дълго време\", казва ръководителят на проекта за Science Alert. Да се знае точно кои области ще останат опасни за десетилетия напред и кои са безопасни за посещение, ще бъде от жизненоважно значение за бъдещите усилия за възстановяване на района. Изоставените селища като пристанищния град Припят не могат скоро да заживеят нов живот. Украинските власти оценяват, че ще минат десетки хиляди години, преди районът да бъде обявен за безопасен за обитаване на хората. Макар Чернобил може и да не е общоприетата представа за почивка, всяка година около 70 000 туристи влизат в Зоната на отчуждение под внимателното наблюдение на местен водач. Мястото на старата станция се възкресява като слънчева централа, оборудвана с 3800 фотоволтаични панели. Междувременно учените обръщат голямо внимание на това как биосферата реагира на затихването на радиацията и на внезапното отсъствие на хора. Наличието на изключително подробни карти, идентифициращи най-безопасните пътища, ще бъде от полза за всеки безстрашен пътешественик или изследовател, който се интересува от изучаването на последиците от едно от най-големите бедствия, причинени от човека в модерната епоха.", "date": "2019.05.09", "title": "Първото изследване с дрон на Червената гора в Чернобил откри силно радиоактивни точки (Видео)"}
{"url": "https://www.24chasa.bg/novini/article/7443197", "text": "Съветът за електронни медии откри днес процедурата за избор на генерален директор на Българското национално радио, съобщиха от БНР. Крайният срок за подаване на документите е 17 часа на 27 май. Изслушването на кандидатите ще бъде на 26 и 27 юни, а самият избор ще бъде направен на 28 юни. Мандатът на настоящият генерален директор на БНР Александър Велев изтича на 29 май. СЕМ стартира днес и процедурата за избор на генерален директор на БНТ. Подаването на документите ще приключи на 3 юни, а самият избор ще бъде на 5 юли.", "date": "2019.05.09", "title": "СЕМ откри процедурата за избор на нови шефове на БНТ и БНР"}
{"url": "https://www.24chasa.bg/novini/article/7443179", "text": "Над 13 000 военни и близо 140 бойни машини преминаха в тържествен марш по Червения площад. Така Русия отбеляза 74- тата годишнина от победата във Великата отечествена война. Вижте оръжията, които Русия показа на парада:                                                                                                                                                                                                                                                                                                                        ", "date": "2019.05.09", "title": "Вижте руските оръжия, които дефилираха на парада в Москва"}
{"url": "https://www.24chasa.bg/novini/article/7443216", "text": "Британски издания, сред които в. \"Дейли експрес\" и в. \"Дейли стар\", нищят следната любопитна история - няколко месеца преди появата на бял свят на братовчед му, за когото принц Хари и херцогинята на Съсекс Меган избраха името Арчи Харисън Маунтбатън-Уиндзор, принц Джордж е заявил, че се нарича Арчи. Странната случка се е разиграла през януари в графство Бъркшър. Принц Джордж - първородният син на принц Уилям и херцогинята на Кембридж Катрин, е бил на разходка заедно с по-малката си сестра принцеса Шарлот и баба им по майчина линия Каръл Мидълтън. Триото, придружено от охрана, се е натъкнало на неназована жена, която разхождала куче, посочва БТА. Дамата разказва, че се е съобразила с желанието на бодигарда да не прави снимки, както и че е повела разговор с принц Джордж, който проявил интерес към четириногия й компаньон. \"В желанието си да бъда дружелюбна, поведох разговор, и попитах Джордж как се казва, въпреки че знам името му\", разказва жената. За нейна огромна изненада малкият принц е заявил, че се нарича Арчи. \"Не знам защо той се нарече по този начин. Децата често си играят с имена. Мисля, че е много сладко\", допълва неназованата дама, цитирана от в. \"Сън\". И макар да остава неясно защо принц Джордж се е нарекъл Арчи, в. \"Дейли стар\" припомня, че членовете на кралското семейство често се обръщат помежду си с прякори. Сред близките си семейни членове и приятели кралица Елизабет Втора, например, е известна като Лилибет, както я е наричал като момиченце баща й крал Джордж. За родителите на принц Джордж - принц Уилям и херцогинята на Кембридж Катрин, се говори, че използват съвременни обръщения един към друг. Кейт нарича съпруга си \"бейби\", а Уилям се обръща към нея с \"кукло\" или \"скъпа\". Принц Хари от друга страна е известен по целия свят с прякора си. Въпреки че официалното му име е Хенри Чарлз Албърт Дейвид, херцогът на Съсекс открай време с привързаност е наричан Хари.", "date": "2019.05.09", "title": "Преди няколко месеца принц Джордж казал, че се казва Арчи"}
{"url": "https://www.24chasa.bg/novini/article/7443204", "text": "Все по-сурови санкции, а сега и тропот на ботуши: година след като се оттегли от иранското ядрено споразумение, Доналд Тръмп се придържа към своя \"максимален натиск\" върху Иран, без особено ясна цел, но с риск от ескалация или дори конфронтация. Вчера първата годишнина от оттеглянето на САЩ от този международен документ, от който се очаква да попречи на Иран да разработи ядрено оръжие, беляза нов обрат в предизвиканата от американското решение криза: след като дълго време заемаше изчаквателна позиция, Иран престана да се съобразява с някои от наложените на ядрената му програма ограничения. Това ли е било тайното намерение на американския президент? Да, казват в тесен кръг някои европейски дипломати: политиката му цели да тласне Иран на свой ред да затръшне вратата, за да убеди най-после европейските съюзници да се присъединят към широката антииранска коалиция, която засега Вашингтон се затруднява да състави. \"Ако целта на правителството е да поеме риска от пълно разпадане на ядреното споразумение, политиката му е на прав път. Ако Иран напусне споразумението, правителството на САЩ ще получи повече подкрепа за конфронтационния му подход\", каза Далиа Даса Кей от мозъчния тръст Ранд корпорейшън. САЩ твърдят, че не са си поставяли такава цел. Те обаче се възползваха от иранското съобщение, за да подновят призивите си към международната общност да се присъедини към тяхната \"кампания на максимален натиск\". При все това реакцията на Ислямската република на този етап остава ограничена. Риск от ескалация Преустановените вчера ангажименти отговарят на клаузи, които вече бяха отхвърлени от американска страна и следователно са \"относително скромни и обратими мерки\", казва Сюзан Малони, заместник-директор на програмата за външна политика във вашингтонския институт \"Брукингс\". На същото мнение е Кентен Лопино, френски научен сътрудник в американския Център за стратегически и международни изследвания. Той смята за по-обезпокоителен ултиматума на Техеран, който заплаши да отиде и по-далеч, ако европейците до два месеца не успеят да му гарантират някакви икономически печалби въпреки американските санкции. \"До момента иранците изглежда искаха да печелят време, но има риск този ултиматум да предизвика ескалация\", предупреждава той. Защото правителството на Тръмп, което обеща да наложи \"най-тежките санкции в историята\", за да накара Иран да се огъне, успоредно с това разгръща своята програма. След като възстанови всички санкции, които бяха отменени в рамките на споразумението от 2015 г., по-специално срещу иранския петрол и финансови институции, вчера то санкционира износа на метали и заплаши с нови наказателни мерки. Какво точно иска да постигне Вашингтон? \"Промяна на поведението\" на иранския режим, уверява американското правителство. САЩ смятат, че кампанията им на натиск започва да дава резултати с тласкането на иранската икономика в рецесия, но и с пресичането на парични потоци, които досега са финансирали \"дестабилизацията\" на Близкия изток. Преди една година американската дипломация изброи дванадесет драстични условия за възобновяване на връзките с Техеран. \"Към днешна дата нито едно от тях не е изпълнено и всичките изглеждат недостижими\", констатира Кентен Лопино. Това не спира Доналд Тръмп да повтаря как се надява \"някой ден да се срещне\" с иранските лидери за договаряне на ново споразумение. Смяна на режима? Затова и се множат спекулациите какви са истинските цели на правителството му. \"Ако наистина идеята е да бъде накаран Иран да седне на масата за преговори или да промени поведението си в региона, трудно може да се каже, че американската политика е успешна\", казва Далиа Даса Кей. Поради това някои се питат дали смяната на режима в Техеран не е крайната цел поне на част от обкръжението на милиардера републиканец, например на съветника му по националната сигурност Джон Болтън, който е известен \"ястреб\". Още повече, че през последните дни Белият дом за пръв път пренесе кампанията си на натиск във военната област с изпращането на самолетоносач и бомбардировачи Б-52 в Залива, за да контрира \"надеждни сведения за заплахи от предстоящи атаки\" на Иран срещу американски интереси. Редица конгресмени демократи се тревожат от подобна стратегия, която според тях може само да въвлече САЩ в \"неизбежна война\" с иранския режим. Според Далиа Даса Кей се намираме в опасна фаза, защото сегашната ескалация може да прерасне в конфликт. \"Не смятам, че това е необратимо придвижване към война\", казва обаче Сюзан Малони. Още повече, че Доналд Тръмп гласовито обявява намерението си да сложи край на скъпоструващите и безкрайни конфликти в чужбина. \"Американският наратив и сценография около военно дислоциране, което е планирано от по-рано и се вписва в редовни учения, всъщност са част от стратегията на максимален натиск\", съгласява се Кентен Лопино. \"Има обаче риск от инцидент\", предупреждава същевременно той. (От БТА)", "date": "2019.05.09", "title": "Санкции и тропот на ботуши: Тръмп засилва все повече натиска върху Иран"}
{"url": "https://www.24chasa.bg/novini/article/7443214", "text": "Бившият съветски президент Михаил Горбачов бе на парада за Деня на победата, който отбелязва 74 г. от победата над нацистка Германия в Втората световна война, на Червения площад в центъра на Москва Ето какво уловиха фотографите на агенция \"Ройтерс\":                                                                                                                                                                                                                                                                                                                               ", "date": "2019.05.09", "title": "Ето го Горбачов на парада на победата в Москва (Снимки)"}
{"url": "https://www.24chasa.bg/novini/article/7443119", "text": "Френско-турският консорциум между \"Еърпорт дьо Пари\" и \"ТАВ хавалиманларъ холдинг\" даде оферта с най-високо годишно възнаграждение за държавата за концесията на летище София. Това стана ясно след отваряне на офертите на петимата кандидати. Стартът бе даден от министъра на транспорта Росен Желязков в присъствието на представители на кандидатите и на журналисти. Французите и турците оферираха 32,82 млн. евро на година за държавата, което е 42,8 на сто от приходите. В условията на концесията е записано, че концесионното възнаграждение за държавата не може да бъде по-малко от 10 на сто от общите приходи на година. Всички кандидати първо обявиха съгласието си да направят първоначалното авансово плащане, което е 550 млн. лв., или 281 млн. евро, така че по този показател надпревара няма. \"Соф кънект\", консорциум  на френския инвестиционен фонд \"Меридиам ийстърн юръп инвестмънтс\" и \"Флугхафен Мюнхен\", оператор на мюнхенското летище, дава на година 32% от приходите, или малко над 24,54 млн. евро.  Сдружението на летището в Копенхаген и \"ССБ Зауервайн & Шефер Бау\" оферира 26 млн. евро на  година за държавата, или 30,97 на сто от общите приходи на летището. Предложението на четвъртия кандидат -\"Фрапорт-България\", е 21 млн. евро или 27,39%. \"Манчестър еър  груп\" и китайската \"BCEGI кънстракшън\" са с 19,9 млн. евро годишно плащане. Тази група обаче дава предложение за най-големи инветтиции - близо 1,3 млрд. евро.  Французите в партньорство с турците оферират 903 млн. евро вложения за 35 г., мюнхенското летище с партньорите си -608 млн. евро и \"Фрапорт\" -  616 млн. евро. Всички кандидати в срока на първите 10 г. ще строят трети нов терминал. След отварянето и четенето на основните параметри на офертите министър Желязков предупреди, че ценовите предложения са с 55% тежест и в този момент единствено те са ясни. Предстои работа на комисията за оценяване на техническите предложения, които имат тежест от 45%, но са ключови за развитието на летището.  Оценяването едва ли ще свърши за месец, каза Желязков и уточни, че ще се търси партньорството на Световната банка и на ЕБВР, които са консултанти на министерството за концесията на летището.   ", "date": "2019.05.09", "title": "Консорциум на французи и турци ще плаща най-много на държавата за летище София"}
{"url": "https://www.24chasa.bg/novini/article/7443251", "text": "Президентът на Партията на Европейските социалисти (ПЕС) Сергей Станишев честити във фейсбук Деня на Победата и Деня на Европа. Честит празник!, написа Станишев под снимка. На нея се вижда как оранжево-черната Георгиевска лента преминава във синия флаг със златните звезди на Европейския съюз.                                                                                                                                                                                                                                                                                                                       ", "date": "2019.05.09", "title": "Станишев честити Деня на победата и Деня на Европа"}
{"url": "https://www.24chasa.bg/novini/article/7443263", "text": "Покойник спечели кметските избори в град Мейпърл в щата Тексас, съобщава в.\"Индипендънт\", цитиран от БТА. 71-годишният Филип Велтман оправдал доверието на съгражданите си, като си осигурил 68 от 110 гласа. Той победил своя конкурент Джон Пруит, който получил 42. Велтман е роден в щата Индиана, след това живял в град Далас,щата Тексас, и през 1990 година се установил в Мейпърл. Той работил като учител в продължение на 12 години, след като завършил университета. След това 30 години бил служител в компания за безалкохолни напитки. В последните избори на града той се кандидатирал за кмет и бил избран. За съжаление той починал от левкемия 2 месеца преди да бъде обявен крайния резултат. Това не е първият случай в САЩ, в който покойник печели избори. През месец ноември миналата година споминал се собственик на публични домове в Невада спечели местните избори в законодателното събрание на щата.", "date": "2019.05.09", "title": "Покойник спечели кметски избори в \nщата Тексас"}
{"url": "https://www.24chasa.bg/novini/article/7443299", "text": "Над 200 представители на юридическата общност бяха гости на тържествената церемония по връчването на 11-те годишни награди на \"Правен свят\" и Международен правен център – \"Юрист на годината\". Отличия бяха връчени в шест категории, като имаше и две специални награди, съобщи  . Гласуването определи за \"Юрист на годината\" председателя на Комисията за защита на личните данни Венцислав Караджов, който бе номиниран за усилията по въвеждането у нас на новия регламент за защита на личните данни на Европейския съюз (GDPR). \"За нас беше предизвикателство да се справим с бизнеса, с колегите практикуващи юристи и най-вече с журналистите, на които допълнително да им разясним и да ги уверим, че новите правила ще са в полза на работата, която те извършват\", заяви при получаването на наградата Венцислав Караджов, който подчерта, че тя е признание за екипа на Комисията, в който влизат 35 служители с юридическо образование. Наградата \"Юрист на годината\" бе връчена от министъра на правосъдието Данаил Кирилов, който благодари на \"Правен свят\", че \"осветява работата на всички юристи\". Главният секретар на Министерството на финансите Таня Георгиева получи от името на институцията наградата за \"Дело на годината\". Финансовото ведомство бе отличено за защита на националния интерес по международното арбитражно дело на Султанат Оман срещу България. Неотдавна стана ясно, че Държавният резервен фонд на Оман се е отказал от иска срещу страната ни. Георгиева посочи, че до момента МФ е спечелило седем арбитражни дела със значим обществен и материален интерес и подчерта, че усилията на ведомството в тази посока ще продължат. Председателят на Комисията по правни въпроси на парламента Анна Александрова, която връчи наградата в категорията, подчерта, че тазгодишният конкурс \"Юрист на годината\" е съвпаднал с честванията на 140 години от приемането на Търновската конституция. \"Вярата и стремежът ни към независимост откриха пътя към свободата, а първата гаранция за тази свобода е въплътена в Конституцията\", каза Александрова. Специална награда за развитието на правото у нас получи Антон Станков, бивш наказателен съдия и бивш министър на правосъдието, в чийто мандат бяха направени ключови промени в Конституцията, без които членството на България в Европейския съюз би било невъзможно, а понастоящем и адвокат. \"Имах щастието в моя професионален опит да видя правото от много различни страни. Бил съм съдия, бил съм министър на правосъдието четири години, което, както се опитвам да се шегувам, са две казарми, но всъщност много неща от правото за мен станаха ясни, когато станах адвокат\", заяви Станков при получаването на специалната награда. Изключително емоционално премина награждаването в категория \"Млада кантора на година\", в която бе отличено адвокатско дружество \"Димитрова и Хаджиева\". \"Приветстваме всички наши колеги да избягат от страховете, които гонят всички нас. Тези страхове ни внедряват чувството, че младият адвокат е неопитен и неконкурентоспособен. Не, напротив. Тъкмо в конкуренцията се раждат високият професионализъм и добрите качества\", каза адвокат Димитрова. \"Тази награда в ръцете ни доказва не само, че младши адвокати могат да учредяват адвокатски дружества, но и са правоспособни да получават награди за своята дейност. Научихме много\", каза адвокат Хаджиева. Двете благодариха и на проф. Сашо Пенов, доскорошен декан на Юридическия факултет на Софийския университет \"Св. Климент Охридски\", който бе гост на церемонията и в качеството му на номиниран за наградата \"Юрист на годината\". В категорията \"Кантора на годината\" победител стана адвокатско дружество \"Станков, Тодоров, Хинков и Спасов\". Наградата \"Частен съдебен изпълнител на годината\" получи Иван Хаджииванов от Русе, а за \"Нотариус на годината\" бе отличена Валентина Механджийска, която по-късно спечели и награда от томболата, организирана от един от спонсорите на церемонията – бижутерия GoTo. Бившият председател на Парижката адвокатска колегия Бернар Ватие бе отличен със специалната международна награда. Гости на церемонията \"Юрист на годината\", с водещ Мира Добрева, бяха множество съдии, прокурори, следователи, членове на Висшия съдебен съвет, служители от администрацията на съдебната власт. Най-голямо представителство на юридическите професии имаше от адвокатурата, начело с ръководствата на Висшия адвокатски съвет и Софийската адвокатска колегия.", "date": "2019.05.09", "title": "Шефът на комисията за защита на личните данни Венцислав Караджов е юрист на годината"}
{"url": "https://www.24chasa.bg/novini/article/7443320", "text": "Висшият съд в Подгорица осъди лидерите на черногорската опозиция Андрия Мандич и Милан Кнежевич на по пет години затвор по делото за държавен преврат в деня на парламентарните избори в Черна гора на 16 октомври 2016 г., който е имал за цел да се попречи на присъединяването на страната към НАТО, съобщиха информационните агенции. Съдия Сузана Мугоша съобщи присъдата, според която Мандич и Кнежевич получават по пет години затвор. Руските граждани, признати за участници в опита за преврат, получават 15 години /Едуард Шишмаков/ и 12 години затвор /Владимир Попов/, предава БТА. Мандич и Кнежевич заявиха, че процесът е политически мотивиран, а черногорските власти са разчистили с опозицията политическите си сметки. По делото за опита за държавен преврат на 16 октомври 2016 г. бяха съдени 14 души, включително лидерите на опозиционния Демократичен фронт Мандич и Кнежевич и двама руски граждани. Общо бяха задържани 20 души, повечето от които сключиха споразумение с прокуратурата и получиха по три до пет месеца затвор. В рамките на разследването Черна гора обвини двама граждани на Руската федерация - Едуард Шишмаков /Широков/ и Владимир Попов за финансиране на опита за преврат, както и за планиране и подстрекателство на убийството на бившия премиер на страната Мило Джуканович. В руското външно министерство отхвърлиха обвиненията по адрес на Русия за причастност към организирането на държавен преврат в Черна гора. Във ведомството нарекоха подобни обвинения голословни и абсурдни.", "date": "2019.05.09", "title": "По 5 г. затвор за лидери на опозицията в Черна гора заради държавния преврат"}
{"url": "https://www.24chasa.bg/novini/article/7442856", "text": "Няколко китайски авиолинии се очаква да участват в тестови полети на новото Международно летище Дасин в Пекин, които ще се проведат идния понеделник, съобщиха властите тази седмица, предаде  . Според летищните власти, три авиолинии Еър Чайна, Чайна Ийстърн и Чайна Садърн, ще изпратят водещите си самолети за участие, а именно Боинг 747-8, Еърбъс A359 и Еърбъс A380. Друг Боинг 787 на Сямън Еърлайнс също ще се включи в тестовете. Самолетите ще излетят от пистите на новото летище в 11:00 за едночасов полет, след който ще кацнат отново там. Строежът на летището се очаква да приключи на 30 юни и влезе в експлоатация в края на септември.", "date": "2019.05.09", "title": "Китайски авиокомпании ще извършат тестови полети на новото пекинско летище"}
{"url": "https://www.24chasa.bg/novini/article/7443208", "text": "Учени разтълкуваха останките на динозавър, открити в Североизточен Китай през 2017 година, като интригуващ, но краткотраен период от еволюцията на летенето, предаде Ройтерс. Динозавърът е наречен Ambopteryx longibrachium (Амбоптерикс лонгибрахиум). Той бил не по-голям от съвременна сойка и имал крила на прилеп. Амбоптериксът е предшественик на птиците. Живял е през юрския период - преди 163 милиона години. Крилете му са с мембрана, поддържана от дълги кости на предните крайници. Тежал е около 306 грама и със сигурност се е носел плавно из въздуха, но не е ясно дали е можел да ускорява. Бил е всеяден, живял е по дърветата, предава БТА. Много същества са правели опит за летене преди появата на птиците - преди около 150 милиона години. Крилата на Амбоптерикс лонгибрахиум не били като птичите, а наподобявали повече тези на птерозавъра - летящо влечуго отпреди 230 милиона години и на прилепа, който се появява преди 50 милиона години. Вкаменелостите са открити през 2017 година от местен земеделец в провинция Ляонин. Те показват, че амбоптериксът нямал пера. Той е вторият познат досега динозавър с мембранни крила. \"Откритието на амбоптерикс променя нашето виждане за произхода на птичия полет,\" каза палеонтологът Ми Ван от Китайската академия на науките. \"Дълго време мислехме, че крилата с пера са единственият способ за летене в еволюцията на птиците. Находките ясно показват, че крилата с мембрана също се появяват при някои динозаври, тясно свързани с птиците. Разнообразието и опитите за летене в прехода от динозаври към птици са по-многобройни, отколкото си представяхме. А вероятно виждаме само върха на айсберга.\" Изследването на Ван е публикувано в сп. Nature.", "date": "2019.05.09", "title": "Откриха древни останки на динозавър с крила на прилеп (Видео)"}
{"url": "https://www.24chasa.bg/novini/article/7443370", "text": "Иран желае \"да върне в релси\" ядреното споразумение със световните сили, което САЩ денонсираха и възстановиха санкциите си срещу Иран. Това заяви днес Бехруз Камалванди, говорител на Организацията за атомна енергия на Иран, пред иранската агенция ИРНА, предаде Ройтерс. \"Наша цел е да укрепим Съвместния всеобхватен план за действие (СВПД) и да го върнем в релси\", каза той. Вчера иранският президент Хасан Рохани заплаши, че страната му може да възобнови производството на високообогатен уран, ако другите страни по споразумението не спазят обещанията да защитят иранския петролен и банков сектор от санкциите на САЩ. По-рано днес Европейският съюз в лицето на първия дипломат Федерика Могерини и отделно външните министри на три влиятелни членки на съюза - Великобритания, Германия и Франция - декларираха, че подкрепят ядрената сделка с Иран, но няма да приемат ултиматуми. \"Отхвърляме всякакви ултиматуми и ще оценяваме сговорчивостта на Иран въз основа на изпълнението на ангажиментите му в ядрената сфера съгласно СВПД и Договора за неразпространение на ядрени оръжия\", се казва в общото изявление на тримата министри, цитирано от БТА. Също като Могерини те изразяват съжаление, че САЩ са възстановили санкциите си срещу Иран и подчертават, че остават ангажирани с ядрената сделка и пълното й прилагане.", "date": "2019.05.09", "title": "Иран желае \"да върне в релси\" ядрената сделка със световните сили"}
{"url": "https://www.24chasa.bg/novini/article/7443368", "text": "Правителството на признатата само от Анкара Севернокипърска турска република подаде оставка, съобщи гръцката телевизия Скай. Премиерът Туфан Ерхюрман подаде оставката си пред президента Мустафа Акънджъ, след като един от партньорите в четирипартийната управляваща коалиция, Партията на народа на Кудрет Йозерсай, обяви вчера, че излиза от управлението, предава БТА. Акънджъ е поискал от Ерхюрман да продължи да изпълнява функциите на премиер до произвеждането на парламентарни избори. Вчера Йозерсай, който беше министър на външните работи на кипърските турци, обяви, че прекъсва сътрудничеството с партньорите си поради липсата на доверие в управляващата коалиция заради разногласия около предоставянето на обществена земя от министъра на финансите Сердар Денкташ на сина му за създаването на университет, наречен \"Рауф Денкташ\". Йозерсай заяви, че членовете на парламентарната група ще решат дали партията ще премине в опозиция или ще започне преговори за формиране на ново правителство.", "date": "2019.05.09", "title": "Правителството на Северен Кипър подаде оставка"}
{"url": "https://www.24chasa.bg/novini/article/7443367", "text": "Поклонението ще се състои на 10 май от 14.00 ч. в църквата \"Св. Георги\", съобщиха от Софийския университет. Проф. Владимир Трендафилов е роден през 1955 г. във Варна. През 1981 г. завършва специалността \"Английска филология\" в Софийския университет. От 1981 до 1983 г. работи като редактор в издателството \"Народна култура\". От 1983 до 2001 г. е редовен преподавател по стилистика и превод в катедрата \"Англицистика и американистика\". Води магистърски курсове по съвременна английска поезия и литературна антропология. През 1990 г. и 1995 г. специализира в университетите в Лийдс и Улвърхамптън, Великобритания. През 1996 г. защитава докторат на тема \"Актуалната българска рецепция на Англия, англичанина и английската мисъл през 19-и и началото на 20-и век\". През 2000 г. е Фулбрайтов стипендиант в Чикагския университет, САЩ. От 2001 до 2004 г. Владимир Трендафилов работи като езиков мениджър в \"Български текст\" и е изпълнителен директор на издателството \"Апострофи\". През 2004-2006 г. е гост-преподавател по английска литература в Югозападния университет \"Неофит Рилски\". През 2006 г. се хабилитира като редовен доцент на Югозападния университет с хабилитационния труд \"Дебютът Дикенс: начална рецепция на английския автор и на творчеството му в България\". През 2011 г. е избран за редовен професор на същия университет. Води обзорен лекционен курс по английска литература, както и магистърски курсове по литература и превод. През 2013 г. Владимир Трендафилов печели конкурс за професор по английска литература в катедрата \"Англицистика и американистика\" на Софийския университет с труда си \"Рецепцията на Чарлс Дикенс в България\". Води лекционни курсове по викторианска литература и по литературата на постмодернизма, както и множество магистърски курсове в програмите на катедрата. Проф. Трендафилов е автор на седем книги и на повече от 150 публикации в научната и популярната периодика. Съставител е /в съавторство/ и на два научни сборника. Той е утвърден познавач, тълкувател и популяризатор на англоезичната литература, както и забележителен преводач и поет. Принос към българската култура са неговите претворявания на Уилям Бътлър Йейтс, Силвия Плат и Тед Хюз. Той остави ценен влог в нея със своя многостранен талант, ерудиция и преподавателски качества, посочват от СУ. И допълват, че академичната общност загуби обичан колега, преподавател и приятел, който ще остане в спомените със своя авторитет, трудолюбие и ерудиция.", "date": "2019.05.09", "title": "Прощаваме се с поета и преводач проф. Владимир Трендафилов в петък"}
{"url": "https://www.24chasa.bg/novini/article/7443357", "text": "Нито една от ракетите, изстреляни от Северна Корея, не е стигнала близо до бреговете на Япония, съобщи днес японското министерство на отбраната, цитирано от Асошиейтед прес, предаде БТА. \"Засега нямаме сведения за някаква ситуация, която би представлявала заплаха за националната сигурност на Япония\", се казва в съобщението. Според АП Япония омаловажава севернокорейските ракетни тестове от събота и от днес, тъй като японският премиер Шиндзо Абе се опитва да си уреди среща с лидера на КНДР Ким Чен-ун. Южнокорейските военни съобщиха за най-малко една ракета, изстреляна днес следобед местно време от територията на Северна Корея. Ракетата (или ракетен снаряд според ТАСС) с неуточнени параметри е полетяла в източна посока.", "date": "2019.05.09", "title": "Нито една ракета на Северна Корея не стигнала до бреговете на Япония"}
{"url": "https://www.24chasa.bg/novini/article/7443391", "text": "Две трети от най-дългите водни потоци в света са препречени от язовири и други съоръжения, заплашвайки екосистемите и общностите, които зависят от тях. Това са заключенията на проучване, чиито автори се питат освен това дали водните електроцентрали могат да бъдат алтернатива на изкопаемите енергийни източни, информира АФП. Международен екип от учени е анализирал близо 12 милиона километра големи и по-малки реки в света, използвайки спътникови данни и компютърни модели. Така е създадена първата световна картография на въздействието на човешките строителни дейности върху тези водни потоци, предава БТА. Проучването, публикувано тази седмица в списание \"Нейчър\", стига до заключението, че само 37 на сто от 246 реки, превишаващи 1000 км, все още текат свободно. С други думи тяхното русло не е коригирано, така че да се спира естественото им движение. В същото време само 21 големи реки продължават да се движат свободно от източниците си до морето. Освен това \"дивите\" водни потоци, които текат свободно, се намират най-вече в много изолирани райони като Арктика, Амазония и басейна на Конго. Свободно течащите водни потоци са еднакво важни и за хората, и за околна среда, коментира Гюнтер Грил от канадския университет МакГил. Тези екосистеми и рибите, които живеят в тях, имат ключова роля за хранителната безопасност на стотици милиони души, но освен това те са защита срещу наводнения и отлаганията на почва в големите речни делти. Изследователите открояват най-вече пътищата в долините, които са застрашени от наводнения, но и особено язовирните стени на водните електроцентрали, като заплаха за екосистемите. Днес има 2,8 милиона язовира в света, от които 60 000 са със стени най-малко 15 метра. Освен това 3700 ВЕЦ-а в момента или се строят или се проектират. Авторите на проучването са обезпокоени силно от ситуацията на река Меконг. \"В този басейн над 60 на сто от населението зависи от риболова и всяка година в сладки водни басейни се улавят над 1 милион тона риба\", коментира пред АФП Бернар Ленер, също преподавател в канадския университет МакГил. Предвиждат се редица язовири на река Меконг и има вероятност те да окажат отрицателно въздействие върху много видове риба, допълни ученият. \"Електроенергията от водните централи неизбежно има роля в революцията на възобновяемите енергии, но ние трябва да променим подхода си\", посочи през АФП г-жа Мишел Тием от неправителствената организация Световен фонд на дивата природа, който също участва в проучването. \"Възобновяемите енергии са като рецепта: вие трябва да намерите доброто съчетание, за да има едновременно трайна енергийна мрежа и естествен проспериращ свят\", допълни тя, отбелязвайки, че добре планираните слънчева и вятърната енергия биха могли да бъдат по-надеждни.", "date": "2019.05.09", "title": "Проучване: 2/3 от най-дългите водни потоци в света са препречени от човешка дейност"}
{"url": "https://www.24chasa.bg/novini/article/7443430", "text": "Министър-председателят Бойко Борисов бе посрещнат в Сибиу от президента на Румъния Клаус Йоханис за неформалното заседание на държавните и правителствените ръководители на страните членки на ЕС, съобщиха от правителствената пресслужба. В Деня на Европа те се събраха в румънския град, за да обсъдят стратегическите планове за ЕС през следващите години. Програмата на евролидерите започна с традиционния обмен на мнения с председателя на Европейския парламент Антонио Таяни и семейна снимка на площад Пиаца Маре. Програмата продължава с работен обяд, посветен на мястото на Европа в света.", "date": "2019.05.09", "title": "Йоханис посрещна Борисов на неформалната  среща на лидерите на ЕС в Сибиу"}
{"url": "https://www.24chasa.bg/novini/article/7443443", "text": "Европейският съюз има нужда от по-силни инструменти, за да защитава върховенството на закона и да се бори с корупцията, каза консервативният германски кандидат за председател на Европейската комисия Манфред Вебер, цитиран от Ройтерс. \"Бъдещата Европейска комисия под мое ръководство ще настоява за принципа на върховенството на закона. Аз ще представя задължителен механизъм за върховенството на закона за целия Европейския съюз\", заяви Вебер на пресконференция в Румъния, където днес се събират на среща лидерите от общността, предава БТА. \"Хората в цяла Европа искат да живеят в държава и общество, където борбата с корупцията е приоритет, където независимостта на съдебната система е ясна и където свободата на медиите е гарантирана\", каза кандидатът на десноцентристката Европейска народна партия за председател на Европейската комисия. Правителството на Румъния, която сега е ротационен председател на ЕС, е обвинявано в подкопаване на демокрацията. Европейската комисия казва, че съдебните промени, извършени от управляващите в Румъния социалдемократи след идването им на власт през 2017 г., преобръщат осъществяваните в продължение на десетилетия демократични реформи и отслабват способността на държавата да се бори с корупцията. Румънският президент Клаус Йоханис, който е критик на управляващата коалиция, заяви на същото събитие, че \"все още има политически групи, чиито лидери искат да са над закона, които не харесват, когато основополагащи за върховенството на закона институции разследват и разкриват корупционни действия и кражби на обществени финансови средства\". Йоханис иска румънците да гласуват на национален референдум на 26 май срещу правителствените планове, които според критиците още повече биха отслабили законодателството за борба с корупцията. Референдумът ще се произведе успоредно с изборите за Европейски парламент. Двете гласувания ще бъдат мерило за обществената подкрепа за съдебните промени на правителството, включващи поправки в наказателния кодекс, които могат да доведат до прекратяване на редица дела за корупция. \"Не съм напълно щастлив от всичко, което се случва в Румъния\", каза председателят на Европейската комисия Жан-Клод Юнкер пред млади европейци на дебати в румънския град Сибиу. \"Значи сме двама\", отвърна Йоханис.", "date": "2019.05.09", "title": "Вебер: Ще въведа задължителен механизъм за върховенството на закона в ЕС"}
{"url": "https://www.24chasa.bg/novini/article/7443440", "text": "Турция в четвъртък поиска от САЩ да уважват решението й за повторно гласуване за кмет на Истанбул, предаде ДПА. Призивът бе отправен няколко часа след като Вашингтон призова за свободни и честни избори. \"Решението за повтаряне на изборите бе взето поради незаконни елементи, установени на изборите на 31 март 2019 г., независимо от изборните резултати\", заяви турското министерство на външните работи. \"Всички трябва да уважават решението на Висшата избирателна комисия\", добави ведомството, информира БТА. В изявление на Държавния департамент, огласено снощи, бе изтъкнато, че \"свободните и честни избори и приемането на легитимните изборни резултати са съществено важни за всяка демокрация\". САЩ призоваха турските власти да проведат изборите за кмет на Истанбул в съответствие със закона и окачествиха решението за отмяна на резултатите като \"необичайно\". Висшата избирателна комисия отмени в понеделник резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието (ПСР) Бинали Йълдъръм претърпя поражение от Екрем Имамоглу от опозиционната Народнорепубликанска партия. ВИК се произнесе в полза на ПСР на президента Реджеп Тайип Ердоган, която оспорва резултата от изборите на 31 март в Истанбул и твърди, че вотът е бил белязан от нередности. Новите избори в Истанбул ще се произведат на 23 юни.", "date": "2019.05.09", "title": "Турция: Всички трябва да уважат решението ни за изборите"}
{"url": "https://www.24chasa.bg/novini/article/7443442", "text": "Папа Франциск въведе днес радикални промени в законодателството на Католическата църква, които вменяват отговорност на епископите за сексуални злоупотреби или тяхното прикриване, и правят задължително докладването на такива случаи, като позволяват на всеки при необходимост да се оплаче директно на Ватикана, предадоха Ройтерс и ДПА. Ако свещеник, монах или монахиня \"забележи или има основателни причини да смята, че е извършено подобно (сексуално престъпление), този човек е длъжен да докладва незабавно\", обяви папа Франциск в новия папски документ, издаден днес, посочва БТА. Това включва подаване на информация за всеки, който не е докладвал за сексуална злоупотреба или не е наказал виновниците. Престъпленията, установени при изповед, са изключени от новия закон. Папският декрет, който обхваща злоупотреби както с деца, така и с възрастни, задължава също всяка католическа епархия в света да изгради проста и достъпна система за докладване и насърчава местните църкви да използват съдебно-медицински експерти при разследванията, посочва Ройтерс. Католическата църква от години е раздирана от твърдения за сексуални посегателства над деца по целия свят, а Ватикана вече неведнъж обещава да изкорени проблема, отбелязва ДПА.", "date": "2019.05.09", "title": "Папата: Свещениците и монасите да казват незабавно за сексуални злоупотреби"}
{"url": "https://www.24chasa.bg/novini/article/7443488", "text": "Италиански ферибот с 250 пътници и 92 души екипаж е претърпял повреда, докато е пътувал от Анкона към хърватското пристанище Сплит в Адриатическо море, предаде Асошиейтед прес, цитирана от БТА. Офисът в Сплит на оператора на ферибота, италианската компания SNAV, съобщи днес, че механиците на борда правят всичко възможно, за да поправят повредата и да позволят на кораба да достигне до брега. Компанията не даде повече информация, но според хърватски медии един от двигателите на кораба се е повредил и в момента той дрейфува в северната част на Адриатическо море. Хърватската обществена телевизия HRT съобщи, че няма информация за щети или жертви.", "date": "2019.05.09", "title": "Италиански ферибот с 250 пътници и 92 души екипаж се е повредил в морето"}
{"url": "https://www.24chasa.bg/novini/article/7443226", "text": "Анализаторите не могат от години да се разберат как да описват днешните отношения между Русия и Запада. Най-често се използват термините \"нова\" или \"втора студена война\". Популярно е и предложеното от Марк Галеоти понятие \"хибридна война\", което впрочем повече заплита нещата, вместо да ги обясни. Някои автори сочат за главен белег неяснотата, подразбирайки преходното състояние на мир между стабилните системи. Ситуацията може би е най-точно да се опише като стратегическа конкуренция на великите сили, връщане на международните отношения към историческата норма, макар при сегашните технологични условия. Но дори да използваме метафората студена война, говорейки за сегашното положение, очертават се разлики, биещи на очи. Днешната студена война май напомня класическата не повече, отколкото Втората световна - предшествалата я Странна война (Drole de guerre, Phoney war). Измислен от журналистите, терминът Странна война описва характера на бойните действия между враждуващите страни, по-точно почти пълната им липса с изключение на бойните действия по море. Ако развием тази аналогия, може да опишем настоящото противопоставяне между Русия и Запада като \"Странна студена война\", в която почти не се водят нападателни действия, конфронтацията до голяма степен е символична и всяка страна разчита съперникът й да се вразуми или да секнат вътрешните му сили. Странната студена война носи чертите на класическата студена война, но изразени в пъти по-слабо или променени. Глобалната стратегическа конфронтация между две страни отстъпи място на по-сложно стратегическо уравнение, включващо все повече линии на противопоставяне между регионални играчи. Във висшата лига играят най-малко три държави, а някои анализатори изброяват и до десет-петнайсет стратегически автономни силови центъра. Ядреното възпиране остава стратегическа константа, но вероятността от голяма война намалява. Локалните опосредствани сблъсъци между САЩ и Русия слабо напомнят продължителните конфронтации от рода на виетнамската война или войната в Афганистан. А както Москва, така и Вашингтон се налага постоянно да реагират на все по-голям брой и все по-непредвидими кризи. В тези условия се девалвира почти сакралното някога понятие \"съперник\", \"противник\". Както всъщност и понятието \"съюзник\". Практически е изчезнало противопоставянето между икономичесикте системи, напълно независими навремето една от друга. Вместо него виждаме санкции и търговски бариери, но вече в рамките на единна глобална икономика. Идеологическото съперничество е изместено от медийно бръщолевене. При все че напоследък в доктриналните документи на НАТО се говори за цивилизационна заплаха откъм Русия - руската цивилизация уж била изградена върху качествено други принципи от западната, - зад това всъщност се крие концептуално различие в подходите на Русия и на Запада към дилемата между сигурност и свобода. Русия настоява: човекът е несъвършен, а мирът е крехко нещо и трябва да бъде поддържан с всички средства, включително да се замразяват противоречията и ако ще - дори да се оставят на власт авторитарни управници. Западът приема за предпоставка, че човекът е благ, а свободата му е по-скъпа от всичко. Съответно заради неговото освобождение си струва мирът да бъде нарушен, може да бъдат сваляни режими, дори да се започват войни. Всяка от тези интелектуални традиции се корени в стратегическия опит съответно на Русия и на Запада; и всеки смята, че истината е на негова страна. Странната студена война изглежда е била неизбежна и началото й - само отсрочено заради илюзиите на всяка от страните в представите й за другата през 90-те. Основополагащият акт Русия-НАТО от 1997 г. бе грешка според мнозина руски наблюдатели, а Съветът Русия-НАТО, създаден през 2002 г., никога не е действал като институция за уреждане на конфликти. По-скоро бе предназначен да символизира бъдещото единство между Русия и НАТО, останало несбъднато. По време на двете ключови кризи за европейската сигурност от началото на века - в Грузия през 2008 и в Украйна през 2014 г., Съветът спираше работа, вместо да се активизира. Странната студена война представлява равновесна ситуация, тъй като произтича от липсата на по-добра алтернатива. Страните няма как да пренебрегнат взаимните разногласия, но не желаят окончателно да разрушат изградените връзки помежду си. За разлика от класическата Странна война, в която агресорът бе очевиден и която само отсрочи световната война, днешната Странна студена война е трайно, дългосрочно състояние. Всяка от страните вижда развръзката в шанса опонентът й да изгуби сили или, опомнил се, в един момент да промени своята политика. Съответно всеки - и Русия, и Западът, смята, че времето работи за него и не бърза да форсира събитията. /БТА/", "date": "2019.05.09", "title": "Странната студена война"}
{"url": "https://www.24chasa.bg/novini/article/7443567", "text": "Дискусия за това има ли нужда Германия от нов химн подде министър-председатлеят на провинция Тюрингия Бодо Рамело. Той обяви сегашния химн за твърде близък до нацисткия режим, с който е трудно да се идентифицират германските гарждани. Въпреки че днес се пеее само третия куплет от „Песента на германците“, в който се говори за единство, право и свобода, аз не мога да се направя, че първият куплет не съществува, заявява Рамело в интервю за вестник „Райнише пост“. Той предупреди и че твърде много националисти и популисти злоупотребяват с първия куплет на песента, който е зачеркнат от химна след края на Втората световна война. Именно в него се пее популярната фраза „Германия над всичко“, която Хитлер превръща в лозунг на унищожителния си режим и с който възпява и оправдава нападението на нацистка Германия над останалите държави в Европа. „Имаме ли нужда от нов химн, с който да се идентифицират всички? Аз отговарям на този въпрос с ясно „да“, заявява премиерът, който е от Левицата. Според Рамело мнозинството източногерманци така и не приели този химн за свой и се притеснявали да го пеят заради историята му. Предложението му предизвика гореща дискусия в Германия. Това не е първият опит химнът да бъде променен ил исменен. Миналата година имаше предложения думата отечество в него да се замени с родина в името на равноправието между мъже и жени, но то бе отхвърлено.", "date": "2019.05.09", "title": "Премиер иска Германия да смени химна си, бил твърде близък до нацисткия режим"}
{"url": "https://www.24chasa.bg/novini/article/7443551", "text": "„Само една обединена и силна Европа може да гарантира мира и справедливостта“. Това заяви министър-председателят Бойко Борисов в изказването си по време на работния обяд на държавните и правителствени ръководители на страните-членки на ЕС. Европейските лидери участват в Среща на върха в румънския град Сибиу, съобщиха от правителствената пресслужба. Премиерът Борисов призова Европа да запази единството си чрез спазването на европейските ценности и декларирането на отговорност спрямо бъдещето на гражданите. Българският министър-председател изброи пред лидерите предизвикателствата, пред които е изправена Общността – глобални миграционни потоци, заплахите върху сигурността, темпото на демографските и технологичните промени и все по-тежки екологични опасности. „Предвид тези предизвикателства трябва да зададем стратегическата рамка, така че ЕС да запази лидерството си в многостранни подход на търсене на решения. Затова от ключово значение е утвърждаването на Европа, която обединява, Европа, която защитава, Eвропа - лидер в световен мащаб и Европа на иновациите“, изтъкна Бойко Борисов в изказването си. Пред лидерите в Сибиу българският премиер Борисов отбеляза, че насърчаването на икономическото, социалното и териториалното сближаване, както и на солидарността между държавите-членки на ЕС следва да останат водещи принципи. Фокус в изявлението на министър-председателя Бойко Борисов беше и обединяването на европейските усилия в борбата с тероризма, нелегалната миграция, кибератаките и дезинформацията, както и гарантирането на сигурността на външните граници. В тази връзка българският премиер акцентира пред участниците в срещата, че Европейската политика за съседство и политиката за разширяване на ЕС със Западните Балкани имат важна роля. „Ускоряването на процеса на реформи в тези страни е от съществено значение за постигането на устойчива стабилност, просперитет и сигурност за региона и за Европа като цяло“, подчерта още Бойко Борисов. Той заяви, че България ще продължи да подкрепя шестте държави от Западните Балкани по пътя им към ЕС, въз основа на собствените им заслуги и при изпълнение на критериите за разширяване и допълни, че страната ни подкрепя започването на преговори с Република Северна Македония и Албания през юни 2019 г. за присъединяване към Европейския съюз. Пред участниците в срещата българският премиер Бойко Борисов подчерта, че ефективното управление на миграцията и борбата с тероризма изискват засилване на контрола по всички граници на общоевропейско ниво, както и подобрено сътрудничеството между компетентните органи. „Ще продължим да отстояваме категоричната си позиция, че е необходимо солидарно разпределение на тежестта и че никоя държава-членка не трябва да бъде оставена сама да се справя с предизвикателствата на миграцията“, изтъкна още министър-председателят. Българският премиер заяви, че въпреки вътрешните и външните предизвикателства, Европейският съюз продължава да осигурява мир и просперитет. „Но мирът не е даденост и неговото съхранение изисква толерантност и сплотеност“, подчерта Бойко Борисов пред европейските лидери и завърши изказването си с посланието, което Негово Светейшество Папа Франциск отправи в София - „Мир на земята“.", "date": "2019.05.09", "title": "Борисов в Сибиу: Само една обединена и силна Европа може да гарантира мира (Видео)"}
{"url": "https://www.24chasa.bg/novini/article/7443553", "text": "Варненски земеделски производител увеличава кошерите в стопанството си чрез инвитро процедури на пчели майки. Това съобщиха днес от пресслужбата на Областния информационен център в крайморския град. Специалната машина за изкуствено осеменяване на медоносните насекоми е купена, след като стопанинът е спечелил проект по Програмата за развитие на селските райони. Общият му бюджет е 15 000 евро, допълва БТА. Технологията за изкуствено оплождане на пчелите майки изисква те да бъдат под упойка по време на процедурата. Стопанинът всъщност работи под микроскоп, като манипулацията е напълно безопасна за насекомото. Преди да започне да действа с купената с евросредства апаратура, собственикът, който е сертифициран биопроизводител, е преминал през специално обучение във Великобритания. От Областния информационен център уточняват, че след първите успешни манипулации земеделският производител вече е успял да разшири стопанството си от 117 на 165 кошера. През миналата година добивът му на мед е достигнал 1 тон.", "date": "2019.05.09", "title": "Пчелар доби 1 тон мед чрез инвитро процедури"}
{"url": "https://www.24chasa.bg/novini/article/7443789", "text": "Конституционният съд (КС) допусна за разглеждане казус, свързан с делото \"Царска Бистрица\". Така той за втори път ще се занимава с т.нар. царски имоти. КС трябва да даде отговор на въпроса: Какви са правните последици от решението му от 1998 г. С него като противоконституционен бе определен Закона за обявяване за държавна собственост на имотите на бившите царе Фердинанд и Борис и техните наследници от 31 декември 1947 г. На 21 март 2019 г. делото \"Царска Бистрица\" стигна до ВКС. Тогава съдийките Маргарита Соколова, Розинела Янчева и Светлана Калинова от Гражданската колегия го спряха и поискаха от КС тълкуване. В искането си те посочиха, че за произнасяне по спора дали \"Царска Бистрица\" е на държавата или на наследниците на Цар Фердинанд - Симеон Сакскобургготски и Мария Луиза Хробок, трябва да се направи преценка на правната характеристика и последиците от решението на КС от 4 юни 1998 г. Причината била, че то не се тълкувало еднозначно. Според едното становище решението имало силата на реституционен закон. Според другото - само възоснова на него не можело Симеон Сакскобургготски и сестра му да получават имоти. На 3 април обаче Общото събрание на Гражданската колегия на ВКС отказа да прати питането на съдийките в КС. Тогава те са го отправили сами. И точно тук е пробива в достъпа до КС. Според конституционните съдии те имат право да искат тълкуване. По силата на друго решение на КС от 5 април 2005 г. обаче Върховният касационен съд и Върховният административен съд може да се обръщат към КС само чрез общите събрания на колегиите или чрез пленума, а съставите само за противозаконност на отделни закони по повод конкретни дела. В определението си от днес конституционните съдии казват, че е \"допустимо отделните състави на ВКС и ВАС да се обръщат към тях винаги, когато интересите на правораздаването го налагат\". \"Това се отнася и до случаите, когато съставът на съответния върховен съд не може да формира категорично вътрешното си убеждение, необходимо за решаване на делото. В таза хипотеза решаващият състав следва да разполага с възможност да поиска тълкуване от КС\", посочват съдиите. Докладчик по делото е бил съдия Константин Пенчев.", "date": "2019.05.09", "title": "Конституционният съд все пак ще тълкува дело за царските имоти"}
{"url": "https://www.24chasa.bg/novini/article/7443824", "text": "До 8 май подадените заявления за индивидуална оценка на хората с увреждания са 30 754, предаде БТА. От тях 926 са заявленията с цел включване в механизма за личната помощ - за 62 деца и за 864 възрастни. Това съобщи на брифинг министърът на труда и социалната политика Бисер Петков, който даде информация за изпълнението на новото законодателство за хората с увреждания. От 1 април започна индивидуалната оценка на потребностите на хората с увреждания. Към днешна дата 214 са изготвените оценки от тези, които са подали заявления за лична помощ. Данните на АСП обаче не дават разбивка за броя часове, които са получили хората съгласно оценката, уточни министър Бисер Петков. По думите на Петков сравнително малък е броят на заявленията с цел включване в механизма за личната помощ. Процесът протича нормално, в срок са направени формулярите за самооценка, извършват се индивидуалните оценка. Законът изисква посещение в дома на човека с увреждане, като срокът за изготвяне на индивидуална оценка е до края на месеца, следващ месеца на подаване на заявлението. Подадените над 30 хиляди заявления са за упражняване на различни права - от финансова подкрепа за тези, които до 31 март не са го заявили, до помощни средства и медицински изделия. Той коментира днешния протест на хора с увреждания от Центъра за независим живот. Според протестиращите методиката за оценка на индивидуалните потребности не е справедлива, дава много малко часове и ги обрича на социална изолация. Бисер Петков посочи, че Министерството на труда и социалната политика не е автор и вносител на Закона за личната помощ и не вижда защо недоволството е насочено към министерството. Ние имахме друга визия за услугите в домашна среда - да се регламентират в Закона за социалните услуги, това сме споделяли с Центъра за независим живот, припомни Бисер Петков. Той припомни още, че Законът за личната помощ беше приет единодушно от Народното събрание, с аплодисменти и с подкрепата на организации на хората с увреждания. Петков отбеляза, че задачата на министерството е да направи необходимото за прилагане на закона. Личната помощ ще се предоставя от 1 септември и за първите две години са лимитирани групите, които ще я получават, както и броят часове - до 168 месечно за първите години . След това обаче няма да има лимити. До средата на следващата година министерството трябва да направи анализ и оценка на последващото въздействие на този закон и ако има необходимост от промени, да предложи такива. До 15 май трябва да е готов и проект на наредба за реда за включване в механизма за личната помощ, който ще бъде публикуван за обществено обсъждане. До края на юни ще бъде приет. Наредбата трябва да уреди важни въпроси, свързани с прилагането на Закона за личната помощ, за да може след като има заключения от индивидуалната оценка, процесът да премине към доставчиците на личната помощ - общините. На 28 май АСП пък организира кръгла маса с всички заинтересовани, на която да стане ясно как върви индивидуалната оценка на хората с увреждания. По отношение на новата финансова подкрепа, която влезе в сила от 1 януари според Закона за хората с увреждания, министърът отчете, че сумата, изплатена през април за март месец е 37 милиона и 443 хиляди, което е нарастване 3 пъти спрямо изплатените 12 млн. 600 хиляди през януари за декември за хората, които тогава получаваха добавки за социална интеграция. С новата финансова подкрепа се разшири обхвата на подпомаганите, както и сумата за подпомагане, която се обвърза с линията на бедността. По данни на АСП добавки за социална интеграция са получавали 497 хиляди души, новата финансова подкрепа за март е изплатена на около 640 хиляди хора с трайни увреждания.", "date": "2019.05.09", "title": "Над 30 хил. заявления за индивидуална оценка на хората с увреждания са подадени до 8 май"}
{"url": "https://www.24chasa.bg/novini/article/7443826", "text": "Активисти на Грийнпийс, както и студенти от различни европейски страни, протестираха днес в румънския град Сибиу по повод срещата на върха за бъдещето на Европейския съюз, като разпънаха банер с надпис \"Съсипан климат,  съсипано бъдеще\", предаде Аджерпрес.\"В Румъния най-големите производители на газове с парников ефект са топлоцентралите на въглища. Въпреки че Европейската комисия иска пълно премахване на въглищата,  Румъния планира да построи нови мощности на въглища. Освен това, позволява функционирането на топлоцентрали, които не съответстват на европейските норми за околната среда, подкрепяйки този силно замърсяващ сектор  за планетата и здравето на хората\", заяви Алин Тънасе, координатор на кампаниите на Грийнпийс-Румъния, предаде БТА.  \"Искаме от правителството на Румъния сериозен ангажимент за поетапното премахване на изкопаемите горива, особено в контекста, в който Румъния има голям потенциал да произвежда газ от чисти и възобновяеми източници\",  изтъкна той. Организацията споменава, че редица правителства, сред които Франция, Испания, Холандия, Белгия, Дания, Швеция, Португалия и Люксембург, искат ЕС да повиши климатичните си цели за 2030 г. и да постигне нулеви емисии на газове с парников ефект до 2050 г. В този контекст Румъния, редом до Германия, Полша, Чехия и България, се противопоставят на ревизия на целите за намаляване на емисиите на газове с парников  ефект.\"Хората в цяла Европа са обезпокоени, защото знаят, че не можем да имаме устойчиво бъдеще без стабилен климат. Европейските лидери не може да претендират, че предлагат стабилност и просперитет  без твърди мерки за защита на климата\", казва Себастиан Манг, съветник за политиката в областта на климата на Грийнпийс-ЕС. ", "date": "2019.05.09", "title": "Активисти на Грийнпийс протестираха \nв Сибиу"}
{"url": "https://www.24chasa.bg/novini/article/7443782", "text": "Евродепутатът Емил Радев и кандидат за член на ЕП от листата на ГЕРБ се включи в инициативата, с която Младежи ГЕРБ-Варна отбелязаха Деня на Европа, съоб. Младите хора провокираха минувачите в центъра на морската столица да запишат своите мечти и идеи за ЕС, като продължат изречението „Моята Европа е...”. Посланията бяха изписвани на специално подготвена за целта стена, където много граждани също споделиха вижданията си за бъдещето на ЕС – за силна, просперираща и обединена Европа. „Моята Европа е сигурна и без двойни стандарти”, написа лично Емил Радев, който през изминалия мандат поведе битка срещу двойните стандарти при храните и напитките, срещу неприемането на България в Шенген, срещу дискриминационния мониторингов механизъм за страната ни. „Моята Европа е Варна”, написа кметът на морската столица Иван Портних, който също се включи в инициативата на младежите. От МГЕРБ пожелаха успех на Емил Радев в предизборната кампания и изразиха подкрепата си за европейските перспективи, които гарантират на България, евродепутатите и правителството на ГЕРБ. По-рано днес Емил Радев присъства на тържествата, организирани от община Варна и Военноморските сили по повод 9 май – Ден на победата над хитлерофашизма и Ден на Европа. Венци и цветя бяха поднесени с военен ритуал на паметника на Осми Приморски полк, след което тръгна шествие до сградата на общината. Там по традиция бяха издигнати флаговете на България и на Европейския съюз по случай Деня на Европа.", "date": "2019.05.09", "title": "Eмил Радев се включи в инициатива на МГЕРБ, посветена на Деня на Европа"}
{"url": "https://www.24chasa.bg/novini/article/7443774", "text": "Водачът на листата на ГЕРБ и СДС Мария Габриел посети водеща фирма за производство на метални конструкции. Тя разговаря с ръководството на предприятието и работниците за възможностите, предоставяни от ЕС за внедряване на иновации, конкурентоспособността и подобряване на цифровите умения на работниците. Това съобщиха от пресцентъра на ГЕРБ. Мария Габриел подчерта, че в модерното производство виждаме на практика важността на цифровите умения. „Именно това е Европа, която трябва да продължим да отстояваме. Да насърчаваме компаниите в България да инвестират в дигитални технологии. Поради тази причина съм предложила новата програма „Цифрова Европа“. По нея предвиждаме 2 милиарда евро да бъдат насочени за сферата на киберсигурността, 700 милиона от са предвидени за обучение за високи цифрови умения, а 2,5 милиона евро ще са за развитие на изкуствен интелект. Това е важно за бизнеса, за икономически растеж и конкурентоспособност чрез използване и внедряване на цифрови технологии, каза Мария Габриел. Тя добави, че за предприятията са важни и цифровите иновационни хъбове, с които те ще могат да тестват нови бизнес идеи, да черпят ноу-хау, да помогнат на своите служители да придобият още умения и квалификации. Тези хъбове ще подпомагат фирмите в цифровата им трансформация, добави Мария Габриел. Управителят на фирмата Кирил Благоев коментира, че повече от 7 години се изпoлзват максимално възможностите, които дава Европа, чрез различни програми на съюза насочени към модернизацията и конкурентоспособността на бизнеса. Направените европейски инвестиции в производството са за около 2.5 млн. евро. Продължават да се търсят начини чрез средства от Европа с помощ към бизнеса, които ще дадат още по-голям тласък на родното производство. „Именно тази солидарност е от изключителна голяма помощ за бизнеса и всеки, който твърди обратното греши. Основните програми са насочени към автоматизация на производството, за да може то да има по-голяма добавена стойност. В срещата участваха общински съветници от ГЕРБ, районни кметове, представители на структурата на партията и на Предприемачи ГЕРБ.", "date": "2019.05.09", "title": "Мария Габриел: В модерното производство виждаме на практика важността на цифровите умения"}
{"url": "https://www.24chasa.bg/novini/article/7443835", "text": "Британската партия Либерални демократи разкри новия си лозунг за кампанията за изборите за Европейски парламент - \"Майната му на Брекзит\" (Bollocks to Brexit), предаде Франс прес, цитирана от БТА, Центристката партия, която отбеляза добри резултати на местните избори миналата седмица, се надява с този силно разговорен лозунг да се позиционира като подкрепящата ЕС партия, срещу Партията на Брекзита. Последната води в допитванията с посланието, че правителството е предало избирателите, които гласуваха за Брекзит на референдума от 2016 г. \"От 50 години сме проевропейската партия\", заяви лидерът на либералдемократите Винс Кейбъл пред в. \"Гардиън\". Две седмици преди гласуването на 23 май партията Либерални демократи има конкуренция в лицето на \"Променете Великобритания\" - нова политическа партия, съставена от бивши депутати консерватори и лейбъристи, които също са против излизане на страната от ЕС и искат втори референдум за Брекзит.", "date": "2019.05.09", "title": "Британските Либерални демократи с лозунг \"Майната му на Брекзит\" за евроизборите"}
{"url": "https://www.24chasa.bg/novini/article/7443825", "text": "Четирима мъже бяха арестувани в британската провинция Северна Ирландия за убийството на журналистката Лайра Маккий, извършено на 18 април в Лондондери, предаде Франс прес, цитирана от БТА. \"Четирима мъже на възраст 15, 18, 38 и 51 години бяха арестувани в града (Лондондери) тази сутрин във връзка с насилието\" в квартал Крегън, вечерта на убийството на Лайра Маккий, заяви в комюнике комисар Джейсън Мърфи. Арестите са извършени след обиски в четири жилища. Мъжете са задържани и подложени на разпит от белфастки полицаи. Според северноирландската полиция Лайра Маккий е била ранена смъртоносно от мъж, открил огън по полицаи в католическия квартал Крегън на град Лондондери, намиращ се на границата с Ирландия. Двама младежи и една жена вече бяха задържани във връзка с престъплението, но бяха освободени без повдигане на обвинение, припомня АФП. На 23 април републиканската група \"Нова ИРА\" пое отговорност за убийството пред всекидневника \"Айриш нюз\" и заяви, че журналистката е стояла \"до вражеските сили\". Групировката изказа искрени извинения на близките на убитата.", "date": "2019.05.09", "title": "Четирима арестувани за убийството на журналистката Лайра Маккий"}
{"url": "https://www.24chasa.bg/novini/article/7443840", "text": "Трима мъже мюсюлмани сунити бяха признати за виновни за участие в терористичен акт заради палеж на шиитска джамия в австралийския град Мелбърн преди три години, предаде Асошиейтед прес. Върховният съд на щата Виктория осъди днес Абдула Шаарани, Ахмед Мохамед и Хатим Мукайбер за хвърляне на запалителна бомба в ислямския център \"Имам Али\" на 11 декември 2016 г. При пожара тогава нямаше пострадали, предаде БТА. Мохамед и Мукайбер отрекоха да се замесени. Шаарани призна, че е бил на местопрестъплението, но твърди, че е участвал в акт на протест, подкрепа и несъгласие, но не и на тероризъм. Тримата ще застанат пред съда, за да чуят присъдите си следващата седмица. Всеки от тях е заплашен от евентуално максимално наказание от доживотен затвор, отбелязва АП.", "date": "2019.05.09", "title": "Признаха за виновни в тероризъм трима мюсюлмани запалили джамия в Австралия"}
{"url": "https://www.24chasa.bg/novini/article/7443856", "text": "Антикорупционната комисия в Северна Македония заведе нови дела срещу премиера Зоран Заев и още двама членове на правителството по сигнали на опозиционната партия ВМРО-ДПМНЕ, съобщи македонската редакция на радио Свободна Европа, цитирана от БТА. Дела са заведени и срещу кмета на Струга Рамиз Мерко, председателя на Върховния съд Йово Вангеловски и директорката на Института по хематология Ирина Пановска. Срещу премиера Заев са заведени четири дела - ново дело за корупция в случая \"Глобал\", \"Едно евро за църквата, едно за вицепремиера\", \"Българските фирми на Заев\" и за продажба на парцела на казармата в Струмица, когато Заев е бил кмет на града. Дело е заведено и срещу вицепремиера Кочо Ангушев по подозрение за конфликт на интереси при предоставяне на терен за ВЕЦ Тополки. Друго дело се отнася за гръцките фирми на министъра на информационното общество Дамян Манчевски. Свободна Европа припомня, че преди един месец Апелативният съд потвърди оправдателната присъда на Заев по случая \"Подкуп\", в който беше обвинен, че е поискал 160 000 евро подкуп от бизнесмен за продажба на държавен терен. През 2008 г. пък Заев бе помилван от тогавашния президент Бранко Цървенковски за случая \"Глобал\", в който той бе обвинен за злоупотреба със служебно положение като кмет на Струмица.", "date": "2019.05.09", "title": "Четири нови дела срещу македонския премиер Зоран Заев"}
{"url": "https://www.24chasa.bg/novini/article/7443855", "text": "\"Коалиция за България\" е много последователна като политическа сила в налагането на разбирането, че санкциите срещу Русия са много вредни за Европа и за бъдещите ни отношения.\" Това заяви лидерът на АБВ Румен Петков пред Андрей Климов, зам.-секретар на Генералния съвет и ръководител на международния отдел на \"Единна Русия\". Санкциите срещу Русия са противозаконни и противоречат на международното право, отвърна Климов. Представители на управляващата партия на Русия на Владимир Путин гостуваха в централата на АБВ. На поредната им среща Климов подари на Петков ръчно изработени миниатюрни копия от тотеми от древен Урал, които са пазители на дома и на мира. \"Русия е заинтересована в Европа да има мир, а не напрежение. Ние не сме войнствен народ\", заяви още Климов. На срещата присъстваха президентът Георги Първанов, водачът на листата на \"Коалиция за България\" за евровота проф. Боян Дуранкев, зам.-шефката на АБВ Любомир Ганчева, и шефката на младежката организация Пламена Заячка. Първанов подари на госта си снимка от 9 май 1992 г., на която Паметникът на съветския войн е зад желязна ограда и полиция, която не допускала гражданите до него за празника. \"Тържествата днес са свидетелство за трайната историческа памет на българите за освободителната роля на Русия. Тържествата трябва да ги има. Но е важно да прочетем и уроците на 9 май. Един от тях е, че трайната архитектура на ЕС и европейската безопасност днес не може да бъде построена без Русия\", заяви Първанов. Той определи срещата между АБВ и \"Единна Русия\" като израз на стратегическо партньорство. С тревога наблюдаваме новите предизвикателства пред Европа и човечеството и едно от тях е жестоката надпревара във въоръжаването, особено през последната година, заяви още Първанов. Той обясни, че и АБВ, и \"Коалиция за България\" са антивоенната сила на България - против разполагането на нови въоръжения на територията на страната, против гонката във въоръжаването, насочена срещу Русия и руските ни приятели. Надявам се след изборите да дойде времето за нов референдум, на който народът да се произнесе против разполагането на тези нови въоръжения на българската територия и против въвличането на страната ни срещу Русия, каза Първанов. Бъдещето на нашите икономически и културни отношения е неразривно свързано с реализацията на големите енергийни проекти, заяви пък Петков. В рамките на българското възпитание присъства цялата руска култура. Ние знаем и не забравяме, че цялата ни земя е напоена с руска кръв, каза пък проф. Боян Дуранкев. \"Трябва да възпитаваме децата ни, че развитието на Европа без Русия е невъзможно. Затова ще се постараем да предадем любовта ни към Русия на нашите деца и внуци\", допълни той и призова гостите си да предадат и те на внуците си любовта към България. Румен Петков пък предложи тази година, когато се честват 140 г. от установяването на дипломатическите отношения между България и Русия да се подготви специална културна програма с размен на ансамбли от двете страни.", "date": "2019.05.09", "title": "\"Коалиция за България\" и \"Единна Русия\": Санкциите срещу Русия са вредни за Европа"}
{"url": "https://www.24chasa.bg/novini/article/7443872", "text": "На 8 май оперативни служители и разследващи полицаи от ГД „Гранична полиция“, съвместно с полицаи от СДВР, извършиха претърсване и изземване на адреси в столицата. Това съобщиха от пресцентъра на \"Гранична полиция\". Задържани са четирима членове на организираната престъпна група – две жени и мъж български граждани от ромски произход, както и един индиец. Иззети са веществени доказателства. В отдел „Противодействие на контрабандата и престъпността през държавната граница“ в ГДГП от 2017 г. до настоящия момент се придобива, разширява и документира информация за организирана престъпна група за трафик на хора. Четиримата участници в тази група са набирали на територията на София жени от ромски произход, с които мъже от Индия и Пакистан да сключат фиктивни бракове. Жените са били примамвани с обещания за финансова изгода. Целта на пакистанците и индийците е била нелегална миграция чрез законови разрешителни режими въз основа на сключени бракове с гражданки от Европейския съюз. Сключването на браковете се е извършвало на територията на Република България, в страни от Западна Европа и в Република Кипър. Впоследствие чуждите граждани се регистрирали на адреси в съответните държави и кандидатствали за продължително пребиваване на територията на страни от Западна Европа, възползвайки се от сключените фиктивни бракове с българските гражданки. Жените, въвлечени в незаконната дейност, са принуждавани да съдействат на индийците и пакистанците пред съответните миграционни власти в различни страни – Австрия, Белгия, Дания и др. Четиримата участници в организираната престъпна група са привлечени в качеството на обвиняеми и задържани за 72 часа с прокурорско разпореждане. Процесуално-следствените действия продължават под ръководство на наблюдаващ прокурор от Специализираната прокуратура.", "date": "2019.05.09", "title": "Трима българи и индиец задържани от \"Гранична полиция\" за  трафик на хора чрез фиктивни бракове"}
{"url": "https://www.24chasa.bg/novini/article/7443870", "text": "\"Аз винаги съм казвал да се гласува за системните партии. Ако се изкажа за кого да гласувате, ще излезе партийна агитация. Ние стоим зад Манфред Вебер и ЕНП\". Това заяви  пред журналисти премиерът Бойко Борисов, който е в румънския град Сибиу за участие в Срещата на върха на държавните и правителствени ръководители на страните-членки на ЕС. \"Всяка една от партиите ще тръгне да търси мнозинства\", каза още Борисов. \"Аз нямам спор с президента. Давам отчет за всяка моя дейност, ако е против да се купят нови автобуси за децата или е против да се дадат пари за болницата в Ямбол, да излезе и да каже. Ако е против, че сме дали пари за някого, да излезе и да каже. Самото му изказване пак взе страна, защо трябва да му напомням и къде ходи на пленум. Случайно са се озовали негови хора в листата на БСП. Прави ни вече на кьорави. И за военното училище, аз се правя на джентълмен, казах, че ние заедно сме се постарали, днес той пак казва, че бил равноотдалечен\", коментира премиерът  \"Всяко негово изказване е в полза на опозицията\", продължи Борисов. \"Вчера ми каза колко се радвал за военновъздушното училище в Долна митрополия. Защо не го направиха, като беше мандатът на БСП. Ние си го направихме. Президентът отива на пленум на БСП и после казва, че е еднакво отдалечен и аз после като малоумен трябва да му отговарям. Не е. Аз виждам, че не е еднаквоотдалечен\", отсече премиерът. \"Колкото Плевнелиев беше еднакво отдалечен, толкова и Радев. Защо трябва да се правим на лицемери?\", попита Борисов. И завърши: \"Ние ще можем след 26 да се заяждаме, да видим какви са ползите\".", "date": "2019.05.09", "title": "Борисов: Ако Радев е против, че сме дали пари за болници и автобуси за деца, да излезе и да каже (Видео)"}
{"url": "https://www.24chasa.bg/novini/article/7444075", "text": "Кипърският президент Никос Анастасиадис обвини Турция в \"безпрецедентна ескалация на незаконните действия\" в Източното Средиземноморие, като заяви, че опитът на Анкара да извърши сондажи за газ в изключителната икономическа зона на Кипър е равносилен на \"нова инвазия\", предаде Асошиейтед прес. На неформална среща на лидерите на ЕС в централния румънски град Сибиу Анастасиадис потърси подкрепа, за да се противопостави на действията на Турция, предаде БТА. \"Това е наистина най-сериозното нарушение на суверенните права на Кипър от доста дълго време и ние сега сме изправени пред безпрецедентна ескалация на незаконните действия от страна на Турция в Източното Средиземноморие\", заяви кипърският президент по време на среща на Европейската народна партия /ЕНП/ преди срещата на върха на ЕС. \"По същество тези действия са равносилни на нова инвазия в Кипър от Турция след трагичните събития от 1974 г.\", подчерта той. Турция нахлу в Кипър през 1974 г. и окупира северната част на острова след неуспешен опит за преврат на поддръжници на обединението на Кипър с Гърция. Турската кипърска държава, създадена в северната част, е призната само от Анкара, която същевременно не признава Кипър. Турция твърди, че част от изключителната икономическа зона на Кипър съвпада с нейния континентален шелф. Говорителят на кипърското правителство Продромос Продрому заяви, че колегите на Анастасиадис от ЕНП \"са осъдили\" действията на Турция и са призовавали Анкара \"да се откаже от тези незаконни дейности\". Гръцкият премиер Алексис Ципрас, който говори при пристигането си на срещата на върха на ЕС, каза, че също ще повдигне въпроса, който е \"европейски въпрос, а не само кипърски\". Той добави, че \"международното законодателство не може да бъде нарушавано\". Според кипърските власти турският сондажен кораб \"Фатих\" в момента е закотвен на 68 километра северозападно от курорта Пафос, намиращ се в югозападната част на острова. Той е ескортиран от три спомагателни кораба и от турска военна фрегата, но още не е започнал сондажна дейност.", "date": "2019.05.09", "title": "Кипърският президент: Незаконните действия на Турция ескалират"}
{"url": "https://www.24chasa.bg/novini/article/7443566", "text": "Британка \"вкара\" в затвора за 4 години мъж, с който се срещала, защото осъзнала, че е била изнасилена от него, докато спяла. Тя успяла тайно да запише признанията му за случката и така доказала неговата вина. 21-годишната Джейд Бейли Рийкс осъзнава, че е била нападната от Хейдън Дейвис Патън, след като се събудила от дълбок сън и открила, че някои от дрехите й липсват, предава The Sun. Жената, която смело се отказва от своята анонимност, за да даде гласност на случая, първоначално не била сигурна дали полицията ще класифицира посегателството срещу нея като изнасилване, тъй като с 23-годишния мъж от Нюкасъл били в началото на своята връзка.  Но месец по-късно, когато той изтрил съобщения от телефона й, в които обсъждали атаката, Джейд вече била сигурна, че става дума за престъпление. Тя тайно записва с мобилния си телефон признания на Хейдън за това какво точно е направил с нея. Това осигурява на 21-годишната стабилни доказателства пред съда. В записа Патън заявява: \"Не знам защо го направих. Нямам обяснение\". На въпрос колко дълго е продължило всичко, той отговаря: \"Минута или ако не е било толкова, сякаш бях правил секс 20 минути\". \"Не знам дали е нормално да правиш това, докато спя. Не знам дали това е приемливо, защото ние сме заедно. Наистина не знам\", коментира самата Джейд след признанията на мъжа. \"Не е като да съм те докосвал\", добавя объркан Хейдън. \"Какво точно си правил тогава?\", пита 21-годишното момиче, а Патън й отвръща: \"Знаеш какво направих\". Двамата били съседи и се срещали от няколко седмици преди момента на атаката - 17 юли 2017 г. Ако Патън не бе изтрил текстовите съобщения от телефона на Джейд, те щяха да стигнат до полицията, когато момичето подава сигнал. За нощта на нападението 21-годишната споделя пред разследващите, че мъжът е казал, че е заключен и помолил да остане да приспи при нея.  \"Не бяхме спали заедно преди това и аз му казах: Нека е ясно, аз не искам да спя с теб. Когато се събудих обаче, видях, че дрехите ми са разсъблечени и веднага разбрах, че е правил секс с мен. Не можех да повярвам, че някой би направил нещо подобно. Бях в шок\", твърди жената. Тя записва обясненията на нейния приятел с телефона си, докато се вози в колата му на задната седалка, а той кара. По-късно представя записа на униформените като доказателство. В резултат на това Хейдън Патън се признава за виновен в изнасилването и е осъден на 4 години затвор. \"Тъй като беше минало някакво време, знаех, че имам нужда от нещо категорично, за да отида в полицията. Затова реших да го запиша. Толкова се радвам, че го направих, защото така той нямаше друг избор освен да се признае за виновен и нямаше нужда да давам показания. След случката той постоянно се опитваше да ме убеди, че това е нищо, че всичко е нормално и всички мъже го правели постоянно. Сега осъзнавам, че изобщо не е нормално. Беше си изнасилване\", казва момичето след процеса. Освен затвор на насилника е наложена и 10-годишна ограничителна заповед да не се доближава до жертвата.", "date": "2019.05.09", "title": "Жена е изнасилена от приятеля си, докато спи. Вкара го в затвора за 4 години"}
{"url": "https://www.24chasa.bg/novini/article/7444182", "text": "Цифровата програма за Западните Балкани, която вече реализираме, насърчава европейската интеграция на държавите от региона. България показа, че може да бъде лидер в определянето на цифровия дневен ред на ЕС по отношение на Западните Балкани и днешната конференция също го показва. Това заяви българският еврокомисар по цифровата икономика и общество Мария Габриел при откриването в София на \"Бизнес форум Балкани и Средиземно море\", организиран от Агенцията за развитие на човешките ресурси-клон Русе. Във форума участваха компании от сектора на информационните и комуникационни технологии от България, Кипър, Гърция, Македония и Албания, съобщиха от пресцентъра на Европейската комисия. \"Цифровите иновационни хъбове са изключително важни за сближаване на бизнеса в региона и за подкрепа за внедряване на иновации. Инициативата ни за стартъпите също вече е отворена към тези държави. Европейската седмица на програмирането и стажовете \"Цифрова възможност\" са други европейски инициативи, в които сега могат да участват и Западните Балкани. Всичко това засилва европейската перспектива пред региона. След историческото споразумение между шестте балкански държави за намаляване на таксите за роуминг оставаме фокусирани върху следващия етап - стартиране на процеса за намаляване на цените между Европейския съюз и Западните Балкани\", посочи още Мария Габриел. Тя открои и други важни направления на Цифровата програма за Западните Балкани, като подкрепата за разгръщане на цифрова инфраструктура, подобряване на свързаността, насърчаване на цифровите умения във всички възрасти.", "date": "2019.05.09", "title": "Мария Габриел: България показа лидерство в определянето на цифровия дневен ред на ЕС"}
{"url": "https://www.24chasa.bg/novini/article/7444191", "text": "Кметът на София Йорданка Фандъкова присъства на откриването на турнира по шахмат за незрящи за купата „София“, съобщиха от пресцентъра на Столична община. Турнирът се провежда под патронажа на столичния кмет за десета поредна година и в него участват състезатели от България, Румъния, Сърбия, Северна Македония, Гърция и Турция. Столичната община и фондация „Спортна София“ са партньор на Съюза на слепите в България в организирането на спортната проява. „Грижата за хората с различни физически затруднения включва осигуряване на услуги и среда, които да им помогнат да бъдат социално активни и да развиват своя потенциал, знания и умения.“ Като кмет на София разчитам изключително много на Съюза на слепите в България и на софийската организация, защото знам, че именно вие познавате най- добре предизвикателствата пред незрящите хора и от вас могат да дойдат най-работещите предложения за създаване на по-добри условия за хората. Кметът Фандъкова покани участниците в турнира на спортно събитие за хора с увреждания през май , организирано от фондация „Спортна София“ на Игликина поляна. Кметът Фандъкова получи плакет от организаторите. На събитието присъстваха председателя на съюза Васил Долапчиев , председателя на софийската организация на незрящите Асен Алтънов и Минчо Коралски – директор на Агенцията за хората с увреждания.", "date": "2019.05.09", "title": "Фандъкова откри турнир по шахмат на незрящи за купата „София“"}
{"url": "https://www.24chasa.bg/novini/article/7444193", "text": "Кметът на Истанбул Екрем Имамоглу, чийто мандат бе отнет, обещава \"революция\" в избирателните урни след спорната отмяна на резултатите от първите избори, съобщава АФП. Той разглежда предстоящите нови избори за кмет като \"битка за демокрация\". Това, което правим сега, е да водим битка за демокрацията, една мобилизация за демокрацията. Това ще намери израз в една революция, заяви Имамоглу в интервю за АФП, дадено в неговия щаб в истанбулския квартал Бейликдюзю. Ние ще започнем процес за засилване на демокрацията в Турция, изтъква той, цитиран от БТА. Висшата избирателна комисия /ВИК/ отмени в понеделник резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието Бинали Йълдъръм претърпя поражение от Екрем Имамоглу от опозиционната Народнорепубликанска партия. Имамоглу спечели вота с около 13 000 гласа преднина пред опонента си. ВИК се произнесе в полза на Партията на справедливостта и развитието /ПСР/ на президента Реджеп Тайип Ердоган, която оспорва резултата от изборите за кмет в Истанбул и твърди, че вотът е бил белязан от нередности. Отмяната на изборите бе критикувана от опозицията като \"преврат срещу урните\" и предизвика безпокойството на много западни страни. С това решение ВИК \"нанесе ужасен удар срещу демокрацията в Турция\", каза 48-годишният Имамоглу. Той посочи, че членовете на ВИК, гласували за отмяна на изборите, ще останат \"в историята като петно\". ВИК защити своето решение като изтъкна, че преброителите на бюлетини в някои избирателни секции не са били държавни служители, както изисква законът. Жителите на Истанбул ще гласуват отново за кмет на метрополията на 23 юни. Местните избори в Истанбул се превърнаха в битка за демокрация, посочи Имамоглу. Той добави, че разчита по време на втората си предизборна кампания \"да даде надежда на всички, като изпраща позитивни вълни и като проявява същото уважение\". На 23 юни Имамоглу ще се изправи отново срещу бившия премиер Бинали Йълдъръм, кандидат на управляващата партия. Докато привърженици на опозицията се опасяват от изборни измами по време на новия вот, Имамоглу уверява, че неговият лагер \"ще бъде много внимателен\" и \"ще води ожесточена борба\" за това изборите да бъдат честни. Часове след отмяната на резултата от изборите, Имамоглу призова своите поддръжници да не се отчайват. Той стартира кампания в социалните мрежи с хаштаг \"всичко ще бъде много хубаво\", който бързо се разпространи през последните дни. Това е доказателство, че Турция има вяра в демокрацията. Този народ ревностно пази своите свободи, подчертава Имамоглу. Наблюдатели смятат, че възмущението, последвало отмяната на първия вот, би могло да намери израз в демонстрации по модела на голямо антиправителствено движение през 2013 г. Това е несравнимо, отбелязва обаче Имамоглу. Има разбира се искане за зачитане на правата, но /да демонстрираме/ това не е нашият метод /.../ Ние ще се борим за демокрацията в урните, изтъкна той. Какъвто и да бъде изходът от предстоящите избори, Имамоглу още отсега бе издигнат в ранг на изявена фигура на опозицията. До степен, че някои биха го видели като съперник на Ердоган на следващите президентски избори, предвидени за 2023 г., отбелязва АФП. За момента нашата цел е кметството в Истанбул, казва Имамоглу. Ние искаме да ръководим Истанбул, да си върнем това, което вече спечелихме, добавя той.", "date": "2019.05.09", "title": "Кметът на Истанбул, чийто мандат бе отнет: Обещавам демократична революция"}
{"url": "https://www.24chasa.bg/novini/article/7444200", "text": "Аржентинските власти съобщиха, че депутатът Ектор Оливарес е бил прострелян днес в близост до сградата на Националния конгрес на Аржентина, предаде Асошиейтед прес. Оливарес и негов помощник са били простреляни от движещ се автомобил днес около 07:00 ч. местно време. Помощникът на Оливарес е починал. Депутатът е откаран в болница, предаде БТА. Ектор Оливарес е представител в долната камара на парламента от провинция Ла Риоха. Според аржентинската информационна агенция Телам убитият помощник на Оливарес се казва Марсело Ядон. Двамата мъже са били простреляни най-малко шест пъти.", "date": "2019.05.09", "title": "Простреляха аржентински депутат край сградата на Националния конгрес"}
{"url": "https://www.24chasa.bg/novini/article/7444274", "text": "Министерството на труда и социалната политика (МТСП) категорично възразява срещу фалшивите новини в социалните мрежи, с които се разпространяват неверни твърдения за подготовка на Закон за детето. Това съобщиха от пресцентъра на МТСП, цитирани от БТА. Към настоящия момент проект на подобен нормативен акт не съществува и не се подготвя. В тази връзка министерството отхвърля манипулативните внушения, че на социалните работници се дават нови правомощия да \"отнемат деца\". Основният приоритет в тяхната работа е децата да се отглеждат от своите майки и бащи. В тази връзка се осъществяват редица дейности за подкрепа на семействата и повишаване на родителския капацитет чрез осигуряването на подходящи социални услуги, оказване на финансова подкрепа и др. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1733 деца са останали да живеят в своето родно семейство, посочиха от МТСП. Противопоставяме се и срещу фалшивите новини и спекулативните интерпретации, свързани с проекта на Националната стратегия за детето, които разпалват неоснователни страхове сред родителите, е посочено в съобщението. От Министерството припомнят, че работата по документа е спряна. Сред основните му цели не е \"децата да се разделят от своите семейства\", а да се оказва подкрепа на родителите, за да могат да осигурят най-добрата среда за отглеждането на своите деца, отбелязаха от МТСП.", "date": "2019.05.09", "title": "Министерство: Социалните няма да имат нови пълномощия да отнемат деца"}
