{"url": "https://www.24chasa.bg/novini/article/7884701", "text": "      Бизнесменът Цветомир Котев, от колата на когото задигнаха 140 хил. лв. в петък, докато сменя спукана гума, е догонил крадеца секунди след удара и дори го е питал къде са парите. Това стана ясно в понеделник, когато задържаният Свилен Николов беше доведен в Софийския районен съд. Плячката обаче не е открита. Издирва се съучастник на Николов, който има условна присъда за кражба. Дръзката кражба стана в 12,10 ч в петък. Малко преди това Цветомир Котев посетил офис на банка. Там, в трезор държал сумата от 120 хил. лв. и 10 хил. евро. Парите били за семейния бизнес на Котев. След това седнал зад волана на колата си, паркирана пред банката, и потеглил по бул. “Витоша” към бул. “България”. Усетил, че задната му дясна гума е мека. Отбил по ул. “Хан Пресиян”, където може да спре и да я провери. Огледал е, нямало коли и хора до него. Гумата била срязана. Извадил от багажника спрей за лепене и започнал да ремонтира гумата. Докато работил, чул трясък от затваряща се врата на черно Ауди А6, паркирано пред неговата. Тогава се затичал от другата страна на субару-то си и видял, че пликът с пари от предната седалка го няма. В същия момент аудито потеглило. Котев веднага се качил в колата си и потеглил след него. Отворил прозореца и изкрещял: “Къде са парите?”. Аудито спряло, от него слязъл мъж, който сърдито казал: “Провери ме”. Цветомир Котев се обадил в полицията и съобщил за кражбата на крупната сума. Тогава започнало разследване. записи от камерите пред банката запечатали същото ауди, което преследвал и бизнесменът. Така станало ясно, че 41-годишният бандит Свилен Николов е замесен в престъплението. Колата, която шофирал, била с македонска регистрация, както съобщи “24 часа” още в петък. Бандитът е имал съучастник, вероятно чужденец, който е избягал с парите. Свилен Николов ще остане в ареста, решиха магистратите. Ако вината му бъде доказана, ще лежи в затвора от 3 до 15 години. Жертвата на престъплението развива успешен бизнес с внос на машини за производство на вино. Имат складова база в “Илиянци”, която са разширявали. Клиенти са им едни от най-големите винарски изби в България.", "date": "2019.11.18", "title": "Бизнесменът, от чиято кола отмъкнаха 140 бона, догонил крадеца и го питал къде са парите"}
{"url": "https://www.24chasa.bg/novini/article/7884433", "text": "Руският газов гигант \"Газпром\" е изпратил официално писмо до Украйна, в което предлага или едногодишно удължаване на настоящия договор за доставка на газ на страната за собствена употреба и за транзит към Европа, или да бъде подписано ново споразумение за срок от 12 месеца. Това обяви в понеделник руският износител на природен газ, предаде Ройтерс. Настоящото 10-годишно споразумение между Русия и Украйна, което стана повод за спорове откакто Москва анексира Крим през 2014 година, изтича на 31 декември. Русия се нуждае от време, за да завърши изграждането на газопроводите, заобикалящи Украйна, за да продължи да изнася природен газ за Европа, без доставките да преминават през украинска територия. Ройтерс напомня, че без каквото и да е удължаване на съществуващото споразумение, хиляди домакинства на стария континент са изложени на риск от недостиг на газ през зимния отоплителен сезон, съобщава  . Предварително условие за предложената сделка е да бъдат оттеглени правните претенции и насрещни искове, внесени в международни арбитражни институции, както и да бъдат прекратени всичките съдебни спорове между двете страни. На този етап няма коментар от страна на украинската енергийна компания \"Нафтогаз\". Преди това украинската страна настояваше, че предпочита сигурността на една дългосрочна сделка и няма да се съгласи на краткосрочно споразумение, от което се нуждае Москва. \"Нафтогаз\" заяви нееднократно, че ѝ се дължи обезщетение за това, че \"Газпром\" не изпомпва определен обем газ годишно през Украйна и плаща твърде малко за газта, която транспортира през газопроводите на страната. Руският президент Владимир Путин заяви преди време, че арбитражните претенции по сделката трябва да бъдат отменени, като ги нарече \"глупост\". През миналата година \"Газпром\" достави на Европа повече от 200 милиарда кубически метра газ, от които 87 милиарда кубически метра през Украйна, осигурявайки по този начин на Киев ценен транзитен доход. По-рано днес от Кремъл пък потвърдиха, че руският президент Владимир Путин ще участва в четиристранна международна среща на високо равнище в Париж на 9-и декември с участието на лидерите на Франция, Германия и Украйна в опит да бъде ускорен процесът по намиране на решение за кризата в Източна Украйна. В Брюксел бяха проведени няколко кръга от газовите преговори, но засега срещите не успяха да дадат осезаеми резултати.", "date": "2019.11.18", "title": "\"Газпром\" предложи краткосрочна газова сделка на Украйна"}
{"url": "https://www.24chasa.bg/novini/article/7884447", "text": "Лидерът на Партията на европейските социалисти (ПЕС) – Сергей Станишев, отново иска да застане начело на БСП. Това каза зам.-председателят на партията Кирил Добрев, предаде  . Фокус в разговора с него беше разделението в БСП и вътрешната опозиция, която отново разкритикува управлението на левицата заради резултатите на местните избори. „Да каже: „Аз искам да съм новия лидер на БСП, аз ще се явя в предстоящата кампания. В нея ще ви покажа как нещата трябва да станат. Мандатът ми в ПЕС приключва, БСП върви нагоре и е нормално пак да искам да се яхна върху нея и да се кача на власт”, каза още Добрев. \"Това са най-откровените думи, които може да каже Станишев. Аз съм убеден, че той отново иска да бъде лидер на БСП и във всичките му изказвания прозира само това”, коментира още той.", "date": "2019.11.18", "title": "Добрев: Станишев иска пак да оглави БСП"}
{"url": "https://www.24chasa.bg/novini/article/7884457", "text": "Жената на бизнесмена Димитър Барбуков - Весела, е помогнала на хора, които са се преобърнали с кола край Земен. За случката разказа самата тя в профила си във фейсбук, споделяйки и снимки от инцидента. Всичко е един миг. Хора, моля ви, карайте умно!!! Докато вадех хората от колата и докато видя, че са живи. Остьр завой, мокра настилка и колата пред очите ми полетя\", написа тя и не забрави да благодари на всички, които са помогнали: Благодаря на всички, които спряха и помогнаха, благодаря за безупречните и бързи реакции на Полиция и Бърза помощ... И благодаря на Бог, че и двамата пътуващи в колата са живи и здрави! \"Днес преживях много тежък и стресиращ момент. Свидетел бях на тежка катастрофа, слава Богу без жертви! Кръв, мъка, трагедия, смърт .... толкова ли е трудно да сме нормални? Катастрофа на пътищата- никаква изненада, разбира се! Хора, съвземете се как карате! Мола ви да започвате мислене по темата! Голям абсурд е всеки ден простотии и загубени животи! За нищо! Това просто е ужасТно!\", завършва Весела.", "date": "2019.11.18", "title": "Кола се преобърна край Земен, Весела Барбукова помогнала за изваждането на хората (Снимки)"}
{"url": "https://www.24chasa.bg/novini/article/7884459", "text": "Руската полиция задържа в Москва днес двама екоактивисти, след като те пуснаха в Москва река край Кремъл огромен надувен кит косатка, за да призоват властите да защитят изчезващия вид, съобщиха протестиращи, цитирани от Ройтерс. Природозащитната организация \"Грийнпийс\"каза, че тя стои зад днешната акция с цел да призове властите да забранят залавянето на китове за образователни или културни цели, след като десетки белуги (друг вид кит) и косатки бяха уловени м.г. и продадени на водни паркове или аквариуми в Китай, предаде БТА. Каузата за защита на заловените големи морски бозайници придоби особена актуалност, когато се разкри, че те са държани в пренаселени малки водни басейни в руския Далечен изток, които екоактивистите нарекоха \"затвори за китове\". След като се надигнаха шумни протести, китовете бяха пуснати обратно в морето. При днешната акция в Москва екозащитниците се качиха на надувна лодка във вид на кит и загребаха по Москва река, носейки лозунга: \"Благодаря, че ни пуснахте на свобода, не ни хващайте повече\". Руското вътрешно министерство не отговори веднага на искането за коментар след арестите. По-късно единият от задържаните - фоторепортер от \"Новая газета\", бе освободен.", "date": "2019.11.18", "title": "Арестуваха екоактивисти в Русия, пуснали огромен надувен кит в р. Москва (СНИМКИ)"}
{"url": "https://www.24chasa.bg/novini/article/7884449", "text": "Агенция \"Пътна инфраструктура\" (АПИ) не е възлагала изпълнението на никакви дейности край река Вит. Там няма обекти, свързани с изграждането на участък от АМ \"Хемус\". Агенцията прави това уточнение по повод запитване от медии по сигнал от Сдружение \"Балканка\"Балканка\" сигнализира, че незаконно се вади баластра от река Вит и районът е пред екокатастрофа. Неправителствената организация разпространи видео със заснетите нарушения. Районът на река Вит на Боаза при Български извор е пред екологична катастрофа, предупреди инж. Димитър Куманов от \"Балканка\". \"Ние сме \"за\" това да се строят магистрали, но първо трябва да се спазват законите и да се пази максимално природата\", каза Куманов пред БНР. Проверката с констатациите на сдружение \"Балканка\" е направена по сигнал на живеещите в района, които не вярват на институциите. От МОСВ обаче твърдят, че няма никакви нарушения. Затова докладът от проверката на \"Балканка\", който вече е изпратен до премиера Бойко Борисов, ще бъде предоставен и на Европейската комисия. За събота е планиран протест на увреденото място\", каза Куманов, цитиран от  В момента дружеството \"Автомагистрали\" извършва изкопи, насипи, водостоци и селскостопански подлези в участък 1 - между 94-ти и 96-ти км. Изгражданите насипи със скален материал са от кариери за инертен материал, с които дружеството има договор за доставка. В тази връзка опитите за внушение, че в изграждането на трасето се влага баластра от р. Вит са неверни. \"Автомагистрали\" ЕАД не разполага и не e искала разрешение за добиване на баластра от Вит. По повод сигнала от Сдружение \"Балканка\" АПИ ще изиска допълнителна информация от компетентните институции РИОСВ и Басейнова дирекция \"Дунавски район\".", "date": "2019.11.18", "title": "АПИ за твърденията за екокатастрофа: Не сме възлагали никакви дейности край река Вит"}
{"url": "https://www.24chasa.bg/novini/article/7880246", "text": "Съд отмени присъдата на д-р Валентин Павлов, зъболекар и бивш депутат от Реформаторския блок в 43-ото НС. На 30 април 2018 г. той бе признат за виновен, че е причинил по непредпазливост смъртта на 14-годишния Алекс и получи 3 г. условно. Преди дни обаче Софийският апелативен съд отмени решението. Наред с оневиняването на Павлов съдиите Калин Калпакчиев, Камен Иванов и Владимир Астарджиев намалиха наказанията на останалите 2-ма подсъдими - на съпругата на Павлов - Венета, управител на клиниката, в която става трагедията с детето, и на анестезиоложката д-р Йоанна Филипова. Вместо по 3 г. условно те получиха по 1 с 5 г. изпитателен срок. Отменена бе и забраната на всички да работят по професията си за петилетка напред. “Решението не ни изненада, то ни втрещи. Това е подигравка с паметта на детето и с нас, родителите. Бяхме посечени от съда”, казва Валери Захариев, баща на починалото момче. Той твърди, че е можело синът му да бъде спасен, ако в стоматологичната клиника на Павлови са реагирали адекватно и навреме. Момчето умира на 14 юни 2016 г. след операция на киста на зъб с пълна упойка, която предизвиква малигнена хипертермия - синдром на скелетната мускулатура. Тя се отключва при употребата на 5 медикамента, един от тях - “Севоран”, и е рядко срещано състояние, при което пулсът се ускорява рязко, а температурата се покачва. Алекс отива с майка си в клиниката на Павлови в столичния кв. “Дианабад” по препоръка на зъболекарка, която работи там, но и в Перник. На панорамна снимка тя забелязва сянка между 33-и и 34-и зъб на долната челюст на момчето и допуска, че е киста. Майката на Алекс и д-р Павлов са съученици. Стоматологът ѝ казва, че трябва да се извадят корени, останали от млечни зъби, и кистата. Предлага операцията да е с пълна упойка, “нова и безопасна”, при която детето “ще заспи за кратко и няма да усети нищо”. “Не ѝ е разяснил какви рискове има, излъгал я е, че упойката е напълно безопасна. За риска от “Севоран” не се споменава никъде\", обяснява Валери. Преди операцията жена му попълва декларация за “информирано съгласие” и въпросник за детето. Отбелязва, че то има бронхит, но не и други заболявания и алергии. А също, че като малък Алекс е имал гърчове. На въпрос на д-р Филипова дали случаят е бил единствен и имало ли е лечение, майката отговаря, че не се е повтарял и не се е налагало на ходят на лекар. В 14,15 ч Алекс е вкаран в операционната. Поставен му пулсометър за следене на жизнените показатели и абокат на ръката. Д-р Павлов му слага и местна упойка. Изчаква 10-ина минути да подейства, а после изважда корените на няколко млечни зъба и премахва кистата. Приключва към 15 ч и излиза. Трябвало да се изчака да спре кървенето, за да може негова колежка да продължи лечението. Към 15,15 ч апаратът в стаята започва да “пищи”. Алекс вдига температура до 39,7 С, получава тахикардия - 152 удара на сърцето в минута, дишането му е затруднено, повишено е отделянето на въглероден диоксид. Анестезиологът спира подаването на упойката и иска лед, за да охлади тялото на момчето. Поставя медикаменти, за да го изведе от упойката. На помощ идва доктор от съседен бокс. Съмненията са, че е настъпила малигнена хипертермия. Единственият антидот срещу нея е лекарството “Дантролен”, но в клиниката не разполагат с него. Решава се момчето да бъде закарано в “Пирогов”. Около 15,40 ч д-р Павлов се свързва по телефона с професорка от института за спешна помощ. Обажда се за частна линейка. С тръба в устата момчето е качено във “Фолксваген Транспортер” с носилка, кардиологичен стол и кислородна система, но без монитор за следене на жизнените показатели. Алекс е вкаран в шокова зала без пулс и сърдечна дейност, с ригидна мускулатура и центрирани зеници. Екипът в “Пирогов” се бори повече от час за живота му, но той умира в 17,05 ч от остра дихателна и сърдечно-съдова недостатъчност. По-късно експертиза сочи, че тя е можело да бъде предотвратена само ако още в първите минути е сложен “Дантролен”. “Оставили са детето ми да агонизира 35-40 минути Професорка от “Пирогов” каза, че ако е закарано своевременно там, е имало шанс да живее. Д-р Павлов е ръководил целия екип, за мен той е отговорен. Не се е обадил на тел.112. Извикана е частна линейка, за да се прикрие точния час на транспортирането на детето. Закарано е в “Пирогов” без документи, все едно е намерено на улицата”. Според бащата при други 2 случая на малигнена хипертермия в Пловдив и София лекарите реагирали “светкавично” и пациентите били спасени. Подобен инцидент имало пак в клиниката на Павлови през 2018 г., но тогава детето е извадено от упойката. В момента районната прокуратура води разследване по случая за лекарска грешка, но до обвинения още не се е стигнало. Според прокуратурата в случая с Алекс е имало подценяване на ситуацията. Липсвала организация как да се набави “Дантролен” и информация в кои болници е наличен. Павлов не изискал задължителни консултации с кардиолог, педиатър и алерголог. Според защитата това е нямало да помогне и не е в причинно-следствена връзка със смъртта на детето. В съда се спори дали момчето е имало непреодолим страх от зъболекари, който да налага пълна упойка, или тя е предпочетена заради очакванията в устата да се събира много кръв. Алекс имал силен страх от зъболекар на 3-4 г., но няма доказателства това да е продължило. Според защитата на Павлов момчето не било “лекувано системно с години” и това можело да се обясни със страха от зъболекари. Мотивите на апелативния съд за отмяна на присъдата на Павлов се окачват до месец. Според юристи вероятно е приета една от тезите, че лекарите не са сбъркали с прилагането на упойката, а има пропуски в организацията по спасяването на пациента. 36 минути продължили опитите момчето да бъде извадено от упойката в клиниката, а до приемането му в “Пирогов” минал около час. Дантроленът обаче е ефикасен само в първите 15-20 минути, става ясно от мотивите на първия съд, гледал делото. След трагедията Павлов твърдеше, че детето е било откарано в “Пирогов” със запазени жизнени функции, но магистратите не потвърждават това. Павлов, съпругата му и колежката им твърдят пред съда, че не са нарушили медицинските стандарти. Защитават ги 5-има адвокати. Една от тезите им е, че става въпрос за “нещастен случай” и “случайно деяние”, което не може да се предвиди, защото малигнената хипертермия се появява изключително рядко и не се открива с обичайните изследвания. Нужна е мускулна биопсия и изследвания за генетична предразположеност, които се правят само в 2 държави. Тази теза например е развита в съда от адвокат Людмил Рангелов, но пред \"24 часа\" той отказа да коментира последните присъди по делото, поне докато не види мотивите. Прокуратурата вече е внесла протест във Върховния касационен съд срещу решението Павлов да бъде оправдан. Той бе кандидат-депутат и водач на листата на “Реформаторски блок - Глас народен” в Перник. Разследването за смъртта на Алекс стана причина през 2017 г. главният прокурор Цацаров да поиска имунитета на Павлов и той си го даде. Родителите на Алекс казват, че ще търсят “възмездие за детето си”, докато са живи. “Имаме въпроси, които ни разяждат отвътре, но лекарите не искат да говорят с нас. Ако ме убедят, че във всеки един момент са направили това, което трябва, ще наведа глава и ще приема съдбата си”, казва бащата на Алекс. Предотвратяването на смъртта на Алекс е било възможно, ако е бил приложен “Дантролен” в първите минути след възникване на малигнената хипертермия. Това е становището на трима експерти, разпитани по делото. Те посочват, че има особен режим за този медикамент. Той не се продава в аптеките. Внася се само от здравното министерство и се купува по специален ред от болниците, но не е разрешен за използване и държане в местата за извънболнична помощ (с такъв статут е денталната клиника на Павлови). Прилага се у нас от 30 г., като практиката била да се взема от едно лечебно заведение в друго. Медикаментът е определен с решение на европейската комисия за “продукт сирак”.", "date": "2019.11.18", "title": "Бащата на починало при операция на зъб момче: Съдът ни посече"}
{"url": "https://www.24chasa.bg/novini/article/7884532", "text": "Българският Наказателен кодекс се нуждае от спешни изменения в частта „Престъпления против интелектуалната собственост“, за което е необходим експертен опит, но и политическа воля. Това общо становище са застъпили главният прокурор Сотир Цацаров, завеждащият отдел „Специализиран“ във ВКП Румяна Арнаудова и прокурорът от този отдел Илона Кръстенякова. Днес те се срещнаха с делегация, водена от координатора на правителството на САЩ по въпросите на защитата на интелектуалната собственост Вишал Амин. Обсъдено бе сътрудничеството между правоохранителните органи на България и САЩ при разследването на тези престъпления, съобщиха от ВКП. Вишал Амин бил запознат с предприетите от българската прокуратура действия в тази насока – издаване и актуализиране на указания за разследването на престъпления против интелектуалната собственост, създаване на мрежа от прокурори, отговорни за тези разследвания на територията на цялата страна, както и провеждане на обучения с такава насоченост. В резултат на това, е постигнато двойно увеличение на образуваните досъдебни производства с такъв предмет – при 79 за 2018 г., само за първите 9 месеца на 2019 г. те са 147, уточниха от прокуратурата. През 2019 г. за първи път са постигнати осъдителни присъди с налагане на наказание лишаване от свобода на 16 души. На срещата е била представена подробна информация за последните действия на прокуратурата, МВР, ГДБОП и НАП срещу нелегални кабелни оператори. Длъжността „Координатор на Правителството на САЩ по въпросите на защитата на интелектуалната собственост“ е създадена с акт на Конгреса през 2008 г. Координаторът действа като главен орган на изпълнителната власт към президента на САЩ, който отговаря за провеждането на политиката на американското правителство за защита на интелектуалната собственост и противодействие на нелегалното пиратство. Назначението на Вишал Амин на тази длъжност е потвърдено от Сената на САЩ през август 2017 г.", "date": "2019.11.18", "title": "НК се нуждае от спешни промени за\nпрестъпленията срещу пиратството"}
{"url": "https://www.24chasa.bg/novini/article/7884527", "text": "В понеделник администрацията на президента Тръмп издаде ново 90-дневно лицензионно удължаване, което позволява на американските компании да продължат да работят с китайската \"Хуавей\" (Huawei Technologies Co Ltd), като в същото време американските регулатори все още изработват правила за далекосъобщителните фирми, които представляват риск за националната сигурност на САЩ. След като добави \"Хуавей\" към своя икономически \"черен списък\" през май, позовавайки се на проблеми с националната сигурност, Министерството на търговията на САЩ позволи да китайската компания да закупува някои стоки, произведени от САЩ, посредством серия от 90-дневни лицензионни разширения с цел да се сведат до минимум проблемите на клиенти на китайската фирма, много от които поддържат мобилни и интернет мрежи в американската провинция, съобщава  С днешното си решение Министерството на търговията на САЩ потвърди информацията на агенция Ройтерс за удължаване на предоставената лицензия на \"Хуавей\" с нови 90 дни. Новината парира първоначалния негативен старт на пазара на акции на Уолстрийт, като индексът DJIA вече нараства с около 20 пункта към нов рекорден връх от 28 030,22 пункта, а широкият индекс S&P500 - с 0,03% към нов исторически връх от 3 121,48 пункта. Технологичният индекс Nasdaq Composite пък ограничи голяма част от първоначалното си понижение и вече се търгува с едва 0,06% под петъчния рекорден връх от 8 540,83 пункта.", "date": "2019.11.18", "title": "САЩ предостави на \"Хуавей\" ново 90-дневно удължаване на лицензa"}
{"url": "https://www.24chasa.bg/novini/article/7884586", "text": "79- годишен пешеходец е загинал при пътен инцидент в Горна Оряховица, съобщиха от ОДМВР - Велико Търново. Произшествието е станало около 17,00 ч. По първоначална информация лек автомобил БМВ, управляван от 23-годишен водач, е блъснал пресичащия в близост до пешеходна пътека възрастен мъж. Старецът е починал на място. Движението в района е затруднено. Причините са в процес на изсняване. По случая е започнато досъдебно производство.                                                                                                                                                                                                                                                                           ", "date": "2019.11.18", "title": "Младеж с БМВ уби 79-годишен пешеходец в Горна Оряховица"}
{"url": "https://www.24chasa.bg/novini/article/7884599", "text": "Унищожаването на т.нар. дъждовни гори в бразилска Амазония през тази година е достигнало връхна точка за последните десет и повече години. Това сочат данни на бразилската агенция за космически изследвания, огласени днес и цитирани от Ройтерс. Според агенцията за 12-те месеца до юли 2019 г. обезлесяването е обхванало 9752 квадратни километра, повишение от 29,5 на сто. По-голямата част от този период съвпада с управлението на десния президент Жаир Болсонаро, който е благоразположен към икономическото развитие на Амазония, предаде БТА. Това е най-високото годишно равнище в обезлесяването на обширната област от 2009 г. насам, което засилва натиска за промени в екологичната политика на администрацията на президента. В коментар за огласените днес данни министърът на околната среда Рикардо Салес каза пред репортери, че правителството ще предприеме срещу увеличаващото се обезлесяване редица мерки, вкл. силови, подпомогнати от сателитни снимки с висока резолюция. Той добави, че ще се срещне с губернаторите на щатите в Амазония, за да обсъдят тактиката за борба с проблема. По думите му новите числа показват, че е необходима нова стратегия за устойчивото икономическо развитие на Амазония.", "date": "2019.11.18", "title": "Обезлесяването в бразилска Амазония - с рекордно ниво от 11 г. насам"}
{"url": "https://www.24chasa.bg/novini/article/7884621", "text": "Турция отново заплаши да възобнови трансграничната операция \"Извор на мира\" в Сирия, ако кюрдските формирования Сили за защита на народа не изведат бойците си от турско-сирийската граница. Това заяви днес министърът на външните работи на Турция Мевлют Чавушоглу, предаде ТАСС, цитирана от БТА. САЩ и Русия не направиха необходимите стъпки. Ако териториите не бъдат изчистени /от кюрдски формирования/, то ние отново ще започнем операцията, заяви Чавушоглу, цитиран от вестник \"Йени шафак\". По думите на Чавушоглу Анкара трябва задължително да се избави от терористичната заплаха.", "date": "2019.11.18", "title": "Чавушоглу: Турция е готова да възобнови военната операция в Сирия"}
{"url": "https://www.24chasa.bg/novini/article/7884673", "text": "Съдът остави в ареста 41-годишния С. Николов, отмъкнал плик с пари от лек автомобил в София.  . Преди дни бизнесмен се оплака, че е взел 140 хиляди лева от банков трезор. След това потеглил с колата си, но усетил, че има проблем, предаде  . Когато слязъл да провери, се оказало, че гумата на автомобила е срязана. Именно тогава парите били откраднати. Потърпевшият разпознал обирджията, твърди прокуратурата. Според защитата обаче, срещу арестувания няма доказателства. От Софийска районна прокуратура обясниха, че активните действия по разследването продължават.", "date": "2019.11.18", "title": "Оставиха в ареста мъжа, отмъкнал от кола плик със 140 хил. лв."}
{"url": "https://www.24chasa.bg/novini/article/7882006", "text": "Суматрански тигър уби селски жител и рани къмпингуващ турист при две отделни нападения в индонезийската провинция Южна Суматра, предаде ДПА. Убитият от хищника мъж режел дърва в кафеена плантация в областта Лахат в неделя, когато бил нападнат. Предишния ден тигър се нахвърлил и ранил къмпингуващ турист в същия район. Местните власти предполагат, че двете нападения са дело на един и същ екземпляр. Те са били извършени недалеч едно от друго, информира БТА. Суматранският тигър е единствения представител на подвида в Индонезия, след като преди години изчезнаха от лицето на Земята тигрите от Бали и Ява. Сега в дивата природа живеят около 400 екземпляра, като тяхната популация в Суматра рязко намалява заради бракониерството и загубата на естествен хабитат поради изсичането на горите. На тяхно място се засяват плантации за палмово олио.", "date": "2019.11.18", "title": "Тигър вилнее на остров Суматра, уби фермер, докато сече дърва (Обновена)"}
{"url": "https://www.24chasa.bg/novini/article/7884695", "text": "Най-малко трима души бяха убити при масова стрелба в магазин на „Уолмарт“ в Дънкан, Оклахома, съобщава Спутник, позовавайки се на местните власти. Няколко други са ранени, според местните медии. Град Дънкан, където се е случил инцидентът, се намира на 130 километра южно от столицата на щата, Оклахома Сити. Полицията и Спешна помощ са се отзовали на сигнал от „Уолмарт“ на магистрала 81 за стрелба. Извършителят, който бил облечен в черни дрехи, открил огън вътре в магазина. Според доклади, цитиращи местната полиция, стрелецът е убит, информира БГНЕС. След първоначалните съобщения за стрелба, училищата в Дънкан бяха затворени, но няколко часа по-късно отново се върнаха към нормален работен процес. „Посетители няма да бъдат приемани, докато полицията не съобщи, че е безопасно“, се казва в съобщение на полицията. Това не е първата масова стрелба в магазин на „Уолмарт“. На 3 август въоръжен мъж откри стрелба в магазин на „Уолмарт“ в Ел Пасо, Тексас, убивайки 22 души и ранявайки 24.", "date": "2019.11.18", "title": "Трима убити при стрелба в Оклахома"}
{"url": "https://www.24chasa.bg/novini/article/7884743", "text": "Холандски съд осъди днес на 10 години затвор пакистанец по обвинение в подготовка на терористично нападение срещу Герт Вилдерс, депутат и отявлен противник на исляма, предаде Асошиейтед прес, цитирана от БТА. Окръжният съд в Хага произнесе по-тежка присъда, въпреки че прокуратурата искаше шест години. Съдиите мотивираха решението си с няколко обстоятелства, включително непроменените намерения на подсъдимия да убие Вилдерс. В присъдата се посочва, че 27-годишният пакистанец, чието име не е огласено, е пристигнал в Холандия през август м.г. с цел да убие Вилдерс. Мотивът на мъжа било състезание за карикатура на пророка Мохамед, обявено от крайнодесния холандски политик. Впоследствие състезанието бе отменено, припомня АП, цитирана от БТА. Агенцията отбеляза, че смъртните заплахи са част от всекидневието на Герт Вилдерс. Той от години живее в обезопасена къща под денонощна охрана.", "date": "2019.11.18", "title": "Холандия осъди пакистанец, планирал убийството на крайнодесен депутат"}
{"url": "https://www.24chasa.bg/novini/article/7884106", "text": "Специалисти от Европейската космическа агенция /ЕКА/ изучават възможностите за поставяне на астронавтите в условия на хибернация при бъдещи продължителни полети до други планети, предава Асошиейтед прес. Мисии със забавен метаболизъм на екипажите ще смалят значително размерите на космическите кораби. Специалистите от ЕКА разглеждат възможностите за полет до Марс с хибернация на астронавтите, съобщава БТА. Все още учените не са намерили начин да забавят човешкия метаболизъм до нивата, при които животните изпадат в зимен сън. Но по думите на ръководителката на изследователския екип Дженифър Нго-Ан подобна идея не се разглежда като невъзможна. Тя припомни, че такива методи вече се използват в медицината за спасяване на жертвите на травми. Едно от предизвикателствата е как да се конструира космически кораб, който да се движи автономно докато екипажът, зареден с допълнителни телесни мазнини преди полета, ще спи в повечето време от 180-дневното пътешествие до Марс.", "date": "2019.11.18", "title": "Европейската космическа агенция обмисля хибернация на астронавтите при бъдещи полети"}
{"url": "https://www.24chasa.bg/novini/article/7884046", "text": "Над 1350 мигранти и бежанци са пристигнали на гръцки острови в Егейско море между петък и понеделник сутринта, съобщи гръцката брегова охрана, предаде Бета. Бреговата охрана е задържала 658 мигранти от петък, а други 730 самостоятелно са достигнали бреговете на гръцки острови в Егейско море. В началото на октомври гръцкото правителство обяви, че постепенно ще прехвърли 20 000 мигранти от островите на континенталната част на страната, за да подобри ситуацията в препълнените лагери на островите. Над 32 000 мигранти живеят в тежки условия в пет лагера на островите, чийто капацитет е за 6200 души, информира БТА. Хуманитарната организация Лекари без граници потвърди в събота, че бебе на девет месеца е починало от дехидратация в лагера Мория на остров Лесбос.", "date": "2019.11.18", "title": "1350 мигранти са пристигнали на гръцки острови за 2 дни"}
{"url": "https://www.24chasa.bg/novini/article/7884129", "text": "Миниатюрна книжка, написана в юношеските години от писателката Шарлот Бронте, беше продадена на търг в Париж за 862 446 долара, предаде Ройтерс. Купувач се оказа британски музей, след като инициативата за покупката и участие в търга беше стартирана от актрисата Джуди Денч. Бронте сътворява непубликувания ръкопис през 1830-а, когато е 14-годишна .Той е не по-голям от кибритена кутийка. Лотът беше закупен от Музея на сестрите Бронте, който е обзаведен в дома от детството на писателката в Хауърт, Западен Йоркшър. Джуди Денч, която е доайен на британското театрално и филмово изкуство и е почетен председател на Бронте обществото призова да бъде закупена малката книжка и да бъде върната в дома й в Хауърт. Тя организира дарителска акция за целта. Ръкописът съдържа 4000 хиляди ситно изписани думи. Той беше излаган на търг само веднъж преди това - преди осем години. Тогава музеят в Хауърт не можа да се сдобие с него и лотът попадна в частна колекция. След това управата иницира дарителска кампания за закупуването на ръкописа, която събра близо 85 хиляди британски лири. Те бяха прибавени към друг съществуващ фонд и така беше осъществена покупката на търга в Париж. Бронте е написала 6 малки книжки. Пет от тях са оцелели, като всички те вече са притежание на музея на писателката в Хауърт.", "date": "2019.11.18", "title": "Миниатюрна книга на Шарлот Бронте е продадена на търг за над 860 хил. долара (СНИМКИ)"}
{"url": "https://www.24chasa.bg/novini/article/7884128", "text": "Министърът на икономиката Емил Караниколов се срещна с Херо Мустафа, извънреден и пълномощен посланик на САЩ, съобщи  . В рамките на срещата министър Караниколов запозна участниците с възможностите за инвестиции в България, като акцентира на доброто икономическо състояние у нас. Той бе категоричен, че нашата страна желае да развива активно икономическите отношения между двете страни. „Традиционно добрите двустранни връзки в търговската област, както и благоприятните пазарни възможности на Съединените американски щати правят Вашата страна перспективен външноикономически партньор на България“, каза министърът. По негови думи през 2018 г. двустранната ни търговия със САЩ нараства с 36%, като надхвърля 975 млн. щ.д. и превишава предишната пикова стойност на взаимната търговия от 2006 г., а за първото полугодие на 2019 г. стокообменът между двете страни е 412 млн. щ.д. според предварителните данни. В рамките на разговора беше поставено и началото на активен диалог за реализирането на конкретни мерки за стимулиране на двустранните отношения. Една от очертаните възможности е организирането на бизнес посещение, което ще се проведе през декември тази година, както и срещи на американски фирми с българските работодателски организации. Посланик Херо Мустафа изрази благодарност за предоставената информация и увери, че очаква в най-скоро време разширяване на сътрудничеството и установяване на нови партньорски връзки между бизнесмени от двете страни.", "date": "2019.11.18", "title": "Двустранната ни търговия със САЩ нараства с 36%, достига 1 млрд. долара"}
{"url": "https://www.24chasa.bg/novini/article/7884156", "text": "Румънските ученици ще имат по-малко учебни часове от следващата учебна година, след като президентът Клаус Йоханис обнародва днес закон, предвиждащ намаляване на броя на часовете в доуниверситетското обучение, съобщава телевизия Диджи24, цитирана от БТА. Съгласно новия закон учениците в първи клас ще имат средно по 20 часа седмично спрямо 22 часа в момента, тези в прогимназията ще имат по 25 часа спрямо 34 в момента, а гимназистите - средно по 30 часа. Новите разпоредби ще се прилагат от началото на учебната 2020-2021 година. Законът беше оспорен от синдикатите, които твърдят, че с намаляването на броя на часовете над 20 000 учители ще загубят работата си. \"Говорим за намаляване на нормата на около 15 000 - 20 000 души. Не можем да оценим ползите за учениците при липсата на проучване за ефектите\", се посочва в съобщение на Съюза на свободните синдикати в доуниверситетското образование, публикувано след приемането на закона. От друга страна представителите на родителите казват, че мярката е добре дошла. Проектозаконът беше одобрен от парламента в края на октомври.", "date": "2019.11.18", "title": "Румънските ученици ще имат по-малко учебни часове от 2020-а"}
{"url": "https://www.24chasa.bg/novini/article/7884006", "text": "Пощенска банка получи престижна международна награда за осигуряването на отлично клиентско преживяване в банкирането ( ). Финансовата институция е сред победителите в 12-те категории на оспорваното състезание  , организирано от водещото европейско списание с фокус върху банкирането на дребно  . Сред другите участници и победители в конкурса се открояват имената на едни от най-големите, стабилни и утвърдени банки в Европа - Santander, Dankse Bank, Nordea, BBVA, Raiffeisen bank, OTP. Признанието на Пощенска банка е за постигнатите високи резултати и оптимизация на работа, благодарение на въведения иновативен начин за потвърждение на платежни документи с дигитален подпис. Като модерна банка, работеща с отношение към опазването на околната среда и с грижа за своите клиенти, финансовата институция е сред първите на пазара у нас, която въвежда подписване на документи с дигитален подпис в цялата си клонова мрежа. „За нас дигитализацията на банковите услуги не е самоцел, а начин да отговорим на нуждите на нашите клиенти, затова непрекъснато развиваме дигиталните си канали за банкиране. Разполагаме и с широка клонова мрежа с над 170 офиса в цялата страна, за да сме по-близо до клиентите ни и да им предоставим максимално удобство. Тяхното удовлетворение ни стимулира да продължим да инвестираме в стратегията ни за дигитализация на банката, която успешно развиваме вече няколко години. Стремим се да предоставяме възможно най-доброто преживяване на клиентите си в контакта с нас, като залагаме на иновациите и технологиите. Щастливи сме, че 57% от всички трансакции в банката се подписват по електронен път. Благодарение на дигиталните ни услуги намалихме разходите за хартия с 43%, за логистика с 30%, а времето за обслужване на клиенти - с 12%. Така спестяваме време както на клиентите ни, така и на нашия екип. Имаме възможност за разработка на иновации и надграждане на професионализма на експертите ни, за да отговорим на най-високите очаквания на потребителите и да бъдем техният доверен партньор за всяко финансово решение“, коментират от Пощенска банка. Наградите събраха на едно място над 200 мениджъри на международни финансови институции, водещи на пазара банки, представители на финтех компаниите, инфлуенсъри в индустрията, старши мениджъри и технологични подизпълнители. Те разгледаха трендовете във финансовата индустрия, новите възможности за сектора, предизвикателствата, пред които финансовите институции са изправени в техния преход към следващата фаза за въвеждане на дигиталното банкиране.", "date": "2019.11.18", "title": "Златно отличие за Пощенска банка в европейски бизнес конкурс за най-добро клиентско преживяване в банкирането"}
{"url": "https://www.24chasa.bg/novini/article/7884231", "text": "Само за един ден в Сърбия днес бяха засадени 51 256 нови дървета, предаде Танюг. Хиляди граждани насадиха фиданки дъб, ясен, смърч и черен бор на 34 места в страната, предаде БТА. Проектът \"Засади дърво\" е идея на компаниите Drogerie Market и Adria Media Group и се осъществява с партньорството на сръбското министерство на земеделието. Многобройни проучвания показват, че значението на горите е огромно, а залесителите смятат, че това е една от най-важните инициативи на днешния ден и необходимост в епохата на климатичните промени, отбелязва Танюг. Горите абсорбират замърсената атмосфера, произвеждат кислород, играят значителна роля за предотвратяване на ерозията на почвата и допринасят за многообразието на живия свят. Петмесечната кампания, предшестваща голямото засаждане, имаше за цел да образова обществеността и да повиши осведомеността за значението на горите. Един човек по време на живота си потребява кислород колкото произвеждат три дървета, така че засадете едно дърво, за да се отблагодарите на природата. Това е основното послание, което се изпраща на гражданите от всички участници в първото масово залесяване в Сърбия.", "date": "2019.11.18", "title": "За един ден засадиха над 51 хил. дървета в Сърбия"}
{"url": "https://www.24chasa.bg/novini/article/7884222", "text": "Естония ще бъде домакин след месец на едно от най-големите в света учения по киберзащита. Това съобщи генералният секретар на НАТО Йенс Столтенберг след среща с естонския президент Керсти Калюлайд. В учението ще участват 1000 експерти от Европа и Северна Америка. Предвижда се те да изпробват способностите си да защитят мрежите за данни на национално равнище и в рамките на пакта, предава БТА. Столтенберг отбеляза, че с Калюлайд са обсъдили предстоящата през декември среща на държавните и правителствените ръководители на страните от НАТО в Лондон. На срещата ще бъде отчетено, че до края на годината държавите от пакта (без САЩ) ще направят военни разходи за 100 милиарда долара повече от предварителните предвиждания, посочи той. Макар понякога да имаме различия, всеки ден работим заедно и заедно постигаме повече, заяви генералният секретар. ", "date": "2019.11.18", "title": "Естония ще бъде домакин на едно от най-големите в света учения по киберзащита"}
{"url": "https://www.24chasa.bg/novini/article/7884176", "text": "В днешно време често се случва да обръщаме поглед към миналото в търсене на модно вдъхновение. Не случайно е казано, че най-актуалното ново, всъщност е добре забравеното старо. Това правило важи с пълна сила и в съвременния  . Темата за екологията е нашумял въпрос в световен мащаб навсякъде, включително и в интериорните среди. Целта е да се постигне максимален комфорт, изисканост и уют без вредни последици за природата. Това се постига чрез използване на алтернативни, щадящи технологии, възобновяеми източници, рециклиране. Все по-модерни стават мебелите от рециклирани материали – основно дървесина, текстил, метал. Реставрират се стари мебели и аксесоари и им се вдъхва нов живот. Използването на екологични материали и технологии за строеж, довършителни компоненти като настилки, изолации, облицовки, както и енергийна ефективност, също са приоритет на съвременното строителство и обзавеждане. Това е тенденция, продължаваща вече няколко години, която ще наблюдаваме и занапред. Залага се на жилища без вътрешни стени и прегради, в които цялото пространство е отворено с цел по-лесна комуникация между отделните зони, удобство, простор. Концепцията се използва най-вече за малки жилища, под 50 кв.м. А в големите можем да я наблюдаваме само в отделни помещения, например дневна зона с кухня и трапезария. Това е практично решение, тъй като не се губи от вътрешното пространство заради липсата на стени, освен това оставя усещане за лекота, простор, светлина, което е много важно за маломерните жилища. След като последните години бяха актуални изчистени, компактни, олекотени мебели със строги и прави форми, то вече на мода се завръщат класическите мебели – с вълнообразни линии и меки ръбове. Залага се на естествени материали и земни тонове. Абстрактната живопис е интересна техника за емоционално зареждане на интериора. Вдъхновението на дизайнерите, използващи този подход, идва най-вече от картини на Джаксън Полък и Вилем де Куонинг. Очаква се да наблюдаваме все повече абстрактни щампи, без ясни граници и форма, оставящи поле за изява на въображението. Металните елементи са ТОП тенденция в интериора, от няколко сезона насам, която ще се запази и през 2020 година. Акцентът ще падне върху „топлите“ метали като злато, месинг, бронз. Металът може да присъства под формата на аксесоари като дръжки на врати и мебели, осветителни тела, смесители и аксесоари за баня, рамки на картини и огледала. През 2020 година модерни ще бъдат меки, приглушени тонове на синьо и зелено, които имат успокояващо и балансиращо действие върху интериора. Те създават уют и са подходящи за всяко помещение в дома или офиса. Модерна остава и меката глина като представител на земните тонове. Неутралните цветове и особено сивото, също остават актуални през следващия сезон. Особено внимание се очаква да привлекат тъмните, дълбоки нюанси на синьо, зелено, лилаво, кафяво. Това е ненатрапчива, доминираща гама, създаваща модерен и стилен интериор.", "date": "2019.11.18", "title": "Интериорни тенденции през 2020 година"}
{"url": "https://www.24chasa.bg/novini/article/7884257", "text": "Президентите на Русия и Франция Владимир Путин и Еманюел Макрон смятат, че провеждането на срещата на върха в нормандски формат трябва реално да допринесе за най-бърза и пълна реализация на Минските споразумения, предаде ТАСС. В хода на телефонния им разговор, състоял се по инициатива на френската страна, основно внимание е било отделено \"на ситуацията в Украйна с оглед на подготовката за насрочения за 9 декември в Париж съмит в нормандски формат\", се казва в съобщение на Кремъл. \"Двете страни подчертаха, че провеждането на такава среща трябва реално да допринесе за най-скорошна и пълна реализация на Минските споразумения\", посочват от Кремъл. \"В този контекст бе отбелязана необходимостта Киев да изпълни задълженията си по политическите аспекти на вътрешноукраинското уреждане. Става дума преди всичко за встъпването в сила на закона за специалния статут на Донбас\", се казва в съобщението от пресслужбата на руския президент. В съобщение по същия повод от Елисейския дворец в Париж, цитирано от ТАСС, се казва, че двамата президенти са обсъдили подготовката за срещата на върха на 9 декември, на който ще се съберат лидерите на Франция, Германия, Русия и Украйна. Добавя се, че преди това Макрон е обсъдил същия въпрос в телефонни разговори на 15 ноември с президента на Украйна Володимир Зеленски с канцлера на Германия Ангела Меркел, които също ще присъстват на срещата в Париж. В разговора си с Путин днес Макрон е приветствал връщането от Русия на Украйна на трите украински военни кораба, задържани по време на инцидента на 25 ноември 2018 г. в Керченския проток. Френският президент, цитиран от Франс прес, изразил мнение, че този жест \"ще спомогне за укрепване на доверието\" между Москва и Киев в навечерието на съмита на 9 ноември в Париж. \"Щом всичките четири страни участнички в нормандския формат са готови да се срещнат на 9 декември, значи са \"узрели\" условията за това\", каза днес руският външен министър Сергей Лавров. Той говори на съвместна пресконференция в Минск с беларуския си колега Владимир Макей. \"Ние не поставяхме някакви изкуствени искания за провеждането на тази среща. Единственото, към което се стремяхме, бе участниците в нормандския формат да уважават своите собствени решения, които бяха приети през 2015 г. и 2016 г. и които бяха саботирани от режима на (бившия украински президент Петро) Порошенко\", посочи Лавров. Руският външен министър призова Германия и Франция да повлияят на Украйна да предприеме допълнителни стъпки за изпълняване на Минските споразумения.                                                                                                                                                                                                                                                                                                                                ", "date": "2019.11.18", "title": "Путин и Макрон обсъдиха по телефона Минските споразумения"}
{"url": "https://www.24chasa.bg/novini/article/7884264", "text": "Президентът Доналд Тръмп е отделил време да разгледа различни аспекти на забраната на електронни цигари, която той одобри още през септември, след като някои от неговите съветници са го предупредили за потенциална загуба на негови избиратели, съобщи в понеделник \"Ню Йорк Таймс\" (New York Times), позовавайки се на източници, запознати с въпроса. Според лица, цитирани от вестника, предупрежденията за загуба на подкрепа в някои ключови американски щати на президентските избори през следващата година са накарали Тръмп да преразгледа решението от септември за забрана на електронните цигари, информира  Медията също така научи от висш служител, че срещата с представители на индустрията за е-цигари, обявена от президента в Туитър през миналата седмица, всъщност никога не е била в неговия график. Друг официален представител обаче твърди, че Тръмп е прекалено зает, за да се занимава с други въпроси и не се концентрирал върху предприемането на мерки за справяне с кризата с електронните цигари, която според оценки на Центърът за контрол и превенция на заболяванията (CDC) е отнела досега живота на 42-ма души. През миналата седмица Центърът за контрол и превенция на заболяванията в САЩ обяви, че е намерил \"силен виновник\" за болестите, свързани с т.нар. \"вайпинг\", които са поразили хиляди хора, разкривайки, че е изолирал витамин Е ацетат, известен още като \"токоферилов ацетат\" във всяка от 29-те проби, събрани от пациенти, страдащи от белодробни заболявания от употребата на електронни цигари или употребата на \"вайпинг\".", "date": "2019.11.18", "title": "Белият дом може да се откаже от забраната на ел. цигари заради предстоящите избори"}
{"url": "https://www.24chasa.bg/novini/article/7884259", "text": "Френското предложение предвижда не напредък по глави, както досега, а седем етапа в процеса на преговорите за членство със “строги условия за ефективно приближаване към европейските норми и стандарти”. Една от исканите важни промени е ЕС да има възможност да се откаже от преговорите за членство, ако правителството на страната кандидат се отклони от стандартите на блока. “След започването на преговорите интеграционният процес вече няма да се основава на едновременно отваряне на голям брой тематични глави, а на няколко последователни етапа, които ще сформират съгласувани политически блокове - се посочва в документа. - Приключването на преговорите, съответстващи на всеки завършен от страната етап, ще открива възможност за участие в програми на ЕС, за включване в определени секторни политики и, когато е подходящо, за облагодетелстване от определени финанси.” Че Франция смята сегашния процес на разширяване за неефективен, стана ясно миналия месец, когато президентът Еманюел Макрон се обяви срещу началото на преговори със Северна Македония и Албания. В документа обаче Париж се обявява за цялостен подход към Западните Балкани и дори предлага провеждането на годишна среща на страните от региона, за да се търси общ отговор на най-големите предизвикателства пред тях. ", "date": "2019.11.18", "title": "Франция иска 7 етапа със строги условия за нови членки на ЕС"}
{"url": "https://www.24chasa.bg/novini/article/7884290", "text": "Млада родилка от Врачанско е в неизвестност 3-ти ден, а близките й я търсят под дърво и камък. 23-годишната Савана Данчева Илиева е от село Остров. Тя е висока 165 см., с тъмно кестенява коса, дълга до раменете, кафяви очи и слабо телосложение. За последно е видяна от баба си, с която живеела, по обяд преди 3 дни. Младата жена е била облечена със сини дънки и тъмно яке, информира bullnews.bg. Помощ за издирването на младата жена потърси от агенция BulNews сестра й Аглая Илиева, която живее в Монтана. Щом разбрала за липсата на 23-годишната Савана от баба си, веднага отишла в Остров, взела 6-месечното й бебе и го закарала при майка си в село Галиче. Аглая разказа, че младата майка е оставила пеленачето при бабата, след което излязла и повече не се върнала. По думите й, Савана е имала пререкания с мъж от селото, който бил с богато криминално досие. Тя подозира, че в момента въпросният мъж я държи някъде заключена и се подготвя да я прекара зад граница с цел трафик за проституция. Според хора от Остров, Савана е била много наивна и не се грижела добре за детето си, което изглеждало по-скоро като на 3 месеца и било почти неподвижно. Семейството живеело бедно, а изчезналата често се забърквала с криминално проявени мъже, които най-вероятно са отговорни за липсата й. Всеки, който има някаква информация за Савана, може да се обади на тел. 0886 56 42 15 – Аглая Илиева.", "date": "2019.11.18", "title": "Майка на 6-месечно бебе от врачанско село изчезна безследно"}
{"url": "https://www.24chasa.bg/novini/article/7884359", "text": "ЕП предварително одобри всички кандидати за еврокомисари. Кандитатът на Унгария за еврокомисар Оливер Вархели също получава необходимата предварителна подкрепа от Европейския парламент. Това съобщи пресслужбата на институцията. Миналата седмица Вархели положи устен изпит пред евродепутатите, но те останаха недоволни и решиха да му зададат допълнителни писмени въпроси. До днес по обед Вархели трябваше да отговори, като съществуваше възможността да бъде подложен на второ изслушване утре, предаде БТА. Тази вечер ЕП е решил, че отговорите са достатъчни. С това решение повече няма пречки целият състав на Европейската комисия под председателството на Урсула фон дер Лайен да бъде подложен на гласуване от евродепутатите на 27 ноември, за да встъпи в длъжност от 1 декември. По-рано днес говорител на ЕК съобщи, че все още няма отговор от Лондон по откритата наказателна процедура за неспазване на задължението по договора за ЕС да предложи британски комисар. Според неофициални правни оценки новата комисия ще може да започне работа дори и без представител на Великобритания.", "date": "2019.11.18", "title": "ЕП предварително одобри всички кандидати за еврокомисари"}
{"url": "https://www.24chasa.bg/novini/article/7884363", "text": "Представители на Европейската комисия по време на днешното си посещение в Бихач, северозападна Босна и Херцеговина, повториха, че приоритет е затварянето на мигрантския лагер Вучак и преместване на мигрантите в по-адекватни условия за живот, предаде Танюг. Всички сме съгласни, че това е абсолютен приоритет заради предстоящите зимни условия, заяви Микела Матуела, ръководителка на отдела за Албания и Босна в генерална дирекция за добросъседска политика и преговори за разширяване. Тя описа лагера като шокиращ. Според Матуела лагерът не може да осигури адекватно настаняване и услуги на мигрантите, предаде АП, цитирана от БТА. Многобройни международни организации определиха лагера като неподходящ, защото се намира близо до минно поле, останало от войната в Босна и Херцеговина през 1992-95г.", "date": "2019.11.18", "title": "ЕК настояват за затваряне на мигрантския лагер Вучак в Босна и Херцеговина (Снимки)"}
{"url": "https://www.24chasa.bg/novini/article/7884757", "text": "„Обстановката, в която се развиха изборите беше изключително тежка. Срещу нашите кандидати беше изправен целият държавен апарат. Гражданите се страхуваха да упражнят правото си на глас, притеснени за работните си места и семействата си.“, смята най-младият евродепутат от БСП Цветелина Пенкова, която даде своята оценка за резултатите от местните избори след заседанието на НС на социалистическата партия. В малките населени места е изключително трудно да опазиш тайната на своя вот, отбеляза тя. \"БСП е семейство, в което всеки има право да изказва своето мнение. БСП е доказала, че е най-демократично функциониращата политическа формация в страната. Всеки член на партията има право на лично мнение и позиция. Приемствеността е отличителният белег на партията и младите хора като мен биват бързо и ефективно приобщавани\", коментира Цветелина Пенкова, която отбеляза, че дискусията в БСП винаги ще бъде жива. Евродепутатът разказа за срещата с главния преговарящ от страна на ЕС за Брекзит Мишел Барние. \"При Брекзит ситуацията със студентите ще е много сложна. В момента таксите за студенти от ЕС са многo по-ниски, а след Брекзит ще станат недостъпни за голяма част от младите хора. В момента имаме възможност да ползваме нисколихвени заеми, което също няма да бъде възможно след Брекзит. Мишел Барние ясно заяви, че на него трябва да се гледа като на бракоразводен адвокат, но не може да очакваме да спре Брекзит\", обясни Пенкова. Евродепутатът от БСП добави, че една от основните точки, за която се борят в групата на Европейските социалисти и демократи, е да бъдат защитени правата на всички граждани от ЕС на Острова и да не се отнема правото им на работа.Тя посочи още, че няма да пести сили за решаване на проблема с двойните стандарти при храните до пълното му разрешаване. Позициите на много от държавите се обединяват около това, че трябва да бъдат взети радикални мерки, стана ясно от думите ѝ.", "date": "2019.11.18", "title": "Най-младият евродепутат на БСП Цветелина Пенкова направи оценка за изборите"}
{"url": "https://www.24chasa.bg/novini/article/7883246", "text": "Двама българи, мъж и жена, са били преследвани няколко часа от гръцката полиция. Полицаите ги засекли да обират камион до Катерини, подали сигнал за арест, но българите се качили в личната си кола, направили опит да прегазят униформените и с много висока скорост се насочили към границата. Те изоставили колата до граничния пункт \"Промахон\" и направили опит да напуснат Гърция. 44-годишната българка е арестувана и предадена на прокуратурата в Катерини, издирва се мъж на 50 години. Това информира  . По време на разследване е доказано, че за една година те са извършили поне 13 обира на коли и са откраднали над 18 хиляди евро и ценни предмети. Арестуваната българка признала пред полицията, че заедно с 50-годишния й приятел обирали коли от паркинги в близост до Лариса и Катерини. Използвали заглушител за алармите на автомобили. Идвали често в Гърция, всеки път с различни коли, за да се предпазят от разпознаване от охранителни камери.", "date": "2019.11.18", "title": "Гърция арестува българка за най-малко 13 обира на коли, издирват приятеля й"}
{"url": "https://www.24chasa.bg/novini/article/7883285", "text": "Американският в. \"Ню Йорк таймс\" и разследващият сайт \"Интерсепт\" проучват секретни документи, за които се предполага, че са на иранското разузнаване, и които описват в детайли огромното влияние на Иран над съседен Ирак, предадоха Асошиейтед прес и БТА. Става дума за 700 страници поверителни документи, получени от разследващия сайт от неизвестен източник, разказва Ванеса Гезари от \"Интерсепт\". Сайтът ги споделил с \"Ню Йорк таймс\" и двете издания днес публикуват пространни статии за тях. Това става в момент, в който в Иран има антиправителствени протести срещу решението на иранското правителство да увеличи цената на бензина. Документите показват усилията на Техеран да засили влиянието си в съседен Ирак, включително като плаща на агенти, работещи за САЩ, да минат на \"противниковата страна\". Материалите разкриват как Иран побързал да проникне в Ирак много бързо след изтеглянето на американските военни оттам през 2011 г. Иран бързо започнал да привлича на своя страна бивши информатори на ЦРУ в Ирак. В един от документите дори се казва, че Иран започнал процес по привличане на шпионин дори в Държавния департамент, но не става ясно докъде са стигнали усилията в тази насока, пише в. \"Ню Йорк таймс\". Засега Държавният департамент не е коментирал разкритията. Тези усилия произтичат от иранското становище, че наблюдаването на дейностите на САЩ в Ирак е от съществено значение за оцеляването и за националната сигурност на Иран. Архивът от секретни документи включвал стотици доклади и грами, написани основно през 2014 г. и 2015 г. от служители на иранското министерство на разузнаването и сигурността, които са били на мисии в Ирак. Това иранско ведомство се възприема като иранската версия на ЦРУ. То често пъти обаче е засенчвано в дейностите си и влиянието си от Разузнавателната организация на Корпуса на гвардейците на Ислямската революция, създадена официално като независим орган през 2009 г. по заповед на иранския аятолах Али Хаменей, се припомня в публикацията. В един от документите се представя в детайли \"специалната връзка\" на настоящия премиер на Ирак Адел Абдел Махди с Иран по времето, когато той е бил иракски министър на петрола. Според документите в действителност в Ирак повечето от важните фигури в политиката, армията или сигурността имали тайни връзки с Иран. Документите показват още как и САЩ, и Иран са използвали Ирак като стратегически район за шпионски операции един срещу друг. В. \"Ню Йорк таймс\" коментира, че от документите става също така ясно, че иранските Революционни гвардейци и по-специално техните елитни сили Кудс, оглавявани от иранския генерал Солеймани, определят политиката на Иран спрямо Ирак, Ливан и Сирия - три страни, на които Иран гледа като на критично важни за своята национална сигурност държави. В Ирак по-специално служители на министерството на разузнаването и агенти на разузнаването на Революционните гвардейци работели паралелно и съобщавали разкритията си на централите си в Техеран, които ги обобщавали в доклади до Върховния съвет за национална сигурност. В статията на \"Ню Йорк таймс\" като пример за иранската намеса във вътрешните дела на Ирак се посочва това, че по-рано този месец Иран се е намесил, за да попречи да се стигне до оставката на премиера на Ирак. Популисткият шиитски духовник Муктада Садр е поискал през октомври от премиера да свика предсрочни избори в Ирак, за да се успокоят протестиращите. Садр е призовал основния си политически съперник Хади ал Амири да помогне за отстраняване от власт на Мехди. Но на тайна среща в Багдад миналата сряда генерал Солеймани се е намесил. Той поискал от Амири и командирите на неговата милиция да продължат да подкрепят Мехди и той да се задържи на власт, става ясно от документите.", "date": "2019.11.18", "title": "Секретни документи: Иран има огромното влияние над съседен Ирак"}
{"url": "https://www.24chasa.bg/novini/article/7883370", "text": "Камбоджанската принцеса Нородом Бофа Деви, бивш министър на културата, която помогна за възраждането на традиционния танц апсара след като бруталният режим на Червените кхмери се опита да го изкорени, почина на 76-годишна възраст, предадоха световните агенции. Кралската особа се е споминала от естествена смърт в болница в съседен Тайланд, съобщиха източници от Камбоджанския кралски дворец. Дъщеря на покойния крал Нородом Сианук и сестра на сегашния крал на страната Нородом Сиамони, Бофа Деви още от млада възраст става танцьорка на камбоджански балет. Той е стилизиран танц, създаден в кралския двор за изпълнение по време на празници и церемониали, предава БТА. След падането на режима на Червените кхмери и умиротворяването на страната, което сложи край на гражданската война, принцесата стана министър на културата и изящните изкуства от 1998 до 2004 година. Нородом Бофа Деви отново изгради кралската балетна трупа, след като се завърна в родината си в началото на 90-те години на миналия век. Благодарение на нейните усилия Камбоджанският кралски балет беше вписан в списъка на световното културно наследство на ЮНЕСКО.", "date": "2019.11.18", "title": "Почина принцесата на Камбоджа"}
{"url": "https://www.24chasa.bg/novini/article/7883401", "text": "Kремъл потвърди днес, че руският президент Владимир Путин ще вземе участие в четиристранна среща на върха в Париж на 9 декември в опит за слагане на край на конфликта в Източна Украйна, предадoха Ройтерс и БТА. Елисейският дворец каза в петък, че в срещата ще участват лидерите на Франция, Германия, Русия и Украйна, но до днес Кремъл не бе потвърдил официално. Говорителят на Кремъл Дмитрий Песков каза, че Русия няма големи очаквания за планираните преговори. \"Нека нямаме прекалено големи очаквания, за да не останем разочаровани\", каза Песков, цитиран от Интерфакс и ДПА. Той обаче изрази надежда, че преговорите \"ще донесат някакъв резултат\". Това е първата среща между Путин и новия президент на Украйна Володимир Зеленски и първата среща на върха в т.нар. нормандски формат от 2016 г. насам, отбеляза Франс прес. Конфликтът межуду силите на Киев и проруските сепаратисти, подкрепяни според Запада от Москва, отне живота на близо 13 000 души в Източна Украйна", "date": "2019.11.18", "title": "Путин ще участва в срещата на върха в Париж\nза конфликта Украйна"}
{"url": "https://www.24chasa.bg/novini/article/7883379", "text": "Турското министерство на националната отбрана осъди случай в Република Кипър, при който бе запален флагът на т.нар. Севернокипърска турска република (СКТР), съобщава турската частна телевизия СиЕнЕн-Тюрк. \"Флагът е честта на един народ. Осъждаме най-строго запалването на флага на СКТР при прояви в Южен Кипър. Подобни расистки нападения, които са окуражавани от кипърското гръцко ръководство, няма да успеят да попречат флагът на СКТР да се развява завинаги на острова\", написа в Туитър турското министерство, цитирано от БТА. Кипър е разделен от 1974 г., когато северната му част бе окупирана от Турция в отговор на националистически държавен преврат, целящ да присъедини острова към Гърция. През 1983 г. бе провъзгласена т.нар. Севернокипърска турска република (СКТР), призната досега само от Анкара. Международно признатата Република Кипър е член на ЕС от 2004 г.", "date": "2019.11.18", "title": "Турция осъди запалване на кипърския турски флаг в южната част на Кипър"}
{"url": "https://www.24chasa.bg/novini/article/7883418", "text": "Полякът Доналд Туск, председател на Европейския съвет, е единственият кандидат за лидер на Европейската народна партия (ЕНП), съобщи днес дясната паневропейска формация, цитирана от Франс прес. За пръв път източноевропеец ще ръководи голямото семейство на десницата в ЕС, в която членуват партии като Християндемократическия съюз от Германия и \"Републиканците\" от Франция, предаде БТА. Очаква се Туск да бъде официално номиниран в сряда на конгреса на ЕНП в Загреб. Около 700 делегати ще гласуват тайно и резултатът ще бъде обявен същата вечер, каза пред АФП говорител на ЕНП. Шейсет и две годишният Туск заемаше през последните пет години един от ключовите постове в европейските институции - председател на Европейския съвет. Той ще отстъпи на 1 декември мястото си на бившия белгийски премиер Шарл Мишел. Преди това Туск бе министър-председател на Полша от 2007 до 2014 г. Мандатът на председателя на ЕНП е тригодишен и може да бъде подновяван неограничен брой пъти. Белгиецът Вилфрид Мартенс ръководи партията 23 години (1990-2013 г.). От създаването си през 1976 г. ЕНП е имала петима председатели: двама белгийци, един холандец, един французин и един от Люксембург.", "date": "2019.11.18", "title": "Доналд Туск - единствен кандидат\nза лидер на Европейската народна партия"}
{"url": "https://www.24chasa.bg/novini/article/7883380", "text": "Двамата са подсъдими за това, че през периода 29 август 2017 г. – 5 септември 2017 г. в Несебър, при условията на продължавано престъпление, в качеството си на длъжностни лица, действайки като съизвършители. На първата дата (29 август 2017 г.) са поискали от С.М. – управител и едноличен собственик на търговско дружество, стопанисващ заведение за обществено хранене – ресторант, дар който не им се следва – парична сума в размер на 500 лева, за да не извършат действия по служба – да не изпълнят служебните си задължения – да не съставят акт за констатиране на административни нарушения, констатирани на 29 август 2017 г. в стопанисвания обект, въз основа на който да бъде издадено наказателно постановление, а също така и да не извършат проверка в кухнята на обекта, с цел установяване и на други нарушения по Закона за храните. На втората дата (5 септември 2017 г.) – приели от С.М. дар, който не им се следвал – парична сума в размер 500 лева, тъй като не са изпълнили служебните си задължения. На всеки от подсъдимите е наложена и „глоба“ в размер от по 1 500 лева. Петър А. и Мая К. са лишени от право да упражняват професия или дейност, свързана с държавни контролни функции за срок от три години. Присъдата на Окръжен съд – Бургас подлежи на обжалване пред Апелативния съд в града.", "date": "2019.11.18", "title": "По 1 г. и 6 м. затвор за двамата инспектори от \"Безопасност на храните\" – Бургас заради подкуп"}
{"url": "https://www.24chasa.bg/novini/article/7883364", "text": "Австрия все още се бори с последиците от обилния паднал сняг, заплахата от лавини и наводнения от преливащи реки и езера, предаде Асошиейтед прес, като се позова на австрийски медии. Кално свлачище в Бад Гащайн, южно от Залцбург, разруши две къщи през нощта и затрупа две жени. Аварийните служби реагираха и бързо извадиха едната жена, а другата - след неколкочасови усилия. По-късно през деня друго кално свлачище е засипало жилищна сграда в Бад Клайнкирххайм. Спасители с помощта на обучени кучета издирваха един изчезнал 80-годишен мъж. Впоследствие той бе открит мъртъв, предадоха Франс прес и ДПА, като се позоваха на властите. В някои части от Австрия от петък са паднали до 300 милиметра валежи на квадратен метър, информира БТА. В Гурктал, провинция Каринтия, са евакуирани обитателите на 15 сгради заради преливане на река Гурк, съобщи още АП. Около 1700 домакинства са без електричество от часове, а няколко села в Южна Австрия са отрязани от света заради падналия сняг. Около 250 скиори и служители на персонала са блокирани в курорта Щубайтал в Тирол, предаде ДПА. Училищата в засегнатите от стихиите райони са затворени. Хеликоптери оглеждат планинските хребети за евентуални лавини, съобщи АП. Властите в италианската област Тоскана обявиха извънредно положение заради лошото време, предаде ТАСС, като се позова на \"Скай Ти Джи 24\". Според италианската телевизия така регионалните власти ще може да поискат от правителството в Рим финансиране от специалните му фондове. Днес в Тоскана и Емилия-Романя бе обявен най-високият, червен код за заплаха от наводнение. Причината е очакваните там силни дъждове и бури, които могат да предизвикат разливи на реки. След няколко дни на \"висока вода\" днес Венеция леко си отдъхва, защото прогнозите са, че през следващите дни нивата на реките ще спаднат, отбелязва ДПА. По данни на кмета на града вчера 70 процента от града са били под вода, а нивото е било със 150 см над морското.", "date": "2019.11.18", "title": "Австрия и Италия още са в плен на лошото време, което взе една жертва (Снимки)"}
{"url": "https://www.24chasa.bg/novini/article/7883468", "text": "\"Опитваме се да заявим на масата на преговорите с управляващите защо политическото предложение да не се изплаща първият ден от болничните е неуместно, нецелесъобразно и античовешко\", заяви президентът на КНСБ Пламен Димитров, цитиран от  . \"В момента някой ни казва косвено, че всички хора, които са използвали болнични листове през миналата година, са престъпници. Ако някой каже колко са фалшивите болнични, трябва да бъдат предприети реципрочни действия спрямо тези хора от контролните органи, служби, прокуратура и т.н.\", каза още той. \"Законодателно предложение, което да адресира близо милион българи и да им отнема права, каквото и да е то, няма как да го коментирам по друг начин, освен че е абсурдно. Едно е ясно, ние ще направим това, което е необходимо, да не допуснем това да се случи\", обобщи президентът на КНСБ.", "date": "2019.11.18", "title": "КНСБ за болничните: Няма да допуснем отнемането на правата на близо 1 млн. българи"}
{"url": "https://www.24chasa.bg/novini/article/7883500", "text": "Мнозинството от британските гласоподаватели, които одобряват Брекзит, заявиха в анкета, публикувана в понеделник, че според тях е по-важно за страната им да излезе от Европейския съюз, отколкото Обединеното кралство да остане в сегашните си граници, съобщи телевизия Sky News, цитирана от  Сред гласоподавателите, подкрепящи Брекзит, цели 41% са съгласни, че излизането на Шотландия от Обединеното кралство може да бъде нещо добро, ако това означава, че Великобритания ще напусне ЕС, докато едва 18% от тях посочват, че не биха подкрепили подобен сценарий. В случай на евентуална независимост на Уелс, 28% от тези анкетирани британци заявяват, че това е цена, която си струва да бъде платена, ако в крайна сметка се осъществи Брекзит, докато 26% не са на това мнение. Междувременно 25% от тях посочват, че няма да имат нищо против Северна Ирландия да стане част от Република Ирландия, ако това ще означава, че Обединеното кралство може да излезе от ЕС, докато 19% са против подобен хипотетичен сценарий. Освен това 40% от всички избиратели в Обединеното кралство посочват, че те смятат, че Брекзит увеличава шансовете Шотландия да се отдели от Обединеното кралство и да стане независима държава.", "date": "2019.11.18", "title": "За британците, желаещи напускане на ЕС, Брекзит е по-важен от целостта на Обединеното кралство"}
{"url": "https://www.24chasa.bg/novini/article/7880911", "text": "Под ръководството на Ленин Октомврийската революция е едно от най-страшните събития в човешката история, удавило Русия в кръв и нечовешка жестокост. Тя дава мощен тласък на небивала вълна от убийства и репресии, продължили с години и коствали живота на милиони. И в крайна сметка вместо от победената във войната и икономически срината огромна държава да изградят рай на земята, както обещават, комунистическите водачи я превръщат в като създават най-зловещата тоталитарна система, съществувала някога в историята. А че резултатите са потресаващи, свидетелства и статистиката. По съвременни оценки общият брой на жертвите, дадени от руския народ по време на събитията от 1917 г. и последвалата гражданска война, е между 12,5 и 15 млн. души. За сравнение загиналите руски войници на всички фронтове през Първата световна война са 500 хиляди. Цели слоеве от населението, в това число елитът на обществото, са обявени за врагове и на практика са поставени извън закона. Според учението на Карл Маркс единственият начин да се ускорят процесите по налагане на новото комунистическо общество е революционният терор и в съгласие с тази постановка Владимир Улянов – Ленин, като председател на Съвета на народните комисари на РСФСР, бърза да прокламира, че а \"морално е всичко, което е полезно за революцията\". Със създадената Извънредна комисия (ЧК) и местни трибунали (тричленки) в емблема на болшевишката власт се превръщат масовите разстрели и концлагерите. А впоследствие, през 1918 г. официално е обявен и “червен терор”, уж в отговор на “белия”. За някои може да е изненада, но веднага след вземането на властта на 26 октомври 1917 г. болшевиките официално отменят смъртното наказание. Решението е на Втория всеруски конгрес на съветите на работническите и войнишки депутати. Но два дни преди това, на 24 октомври, Съветът на народните комисари (СНК или Совнарком) издава декрет “За съда”, с който се създават работническо-селски революционни трибунали “за борба с контрареволюцията”. На 6 декември 1917 г. СНК, разглеждайки въпроса с “възможните антиболшевишки стачки на служителите в цяла Русия” решава да се създаде Извънредна комисия – ЧК, която “най-енергично и с революционни мерки” да се бори с тях. За поста председател на новия орган е предложен Феликс Дзержински. На другия ден той докладва за правата и задачите на новата комисия, която трябва да следи за печата, Много скоро обаче на всички ще стане ясно какво се крие зад подобни евфемизми. На 13 юни 1918 г. вече е приет указ за възстановяването на смъртното наказание. Обявеният приживе за “гениален” вожд Ленин непрекъснато настоява за засилване на репресиите, като използва “научни” обосновки от рода на: “Диктатурата е желязна власт, революционно смела и бърза, безпощадна в справянето както с експлоататорите, така и с хулиганите. А нашето правителство е прекалено меко, повече прилича на желе, отколкото на желязо… Никаква пощада за тези врагове на народа, врагове на социализма, врагове на трудещите се. Войната е не на живот, а на смърт с богатите и техните поддръжници, война с тунеядците, мошениците и хулиганите… Богатите и мошениците са двете страни на една и съща монета, те са двата основни вида паразити, подхранвани от капиталистическата система, това са главните врагове на социализма и тези врагове трябва да бъдат взети под особен надзор от цялото население, с тях трябва дори и при най-малкото нарушение на законите на социалистическото общество. Всяка слабост, всякакви колебания, всякакво сантименталничене в това отношение би било най-голямо престъпление против социализма.”", "date": "2019.11.18", "title": "\"168 часа\": Заради Ленин ЧК дере живи, беси, пали и разпъва на кръст"}
{"url": "https://www.24chasa.bg/novini/article/7883545", "text": "Десетки хора се стекоха днес на истанбулското гробище Едирнекапъ, за да почетат паметта на легендарния щангист Наим Сюлейманоглу, който почина на днешната дата преди две години, предаде БТА. В помена, за който Дружеството за култура и сътрудничество на балканските турци в Авджълар с председател известният състезател по свободна борба от близкото минало Ефраим Камбероглу организира специален превоз, се включиха много близки, приятели, съратници на Наим Сюлейманоглу, спортисти, хора от различни възрасти и професии, мнозина от които с изселнически корени. Сред присъстващите бе и председателят на Турската федерация по вдигане на тежести. Присъстваше и внушителна група ученици от спортната гимназия в Султанбейли, чийто патрон е покойният щангист. Исмаил Караджа, един от най-близките приятели на Наим, сподели впечатленията си, че поменът тази година е бил изключително масово посетен. \"Вижда се, че колкото повече време минава, толкова повече хората чувстват липсата на щангиста и човека Наим и той продължава да живее в тяхната памет\", каза той. Поменът бе съпроводен с традиционната мюсюлманска молитва. Поднесени бяха венци от името на Турската федерация по вдигане на тежести и от Федерацията на балканските изселници Бал-гьоч. Втората годишнина от кончината на Наим Сюлейманоглу ще бъде отбелязана и с предстоящата премиера на 22 ноември на игралния филм, посветен на живота и спортната кариера на щангиста - \"Джобният Херкулес: Наим Сюлейманоглу\".", "date": "2019.11.18", "title": "Десетки почетоха паметта на Наим Сюлейманоглу на втората годишнина от кончината му"}
{"url": "https://www.24chasa.bg/novini/article/7883534", "text": "Бургаският окръжен съд остави за постоянно в ареста 38-годишния Живко Д., обвинен в държане с цел разпространение на високорисков наркотик – над 6 килограма канабис. Наркотикът бе открит в къща в атойското село Чукарка при спецакцията на бургаската полиция на 14 ноември. Имотът бил на бащата на Живко Д. Откритата дрога била разпределена в 22 000 дози, готова за пласиране. Според държавното обвинение е налице обосновано предположение за това, че Живко Д. е извършил престъплението, за което е обвинен. Прокуратурата е  категорична, че обвиняемият може да се укрие или да извърши ново престъпление, ако бъде с по-лека мярка за неотклонение.  Съдът прие мотивите на прокурора и задържа под стража обвиняемия. Определението  подлежи на обжалване пред Апелативния съд.", "date": "2019.11.18", "title": "Оставиха в ареста 38-годишен бургазлия, зареждал местния пазар с марихуана"}
{"url": "https://www.24chasa.bg/novini/article/7883585", "text": "Районният съд в Берковица осъди на 11 месеца затвор, условно, с три години изпитателен срок, 42-годишния В.Б. от Берковица за купуване на гласове на местните избори т.г., съобщиха от Съдебната палата в Берковица. Пред съда В.Б. признал, че на 24 октомври е дал по 30 лева на други двама души - Д.М. и Е.Н. от Берковица, за да гласуват за определен кандидат за общински съветник. Според законодателството, деянието на В.Б. е престъпление против политическите права на гражданите, което се наказва с лишаване от свобода до пет години и глоба от 10 000 до 20 000 лева. Тъй като В.Б. се признал за виновен и декларирал, че се отказва от подробно разглеждане на делото в съда, е получил присъда под минимално предвидената. Решението на Районния съд в Берковица е окончателно и не подлежи на протест или обжалване, уточниха оттам. Присъдата е втората в област Монтана за купуване на гласове.", "date": "2019.11.18", "title": "Осъдиха мъж от Берковица за купуване на гласове, признал се е за виновен"}
{"url": "https://www.24chasa.bg/novini/article/7883584", "text": "Проведените вчера парламентарни избори в Беларус са опорочени от \"сериозни ограничения на основните свободи\", заяви днес Организацията за сигурност и сътрудничество в Европа (ОССЕ), цитирана от ДПА. \"Преминалите избори не съответстват на важни международни стандарти за демократично гласуване\", заяви ръководителката на мисията от наблюдатели на ОССЕ Маргарета Седерфелт, цитирана от ТАСС. Тя каза, че съществени недостатъци при преброяването на гласовете поставят под съмнение обективността на процеса и обявяването на резултатите и подчерта нуждата от цялостна реформа на изборното законодателство. Седерфелт отбеляза също, че недостатъчните защитни механизми в деня на изборите и по време на предварителното гласуване са се отразили негативно върху обективността на изборния процес, предаде БТА. Организацията, която наблюдаваше протичането на изборите в цялата страна, отбелязва, че е имало \"атмосфера на сплашване\" на политическата опозиция, заяви Седерфелт на пресконференция в Минск. Избирателите са насърчавани да гласуват само за одобрени от властите кандидати, заяви представителката на ОССЕ, като се позова на констатациите на близо 400 свои наблюдатели. Изборите се възприемат като барометър за властта на президента Александър Лукашенко, който ръководи бившата съветска република четвърт век и ще се бори за преизбиране догодина. В Беларус парламентът по правило подкрепя президента. Съседна Русия е най-близкият съюзник на Беларус заради отворената граница и икономическата и военна интеграция.", "date": "2019.11.18", "title": "ОССЕ: Изборите в Беларус са белязани от\nсериозни ограничения на свободите"}
{"url": "https://www.24chasa.bg/novini/article/7880218", "text": "Новата такса ще се налага върху парите, които се заделят за изплащане на вторите пенсии. Тя ще е в размер на  на фонда за изплащане, предвижда промяната в чл. 201 на Кодекса за социално осигуряване. Именно високите такси, които събират частните пенсионни фондове, са една от основните причини за недоволство срещу дейността им през всичките 19 години, в които работят в България. До момента частните фондове имат право да събират такси върху всяка вноска, както и инвестиционна такса върху стойността на партидата. За 2019 г. фондовете могат да удържат като такса до 3,75% от всяка осигурителна вноска и до 0,75% годишно от нетната стойност на активите, които управляват, т.е. от стойността на всяка партида. От момента, в който човек започне да получава втората си пенсия от частния фонд, неговата партида ще бъде прехвърляна в специален фонд за изплащане. Именно върху него ще бъде налагана новата такса в размер от 0,5% от партидата. Тя също ще е годишна и с нея ще се заплаща това, че пенсионната компания продължава да инвестира парите и да осигурява доходност, става ясно от мотивите към законопроекта. С новата такса ще бъдат облагани както партидите, отделени за пожизнено изплащане на пенсии, така и тези за разсрочено плащане. С осигурената доходност от тези нови фондове пък се предвижда да бъдат актуализирани вторите пенсии. Законопроектът предвижда обаче актуализацията да е само с половината от осигурената доходност за всяка година. Освен това  доходност не е забранено и намаляването на втората пенсия. Тя обаче няма да може да се намалява под размера на първоначално отпуснатата. Фондовете няма да са задължени да възстановят към личните партиди на хората всички такси, които са им удържали през периода на осигуряване, става ясно още от законопроекта. Първоначално бе обещано, че в момента, в който започне изплащането на пенсията, удържаните преди това такси ще бъдат възстановявани към партидата. Реално обаче фондовете ще връщат пари от такси единствено в случаите, когато сумата в личната партида е по-малка, отколкото са внесените пари от човека като осигуровки. Тоест фондовете ще връщат такси само ако доходността им е изключително ниска или отрицателна. Ако обаче размерът на партидата е по-голям от направените през годините вноски, таксите няма да бъдат възстановявани. Три вида втори пенсии ще изплащат частните фондове, предвиждат промените в Кодекса за социално осигуряване. Първият вид са пожизнени пенсии. Ще ги получават хората, в чиито партиди са натрупани достатъчно средства, за да могат да вземат поне 15% от минималната пенсия за съответната година като втора пенсия. При изчисляване на размера на пенсията фондовете ще работят със специални таблици от Комисията за финансов надзор, по които ще се прогнозира колко време един пенсионер ще живее след датата на пенсиониране. Вторият вид пенсия ще е разсрочено плащане. То ще бъде предлагано, когато парите в личната партида са повече от трикратния размер на минималната пенсия, но не са достатъчни за отпускане на пожизнена втора пенсия. Еднократно плащане на парите от партидата пък ще се предлага на хората с най-малко лични средства в частните фондове. Тази система може да бъде променена през 2025 г., след като се направи преглед какви са резултатите при първите пенсионери с втори пенсии, става ясно още от проекта за промени в КСО.", "date": "2019.11.18", "title": "Частните фондове ще събират такса и при изплащането на пенсиите"}
{"url": "https://www.24chasa.bg/novini/article/7882516", "text": "Гъста мъгла създаде затруднения в трафика по въздух, суша и море в Истанбул днес, съобщава Анадолската агенция. Заради мъглата сутринта бяха прекъснати полетите до истанбулското летище Сабиха Гьокчен, на азиатския бряг на мегаполиса, но през последните часове трафикът постепенно се възстановява. Отменени са и курсовете по някои фериботни връзки. Лошата видимост причинява затруднения и в трафика по суша, отбелязва агенцията. Особено усложнено е движението по пътищата ТЕМ и D100. Мегаполисът е под влиянието на мъглата от снощи, но метеоролозите предвиждат, че тя ще започне да се разсейва по-късно през деня. На гражданите се препоръчва доколкото е възможно да избягват да излизат навън, особено онези, които страдат от бронхиална астма и други заболявания на дихателната система.", "date": "2019.11.18", "title": "Гъста мъгла затруднява трафика по въздух, суша и море в Истанбул"}
{"url": "https://www.24chasa.bg/novini/article/7882515", "text": "Синдикалната федерация на служителите в Mинистерството на вътрешните работи /СФСМВР/ сe противопоставя на  предаде БТА.  В писмо до медиите от най-голямата полицейска организация оценяват това като тежко посегателство срещу социалните и осигурителните права на българските граждани. Определението, че са измамници, за хора, намиращи се в нужда, е откровен цинизъм, смятат от синдиката и обявяват, че ще се включат в протестни действия на национално представителни синдикати, в случай, че проект за подобно решение се внесе в НС.", "date": "2019.11.18", "title": "Синдикатът на МВР сe противопоставя на предложението за болничните"}
{"url": "https://www.24chasa.bg/novini/article/7882558", "text": "Когато купуваме паста за зъби първото, което правим е да я извадим от кутията ѝ. След това изхвърляме този ненужен картон или пластмаса, която идва заедно с пастата. Тези факти накараха Исландия да спре употребата им. Северната страна реши да елиминира тези кутии, които наистина не са необходими, за да защити продукта. В Испандия 90 % от пастите за зъби идват без кутия или пластмасова опаковка. Макар и кутиите да са от картон и могат да се рециклират, няма нужда да се употребяват повече тъй като се използват вода и енергия за опаковането ѝ и този продукт е чисто естетически, предава \"Канал 3\". Исландия е считана за една от най-големите привърженички на опазването на околната среда. Екологичната култура на жителите накара правителството да прокара законодателни промени в полза на планетата, за да се адаптират към тези потребители.", "date": "2019.11.18", "title": "Исландия забрани кутиите за паста за зъби"}
{"url": "https://www.24chasa.bg/novini/article/7882458", "text": "Първият в Китай детектив за изгубени домашни любимци ползва най-усъвършенствани технологии в работата си, предаде Франс прес. В Китай има над 90 милиона кучета и котки, според асоциацията Pet Fair Asia (Пет феър Ейжа) и сайта Goumin.com. Една трета от тях обаче изчезват и едва 15-20 процента от кучетата и 2 процента от котките намират обратния път към дома. Тогава се намесва Сун Цзинжун. Този Джеймс Бонд за изгубени домашни любимци прибягва в работата си до различни устройства - инфрачервен детектор, ендоскоп и апарат като използваните за откриване на оцелели сред руините на сграда след земетресение. Всеки поет от фирмата му ангажимент струва 8000 юана (1000 евро), пише БТА. Цзинжун увери, че е върнал около 1000 животни на собствениците им, откакто е основал фирмата си в Шанхай преди 7 години. Десетина конкурентни фирми са били основани през последните две години. Сун поема ангажименти в цялата страна, като не се колебае да започне разследвания в метрополии с милиони жители. Той твърди, че дейността на фирмата му е успешна в 60-70 процента от случаите, но невинаги е с щастлив край - понякога животните не са изгубени, а откраднати, а дните на някои кучета приключват в кланицата", "date": "2019.11.18", "title": "Детектив за изгубени домашни любимци в Китай ползва усъвършенствани\nтехнологии"}
{"url": "https://www.24chasa.bg/novini/article/7880226", "text": "60,99 лв. на месец е средният размер на вноската за втора пенсия, която плащат от заплатите си 3 780 919 български граждани. В същото време натрупаните по личните им партиди средства масово  психологическата граница от 4100 лв., при които би трябвало парите да стигат за пожизнена пенсия, макар и минимална. Това показват данните от отчетите на деветте универсални пенсионни фонда пред Комисията за финансов надзор. Последните публикувани от КФН документи са към 30 септември 2019 г. Партидите само в един от 9-те фонда минават 4100 лв., макар и едва с 21 лв. При всички останали осем фонда те не стигат и 4000, а в два от фондовете дори са под 2000 лв. В универсалните пенсионни фондове за т.нар. втора пенсия  всички работещи българи, родени след 31.12.1959 г. В момента размерът на осигурителната вноска, която отива в частните пенсионни фондове, е 5% от дохода. Още 12,8 на сто е вноската за пенсия към Националния осигурителен институт. Срещу двойното осигуряване всички българи, които в момента са по-млади от 60 години, би трябвало да получават две пенсии вместо една. През миналата седмица обаче социалният министър Бисер Петков призна, че при над половината от първата вълна българи с втора пенсия реално сумата от двете ще е по-малка от пенсията, която биха получили само от НОИ, ако бяха прехвърлили цялото си осигуряване към държавния институт. Причината - при изчисляване на пенсията от НОИ тя се намалява с дела на осигуровките, които вместо в държавния институт са отишли в частните пенсионни фондове. Средният процент на намаление на пенсията за първите ще е около 20%. При връщане на партидата в НОИ такова намаление няма да има. Първите, които ще вземат две пенсии -  в момента, обаче са изпуснали възможността да се прехвърлят. Те ще вземат пенсия през есента на 2021 г., а срокът за прехвърляне е 5 години преди пенсионирането, като имаше гратисен период до края на 2018 г. Средно по 60,99 лв. на месец е била вноската от всеки осигурен в системата на втория стълб през първите девет месеца на тази година, сочат отчетите на фондовете. Това е с 9 лева по-голяма вноска спрямо деветмесечието на миналата година и със 7 лв. спрямо цялата 2018 г. Сумите варират в много големи порядъци в зависимост от месеца, за който се правят, и дори спрямо различните фондове. Най-високи осигуровки през тази година са правени през май, като причината е, че тогава част от работещите са получили допълнителни възнаграждения за Великден. За май 2019 г. средният размер на вноската е 86,25 лв., като за фонда “Ен Ен” вноската е надхвърлила 95 лв. Във фонд “Топлина” обаче е била едва 79,28 лв. за май. Най-ниската средна осигуровка за целия 9-месечен отчетен период на 2019 г. пък е била във фонд “Доверие” - 57,36 лв. Отново най-голямата е в “Ен Ен” - 67,65 лв. По този начин  фондове са влезли над 1 млрд. лв. само за първите девет месеца на тази година. 12 820 717 000 лв. са били общо събраните към края на септември пари в универсалните пенсионни фондове. Вноски към тях започнаха да се правят от 2001 г. Това означава, че за 19 години всеки осигурен българин е събрал за втора пенсия средно около 3390 лв. Данните на Комисията за финансов надзор обаче показват, че всъщност 4 от деветте фонда не стигат дори тази усреднена сума. Като хората в Универсален пенсионен фонд “Бъдеще”  1520,29 лв. по партидите си. По 1940 лв. пък имат хората, които се осигуряват в “Пенсионноосигурителен институт”, а по 1965 лв. - тези във фонд “Топлина”. Под средната граница остават и осигурените в “Доверие”, но тук все пак партидите са по 3360 лв. Най-големи са сумите на осигурените в “Ен Ен” - 4121,28 лв. Това е и единственият фонд, в който средната партида преминава 4000 лв. Тази статистика за средния размер на партидите обаче според твърденията на самите пенсионни фондове е изкривена. Причината била, че имало  които са кухи. Това били партиди на хора, които или са емигрирали и вече не се осигуряват в България, или пък чиито работодатели не внасяли редовно вноските им. Според неофициална информация от фондовете реално осигурените в тях хора не са 3,7 млн. души, а само 2,6 млн. Така всъщност средният размер на партидата ставал вече по близо 5000 лв. Фондовете обаче не докладват пред КФН кухите си партиди поотделно и реално няма как тази информация да бъде проверена. Мъжете на възраст 50 - 54 г. са групата, която има най-големи партиди за втора пенсия, показват още официалните отчети на компаниите пред КФН. Тази група има средна партида в размер на 4428,35 лв., докато жените в същата възрастова група имат средно по 4287,17 лв. Първите българи с втора пенсия обаче ще са над 200 000 жени, които в момента са във възрастовата група 55 - 59 г. Най-възрастните от тях ще започнат да излизат в пенсия още през 2021 г. Тук средната партида е в размер на 4146, 82 лв. Вероятно поне 55% от тези жени няма да успеят да получат втора пенсия в размер над 30 лв., сочеха изчисления на социалното министерство, които бяха обявени през лятото на 2018 г. Пак според тези прогнози 79% от хората, които ще излязат в пенсия в периода 2021 - 2027 г., не могат да достигнат втора пенсия от 50 лв. В тази група вече влизат и мъжете , които в момента са на възраст 55 - 59 г. - те ще започнат да се пенсионират през 2024 г. При тях средният размер на партидата към деветмесечието на 2019 г. е 4242,97 лв. Малко по-достойни вероятно ще са вторите пенсии на хората, които в момента са на възраст 40 - 44 г., става ясно от данните в отчетите пред КФН. Тези мъже и жени са започнали да се осигуряват в универсалните пенсионни фондове от самото начало на трудовия си стаж и към пенсионирането си  събирани 40 години, а не 20 години като първите българи с втори пенсии. В момента все още партидите на 40-44-годишните са малко по-ниски като размер от тези на по-възрастните. Мъжете в групата имат средно по 4293 лв. по сметките си в частните пенсионни фондове. Женските партиди са средно с 500 лв. по-ниски. Нито една от по-младите групи пък няма натрупани над 4000 лв. средно. Най-малки са естествено партидите на хората на възраст 15-19 години - средният размер на партидата е едва 149 лв. Повечето от осигурените в тази група обаче са още ученици, които са работили за месец-два през лятото.", "date": "2019.11.18", "title": "За втора пенсия всеки внася средно 61 лева на месец, а е натрупал под 4000 лeвa"}
{"url": "https://www.24chasa.bg/novini/article/7882610", "text": "Авиокомпанията \"Емирейтс груп\" (националния превозвач на Обединени Арабски Емирства) съобщи в понеделник, че ще подобри своята флотилия, като поръча общо 50 самолета A350 от европейския самолетосторител \"Еърбъс\" (Airbus). Самата сделка се оценява на 16 млрд. долара, предаде  Съобщението беше направено по време на авиошоуто в Дубай, което се провежда между 17-и и 21-ви ноември. Според постигната сделка доставките на новите самолети А350 ще започнат през 2023 година. Главният изпълнителен директор на \"Еъбъс\" - Гийом Фори написа в Туитър: \"За нас е чест доверието на \"Емирейтс груп\" ( Emirates group) за самолетите А350. Това е нов крайъгълен камък в нашето дългогодишно партньорство и нямам търпение да видя A350 да започнат да леят с цветовете на \"Емирейтс\"!", "date": "2019.11.18", "title": "\"Емирейтс груп\" със сделка за 16 млрд. долара \"Еърбъс\", поръча 50 самолета А350"}
{"url": "https://www.24chasa.bg/novini/article/7882622", "text": "Мария Габриел е един от дванадесетте кандидати за пост като зам.-председател на Европейската народна партия. Тя се ползва с голямо доверие сред европейските лидери се очаква да стане една от десетте зам.-председатели. Освен нея като еврокомисар се кандидатира за заместническия пост в партията и колегата й от Австрия Йоханес Хан. Очакванията са първи зам.-председател да е Дейвид Макалистър. Изборите за зам.-предедателите ще се проведат на 21 ноември в Загреб. Ден по-рано ще се избере новият лидер на партията, а изборът дори вече е предизвестен. Бившият председател на Европейския съвет Доналд Туск ще е новият председател на ЕНП, тъй като той е единственият кандидат за поста. Има личната подкрепа от настоящия лидер на европейската партия Жозеф Дол и се приема добре от всички европейски лидери, това го прави подходящ за позицията.", "date": "2019.11.18", "title": "Мария Габриел е кандидат за зам.-председател на ЕНП"}
{"url": "https://www.24chasa.bg/novini/article/7882623", "text": "Специализираният наказателен съд наложи наказания на 12 от работниците в разкритата през юли 2019 г. нелегална фабрика за цигари в пловдивското село Труд, след като одобри сключените от тях споразумения с прокуратурата. Четирима от обвинените по делото българи, които се признаха за виновни, получиха ефективни присъди, съответно на 1 година, 1 година и 2 месеца, а двама - по 1 година и 3 месеца „Лишаване от свобода“ при първоначален общ режим. Те са заемали най-ниските нива в йерархията на престъпната група – пазач, доставчик на храна за работниците, както и техническа поддръжка на помещенията. Осемте наети в производството чужденци – седем украинци и един молдовец, също се признаха за виновни и се споразумяха на условни наказания от 3 години „Лишаване от свобода“ с 5-годишен изпитателен срок, както и лишаване от права. Това съобщиха от прокуратурата. Разследването срещу тримата основни участници в групата (български граждани), организирали нелегалното производство, продължава. Срещу тях предстои бъде изготвен обвинителен акт и внесен в Специализирания наказателен съд. На 4 юли 2019 г., по време на действията по разследването на Специализираната прокуратура и ГДБОП в нелегалната фабриката бе намерена и иззета готова продукция за около 3 млн. лева, половината от която натоварена в камион и подготвена за експедиция. Разследването установи, че организираното производство на нелегални цигари в с. Труд няма аналог до момента. Във фабриката са били инвестирани близо 10 млн. лева, а пласирането на готовата продукция е ощетявало бюджета с между 15 и 20 млн лв. месечно в продължение на една година. В близкото село Ръжево Конаре бе открит и цехът на фабриката, където е бил нарязван тютюнът за нелегалните цигари.", "date": "2019.11.18", "title": "12 работници в нелегалната фабрика за цигари в село Труд получиха присъди"}
{"url": "https://www.24chasa.bg/novini/article/7882248", "text": "93,6 кг. хероин, разпределен в 184 пакета, са били задържани на ГКПП Дунав мост стана ясно по време на брифинг с участието на Георги Костов, директор на Агенция „Митници“, заместник-главният прокурор Иван Гешев, прокурор от Окръжна прокуратура Русе Андрей Ангелов и главният секретар на МВР Ивайло Иванов. Задържана е огромна пратка наркотични вещества, анонсира Иван Гешев, който благодари на митническите и други служби, които са участвали в задържането. В следствие анализ на риска и при щателна митническа проверка на служители от Главна дирекция „Митническо разузнаване и разследване“ товарният автомобил е проверен и в двоен под на товарното помещение са открити 184 пакета с бежово прахообразно вещество, с общо тегло 93,6 кг, за които полеви наркотест е показал, че съдържат хероин. При щателната митническа проверка е заловен български камион, управляван от 56-годишен нашенец от Южна България, в който в установени тайници под товарното помещение, са били укрити 184 пакетчета с 93, 6 кг бежово прахообразно вещество наркотично вещество за милиони левове. При извършените тестове, то е дало реакция като хероин. Шофьорът е задържан за 72 часа, привлечен е като обвиняем за контрабанда на високо рисково наркотично вещество в особено големи размери. Това е особено тежък случай по ал.4 на чл. 242 от НК, който предвижда наказание лишаване от свобода за 15-20 години и глоба в размер от 100-300 000 лв, обясни наблюдаващият прокурор Андрей Ангелов от Окръжна прокуратура - Русе. Предстои прокуратурата да му поиска постоянна мярка задържане под стража. Според директора на Агенция „Митници“ Георги Костов, возилото е задържано на трасе „Изход” – леки автомобили и автобуси на ГКПП „Дунав мост” около 9, 20 часа сутринта в неделя. Автомобилът марка „Мерцедес Спринтер” бил празен и пътувал към Западна Европа. Служителите от митническото звено за противодействие на наркотрафика към Митническо разузнаване и разследване от дирекция към отдел „Дунавски” селектирали возилото за проверка. Тя била извършена от опитен митнически служител с 25 години трудов стаж, който видял разминаване между морфологията на транспортното средство, видял е разлика и че подът от страната на шасито е видимо преработван, след което била направена по-щателна проверка и открито голяма количество хероин, обясни Георги Костов. Според него са положени много усилия по камуфлирането на дрогата. „Най-вероятно е използвано и това, че тук трасето на „Изход” през миналата седмица беше изключително натоварено, с големи опашки! Позитивното е, че нашите служители не са притъпили бдителността си, въпреки огромното натоварване”, посочи Костов. Според него, тепърва предстои хероинът да бъде оценен по цени на съдебната система, като цената му няколко милиона лева. Хероинът е с относително доста високо ниво съдържание, преди да е минал процесите на смесване с други субстанции, които вървят, преди да стигне до крайния потребител, много чист наркотик, каза Георги Костов. Тепърва ще бъде установено, откъде камионът е влязъл в България. Заместник-главният прокурор Иван Гешев и главният секретар на МВР Ивайло Иванов благодариха на Агенция Митници и прокуратурата за доброто взаимодействие по случая. Още от вчера ГДБОП работи усилено по случая, тъй като вероятно се касае за международен трафик, заяви още главният секретар на МВР Ивайло Иванов. Той допълни, че се очаква бъдеще развитие по разследването, тъй като в момента все още се провеждат оперативни мероприятия и процесуални следствени действия. „Работим с партньорските служби от Западна Европа и скоро ще очакваме резултати по другите направления”, обясни Иванов. По първоначална оценка, цената на дрогата е над 3,6 милиона лева.", "date": "2019.11.18", "title": "93,6 кг хероин задържаха митничарите на Дунав мост (Снимки, обновена)"}
{"url": "https://www.24chasa.bg/novini/article/7882595", "text": "Подсъдимият Николай Велков е признат за невинен да е избягвал плащането на данъци в особено големи размери – 909 812,43 лв., поради неизпълнение на задължението да декларира придобит доход от продажбата на поименни акции от капитала на КТБ в подадена годишна данъчна декларация, уточниха от ВКС. Решението е окончателно. Делото е образувано по жалба на министъра на финансите, представляващ държавата и конституиран в производството в качеството на граждански ищец, срещу решението на Апелативен съд – Пловдив. С него е потвърдена присъда на Окръжен съд – Пазарджик. Според тричленния състав на ВКС жалбата е неоснователна. В мотивите се подчертава, че преди да обсъди възраженията на гражданския ищец, касационната инстанция следва да очертае предмета на дължимата проверка. Жалбата съдържа оплакване за неправилно приложение на материалния закон, довело до оправдаване на подсъдимия. „Решението на апелативния съд, в частта с която е потвърдена оправдателната част на присъдата на окръжния съд, е влязло в сила, тъй като срещу него не е депозиран протест от прокурора при Апелативна прокуратура – Пловдив с искане за отмяната му и за връщане на делото за осъждане на подсъдимия. Поради това не е налице законова възможност решението в оправдателната му част да бъде отменено по жалба на гражданския ищец, тъй като той упражнява правото си на жалба само по отношение гражданскоправната част. При това положение касационната инстанция следва да провери доколко възприетата от инстанциите по същество фактология позволява извода за наличието на деликт, който да е основание за ангажиране гражданската отговорност на подсъдимия“, пишат върховните съдии. Относимата законова рамка, в която са се развили правоотношенията между подсъдимия (като данъчно задължено лице) и държавата за 2007 г. попада под действието на Закона за данъците върху доходите на физическите лица (ЗДДФЛ), в сила от 01.01.2007 г., и именно тя очертава спецификата им, свързана с претенцията на прокуратурата за необходимост от декларирането и облагане на доходи на Велков, реализирани от продажбата на безналични финансови акции за 2007 г. Основният въпрос, който според върховните съдии е намерил своето правилно разрешение от инстанциите по същество, е дали през 2007 г. подсъдимият е придобил доход от продажбата на акции в размер на 3 795 645,71 лв. и следвало ли е да го декларира в декларацията си от 30.04.2008 г., за да бъде обложен с 909 812,43 лв. данък. В мотивите на решението на ВКС се посочва: „В чл. 11, ал. 2 от ЗДДФЛ е предвидено, че доходът от продажба, замяна или друго възмездно прехвърляне на права или имущество по чл. 33, ал. 3 от ЗДДФЛ се счита за придобит към датата на прехвърлянето им. По делото не се спори, че през 2006 г. подсъдимият Велков е извършил сделки по придобиване и продажба на 139 989 бр. акции от капитала на КТБ, като плащането по тях е станало през 2007 г. при действието на ЗДДФЛ, съгласно който доходът се счита придобит с прехвърляне на актива, т. е. през 2006 г.“ В жалбата се сочи, че получените през 2007 г. суми от продажбата на акции през 2006 г. е следвало да бъдат декларирани от подсъдимия в Приложение № 6 в годишната данъчна декларация, в което попадат „доходите, придобити от други източници“. Според върховните съдии този довод е несподеляем, тъй като води до съществено изменение на обстоятелствената част на обвинението, което не може да бъде осъществено за първи път от касационната инстанция. От друга страна, с атакуваното решение въпросът за вината на подсъдимия е окончателно разрешен поради липсата на съответен протест. В решението на ВКС пише още, че основанието за предявяване на гражданския иск е деянието. Разпоредбата на чл. 45 от Закона за задълженията и договорите предвижда, че всеки дължи обезвреда за виновно причинните от него вреди. Във въззивния акт съдът е изразил съгласие с окръжния съд, че подсъдимият не е извършил вмененото му във вина престъпление, тъй като не е следвало да декларира в годишната данъчна декларация за 2007 г. дохода, получен същата година от продажбата на 139 989 бр. акции, тъй като съгласно действащия закон доходът се счита за придобит към момента на прехвърлянето му през 2006 г. Липсва основание за ангажиране на неговата гражданска отговорност, тъй като описаното деяние, което е основание за преценката доколко е налице деликт, не е противоправно и то не поражда задължение за обезвреда и следователно не е налице фактическият състав на непозволеното увреждане, поради което претенцията на гражданския ищец с основание не е била уважена.", "date": "2019.11.18", "title": "ВКС потвърди: Адвокат Николай Велков, обвинен за укриване на 909 812,43 лв. от данъци, е невинен"}
{"url": "https://www.24chasa.bg/novini/article/7882699", "text": "Премиерът на Великобритания Борис Джонсън ще обещае серия от данъчни намаления за компаниите в речта си на конференцията на Конфедерацията на британската промишленост (КБП - CBI), предаде Франс прес. Това се случва в разгара на предизборната кампания и по-малко от два месеца преди датата, предвидена за Брекзит. В речта, която трябва да произнесе по-късно днес, премиерът признава, че по-голямата част от ръководителите на големите компании \"не са искали Брекзит\", но в момента основната им тревога е да се приключи с несигурността около един безкраен процес на излизане от ЕС. съобщава БТА. Той обещава в случай на победа на изборите на 12 декември \"намаляване на данъците върху недвижимите имоти за компаниите, понижение на данъците за работодателите. Вноската за здравно осигуряване в страната ще се понижи с 1000 лири за над половин милион работодатели\", се посочва в откъси от речта му, получени от Франс прес. Лидерът на консерваторите възнамерява също така да намали данъците върху новите сгради и да увеличи данъчните кредити за дейности, свързани с научноизследователска дейност и развитие. Британските медии оценяват на 1 милиард лири стойността на данъчните намаления за компаниите. Основният съперник на Борис Джонсън - лидерът на лейбъристката партия Джереми Корбин, чиято кампания се основава на много лява програма, разчита да представи пред членовете на работодателската организация на годишната конференция в Лондон помощи за финансиране на програми за обучение в областта на климата. Лейбъристите обещават през първия им мандат програма за обучение на 320 000 \"климатични чираци\" в Англия, за да се борят срещу \"сериозния недостиг на квалифицирана работна ръка във Великобритания\", който ще продължи заради автоматизацията на редица професии и необходимостта от отговор на климатичните промени. КБП призова вчера в навечерието на годишния си конгрес партиите, които са в предизборна кампания за предсрочните парламентарни избори, да избегнат \"още една провалена година заради политическия застой\" след три години и половина криза около Брекзит. Годишният конгрес на КБО традиционно събира основните политически лидери. Лидерката на Либералните демократи Джо Суинсън също трябва да произнесе реч днес, припомня Франс прес.", "date": "2019.11.18", "title": "Джонсън обещава данъчни намаления за британския бизнес"}
{"url": "https://www.24chasa.bg/novini/article/7882767", "text": "„60 - 80 души протестират срещу мен, аз мога да изкарам на улицата 120 роднини и приятели, ако поискам! Всеки защитава нещо, което прецени, нека хората преценят кое е добро и кое е лошо! Няма начин и не е нормално, всички да харесват главния прокурор, това ще значи, че той не си върши работата!“. Така заместник-главният прокурор Иван Гешев коментира в Русе продължаващите в София протести срещу неговото избиране на поста главен прокурор на България. „Явно някой не иска прокуратурата да си върши нормално работата в тази държава, затова ги инспирира. „Всеки има право да изразява гражданската си позиция. Прочетох че някой иска да се извиня на госпожа Дишева. Не смятам да се извинявам на някой заради това, че този някой няма чувство за хумор! Иначе, дай Боже, и мен така да ме заплашват, че имам блестяща политическа кариера, вие някакъв проблем в това виждате ли?“, каза Гешев. Той заяви, че не е чувал за идеята Сотир Цацаров да стане шеф на КПКОНПИ, но каза, че би работил с всеки, на каквато и да е позиция в държавните институции, защото уважава българските институции. „В България винаги има протести за нещо. Всеки има прав да протестира и в това не виждам нищо лошо! Затова живеем в свободно общество! Това, означава, че има гражданска позиция, хората изразяват мнението си, едни харесват кандидатурата, други не я харесват. Въпрос на гледна точка, всеки вижда, каквото иска! Това, което мога да кажа е ясно и съм го казвал безкрай пъти: никой не го интересува каква е конституцията, никой не го интересуват законите, защото конституцията е ясна! Решение №2 на Конституционния съд също е ясно. Проблемът е, че една група политико-икономична, олигархическа и т.н. , която се притеснява от закона, защото няма практиката да го спазва, просто не иска да има избор, който на нея не й харесва. Иска да се противопостави на избора и конкретната кандидатура. Не става въпрос за принципност, а за безпринципност, това е безпринципна позиция! Някои от тези, които протестират, искрено вярват по някакви причини, че са прави – ОК! Не мога да им забраня това нещо, имат право да протестират! Други просто защитават определени засегнати от работата на прокуратурата по прилагане на закона интереси! Това е цялата работа!“, посочи Гешев. Той е убеден, че няма как всички да харесват един прокурор, защото има засегнати интереси. „Ако мен ме харесват като главен прокурор, значи нещо не е наред, защото работата на прокурора е да прилага закона в наказателното преследване. Тоест, един кръг от хора, които не спазват закона, в резултат на действията на прокуратурата, няма да харесват конкретно и главния прокурор, това е нормално!“, каза Гешев. Според него сегашната ситуация само с един кандидат за важен пост, не е прецедент. „Аз съм юрист, което е законно, е правилно! Ще ви дам три примера! Аз бях сам, когато кандидатствах за Специализираната прокуратура. Някой повдигна ли въпроса тогава? Сещате ли се какво е правила Специализираната прокуратура преди 2016 година и че съществува въобще, а каква е сега? Това не е самохвалство, това е констатация! Сещате ли се за Международния валутен фонд, че бяха променени правилата, защото не отговаряше на статута на конкретния кандидат? Сещате ли се, че господин Велчев беше сам кандидат – имаше ли проблем, че още двама председатели на Върховния административен съд също бяха сами? Казвам ви, че в случая става въпрос за двойни стандарти, просто един кръг хора, вие ги наричате олигарси и съответния медиен кръг около тях, са против избора ми, против цялата процедура и против прокуратурата! „, обясни Иван Гешев. Според него не става въпрос за принципност, защото тогава щеше да има еднакво поведение и еднакъв подход в сходни случаи. „Последните три години прокуратурата работи особено активно, по начин, п който не е работила след 1989 година. Засегнати бяха огромни икономически, финансови и всякакви други интереси, ако щете, и политически! Логично е тези хора да не харесват и да не искат това да продължи. Един български олигарх се крие в Сърбия, той управляваше 7-8-9 милиарда, мислите ли, че той е щастлив? Друг олигарх е подсъдим, двама-трима са още в ареста и те управляват империя от 200-500 милиона лева активи? Мислите ли, че тези хора са щастливи? Явно те ангажират ресурса и парите си, за да не продължи това, което прави прокуратурата и да не се развие. Мислите ли, че тези хора искат да са в ареста, че искат да бъдат осъдени в открит съдебен процес?“, заключи Иван Гешев.", "date": "2019.11.18", "title": "Иван Гешев: 60-80 души протестират срещу мен, аз мога да изкарам 100-200 приятели и семействата им, ако поискам! (Обновена)"}
{"url": "https://www.24chasa.bg/novini/article/7882802", "text": "\"За президента няма значение дали там ще има трима-четирима самозабравили се опозиционери. Нали не те ще определят политиката на парламента, още по-малко на страната\", заяви беларуският президент Лукашенко, след като вчера гласува на изборите за долната камара на беларуския парламент. Според съобщение на беларуската централна избирателна комисия (ЦИК) още четири часа преди приключване на гласуването изборите бяха признати за състояли се във всичкибеларуски области и избирателни окръзи. Избирателната активност по предварителни данни надхвърля 77 процента, при това почти 36 процента от избирателите са се възползвали от петдневното предварителни гласуване. За едно депутатско място се бориха близо пет души. Сто трийсет и един кандидати са получили отказ за регистрация, най-вече заради признати за недействителни подписи в тяхна подкрепа и неточности в декларациите за доходите и имуществото. Още 13 регистрирани кандидати бяха отстранени от участие в изборите от избирателните комисии, установили нарушения на изборното законодателство от тяхна страна. Трийсет и трима кандидати сами са се отказали от участие в изборите. Горната камара на парламента - Сенатът, които не се избира пряко, на практика е вече сформирана: местните законодателни орган вече представиха по 8 сенатори от всяка област и 8 от Минск. Други 8 депутати ще бъдат назначени с указ на президента Лукашенко. Структурите на опозицията, които традиционно се изказват рязко за политиката на беларуските власти, сега издигнаха за депутати не лидерите на опозиционните партии и движения, а активисти, които нямат много арести и административни нарушения. \"Да покажем на избирателите нови, позитивни лица, да обсъдим проблемите, които стоят пред нас и пътищата за излизане от кризата\", така определи предизборната стратегия Евгений Афнагел, един от координаторите на действията на опозиционните структури. \"Чудесно разбираме, че изборите се фалшифицират и властта няма да допусне опозицията до парламентарната трибуна\", каза той и добави: \"Показваме, че за страната има и други, демократични пътища за развитие, че промените са възможни и наближават. И има хора, готови да поемат отговорност за бъдещето на страната\". \"Готвим се за президентските избори, които ще се състоят догодина и обединяваме противниците на Лукашенко, които днес в Беларус са абсолютно мнозинство\", казва Евгений Афнагел. Почти всички опозиционни кандидати бяха отсеяни от властта по време на регистрацията и агитационния период на предизборната кампания. Сред 13-те недопуснати до изборите кандидати например шестима са представители на движението \"Европейска Беларус\", чийто лидер е Андрей Саников, бивш кандидат-президент на изборите през 2010 г., емигрирал от Беларус след арест в деня на изборите, задържане му в следствения изолатор на Комитета за държавна сигурност (КГБ) и присъда по обвинение за организиране на улични безредици. Опозиционните активисти и млади блогъри няколко пъти организираха предизборни пикети с двеста-триста избиратели, най-вече в столицата. Стотици други агитационни предизборни точки като цяло бяха тихи и безлюдни по време на цялата предизборна кампания. (На снимки на предизборни срещи се вижда, че на тях не е дошъл нито един човек - Б.ред.) Предизборната кампания в Беларус преминава сдържано, отбелязаха в междинен доклад наблюдателите от мисията на Бюрото за демократични институции и права на човека на ОССЕ. Европейските наблюдатели отбелязаха \"ограничения брой организирани прояви\", протичащи във връзка с изборите и ниската им посещаемост. Местните анализатори са по-категорични: изборите не интересуват електората, защото властта не отчита протестните му претенции и резултатът е предопределен, той няма да промени нищо. Така обясняват независимите експерти пасивността на избирателите. Редица кандидат-депутати, възнамеряващи да критикуват властта на страниците на вестниците или в официално предоставеното им време в ефира, не успяха да представят доводите си пред избирателите. Вместо анонсираното изказване на кандидат-депутата Владимир Непомняшчих официалната телевизия \"Беларус-3\" излъчи пейзажи от Гомелска област, църкви и католически храмове. Кандидатът не крие, че ако бъде избран в парламента, ще се заеме с организация на импийчмънт срещу президента Лукашенко. Мнозинството критично настроените кандидати бяха изключени от изборния процес и не влязоха в бюлетините. Властта заплашва да се разправи с тях, използвайки закона за призоваване към екстремизъм. Европа в продължение на десетилетия не признава президентските и парламентарни избори в Беларус за отговарящи на международните стандарти. Президентът Лукашенко, общувайки с журналисти, след като гласува, заяви, че \"не е свикнал да се тревожи\" дали Западът признава изборите. Президентът се закани да \"откъсне главите\" и да \"извие ръцете\" на местните беларуски наблюдатели заради излишната според него бдителност в регионите и отчетите за нарушения, \"адресирани до западни структури\". В отчетите са изброени случаи на принуждаване към предварително гласуване, добавяне на бюлетини в урните и други традиционни за беларуския изборен процес ситуации. Наблюдатели на обществената кампания \"Право на избор\" само за петте дни на предварителното гласуване отчетоха 490 нарушения на изборното законодателство и подадоха 281 жалби пред отговорните инстанции. Популярно в социалните мрежи и достигнало до Лукашенко стана видео, публикувано от независимия наблюдател Юрий Вашчинчук от една от избирателните секции в Брест, в Западна Беларус, заснето в дните на предварителното гласуване. Наблюдателят спира на входа към урните момиче, което държи в ръцете си много сгънати листове. Момичето казва, че има само една бюлетина и моментално напуска секцията, без да гласува. Разпространеното от наблюдателя в социалните мрежи видео позволи на потребителите бързо да разпознаят избирателката. Тя се оказа подчинена на директорка на детска градина, която в деня на изборите е била назначена за председател на секционна избирателна комисия. Юрий Вашчинчук бе лишен от статут на наблюдател. Ръководителката на ЦИК Лидия Ермошина посочи на вече бившия наблюдател, че за заснемането на видеото е било необходимо разрешение от секционната избирателна комисия, а в ръцете си избирателката може би е носела \"молби от граждани, каквито често са пускани в урните\". Президентът Лукашенко, позовавайки се на този и подобни случаи, обеща да реши въпроса с нахалните наблюдатели. \"Вече сме установили кои са и ще постъпим с тях според закона. Дадох разпореждания на милицията и спецслужбите да пресичат твърдо подобни прояви\", каза в деня на гласуването Лукашенко. \"Това е репетиция за главните избори\", смята лидерът на Беларус, като нарича главни предстоящите догодина президентски избори, на които, както е заявил, възнамерява да издигне кандидатурата си, \"ако народът го помоли\". По молба на народа Лукашенко е готов да се кандидатира за президент и седми път, през 2025 г. (БТА)", "date": "2019.11.18", "title": "Скучни избори. В парламента на Беларус няма да има опозиция"}
{"url": "https://www.24chasa.bg/novini/article/7882793", "text": "Сръбският президент Александър Вучич бе изписан днес от Военномедицинската академия, където постъпи в петък на лечение със сърдечно-съдови проблеми, съобщи националната телевизия РТС. Съветничката на президента Сузана Василевич каза за сръбската редакция на БиБиСи, че състоянието му е стабилно и Вучич се е върнал на работа, но по препоръка на лекарите е намалил дневните си задължения. \"Трябва да се придържа строго към терапията и редовно да ходи на прегледи\", каза Василевич. Вучич бе приет в петък на лечение в академията със сериозни оплаквания и бе държан два дни на системи. Според министъра на здравеопазването Златибор Лончар животът му е бил в опасност, но благодарение на незабавно предприетите мерки състоянието му се е стабилизирало. Вчера Вучич написа в Инстаграм, че още в понеделник се връща на работа.", "date": "2019.11.18", "title": "Вучич се върна на работа, след като бе изписан от болница"}
{"url": "https://www.24chasa.bg/novini/article/7882862", "text": "Булка в бяло тича в поле с тюлен воал, развяван от вятъра, следвана от своя годеник: това не е холивудска продукция, а сватба, която трябва да бъде типично сръбска, организирана за китайски туристи. В тази страна на Балканите, оставена доскоро настрана от програмите на азиатските туроператори, китайският туризъм преживява бърз растеж. До степен да представлява контингент номер едно сред чуждите туристи, влезли в Сърбия през първите осем месеца на годината /1,2 милиона/, с 92 000 китайски туристи, регистрирани от сръбските власти. Това е пет пъти повече, отколкото през цялата 2016 г. Освобождаването от визи, добрите двустранни политически и икономически отношения, ниските цени са редица причини, изтъквани за обяснение на това явление. И сърбите отговарят от своя страна с процъфтяване на китайски ресторанти, с указателни табели на мандарин на местата, посещавани от тези нови туристи, дори китайски полицаи са изпратени в Белград, за да помагат на своите сънародници там. Това е важен залог за Сърбия - страна със 7,1 милиона жители, която полага усилия да навакса икономическото си изоставане от Западна Европа. Туризмът, който има тежест едва от 3 процента в БВП и е съсредоточен най-вече в Белград, е потенциален фактор за развитие. Далеч от столицата, в западната част на страната, Желко Средич, собственик на ваканционното селище Гостолюбие - малки къщи, построени, за да приличат на типични местни жилища, много бързо е усетил откриващите се възможности. Преди три години той е започнал да се свързва с туроператори, за да им предложи тази церемония, имитираща традиционна сръбска сватба, на фона на декор от долини и земеделски стопанства. \"Ние избрахме да правим сватби, защото те включват всички обичаи: кулинарната култура, песните, танците, костюмите и т.н.\", обяснява той пред АФП. Приключението, предвидено първоначално за туристи от всички краища, в крайна сметка изкушава само клиенти, които в мнозинството си са китайци. В един слънчев съботен ден два автобуса с туристи от Шанхай пристигат в Гостолюбие. Посрещнати под звуците на фолклорна музика, туристите веднага са увлечени от сръбските си домакини в \"коло\" - традиционен танц. Китайците \"винаги искат нещо необичайно, нещо различно. И това не е онова, което ще намерите в класическите туристически агенции\", казва Катарина Йованчич, екскурзоводка, придружаваща групата. На жените се раздават бели рокли, мъжете получават калпаци като тези, които са носели местните селяни. На всеки се обяснява ролята му в предстоящата церомния. Туристите ще трябва да си дават вид, че стрелят в ябълка, както е правел някога бъдещият съпруг, да карат каруца, теглена от коне или да \"преговарят\" за зестрата. Всеки се озовава пред ядене, което претендира да е типично сръбско, но в действителност е адаптирано за вкуса на гостите, със значително по-малко мазнини. Така каймакът - нещо като гъста сметана, който е много популярен в Сърбия, е изчезнал от менютата. \"Първоначално искахме да предложим автентична сръбска кухня, но си дадохме сметка, че това не е реалистично\", казва Желко Средич. Бумът на китайски туристи започна през 2017 г., когато Сърбия стана първата страна в Европа, която премахна визите за тях. След това Босна последва примера й, а Албания и Черна гора облекчиха условията за влизане в страната на китайски туристи. \"От много години политическите отношения между двете страни са изключително добри\", казва Миодраг Попович, шеф на туристическото бюро в Белград. Китай \"няма по-надежден партньор от Сърбия, по-искрен приятел\", заяви през септември президентът Александър Вучич. Сърбите са признателни по-специално на китайците за това, че не са признали тяхната бивша южна провинция Косово. Това добро разбирателство изпъква отново в икономическия сектор. Китайците строят там мостове и магистрали, придобиха мини и големия металургичен комплекс в Смедерево /Източна Сърбия/ и са в съревнование с французите за проекта за метро в Белград. Сърбия е разглеждана като път за достъп към останалата част на региона, обяснява Флора Сю, екскурзоводка от китайската туристическа агенция 54 Травълър. Откакто \"съседни страни също отвориха вратите си за китайци\", облекчавайки визовите процедури, \"хората започнаха да се интересуват от тази част на света, за която никога не бяха чували да се говори\", казва тя. След Сърбия, тя трбява да отведе групата си в Черна гора и в Босна. Син Ли, 37-годишен китайски инженер, който играеше бащата на младоженеца в разиграваната церемония, е очарован от този пръв досег с Европа. \"Това беше една интересна история, това е толкова различно от нашите традационни китайски сватби\". За Сърбия, която не разполага с невероятните крайбрежия на съседката си Хърватия, туристите са добре дошъл източник на чуждестранна валута. Миналата година секторът е донесъл 1,5 милиарда евро, според данни на централната банка. В Гостолюбие потриват ръце. \"Много важно е да продължава да се поддържа жив начинът, по който сватбите са празнувани някога\", казва Милия Лазович, музикант от фолклорната музикална група, акомпанираща на церемонията. \"Всеки се включва при необходимост и всички могат да спечелят нещо\", казва той.", "date": "2019.11.18", "title": "Сърбия - новото Елдорадо за китайските туристи"}
{"url": "https://www.24chasa.bg/novini/article/7882868", "text": "Сигнал за семеен скандал, по време на който баща нанесъл на сина си прободна рана, бил приет в РУ-Велики Преслав снощи. Към ул.\"Хан Аспарух\" в град Върбица бил насочен полицейски екип. На място е установено, че 61-годишен мъж е нанесъл три прободни рани с нож на 40-годишния си син. Пострадалият е настанен в болница. За извършено престъпление по чл. 129 ал. 1 от НК е образувано досъдебно производство.", "date": "2019.11.18", "title": "Баща пробол сина си три пъти при семеен сигнал"}
{"url": "https://www.24chasa.bg/novini/article/7881500", "text": "Китай планира да построи и пусне в експлоатация космическа станция през 2022 г., която ще може да побере трима астронавти, но е предвидено място за разширяване. Джоу Дзиенпин, учен от Китайската академия по инженерни науки и главен проектант на пилотираната космическа програма на Китай каза на скорошен форум, че станцията, която ще обикаля в орбита на 340 - 450 км над Земята, ще бъде уголемена до 180 тона при необходимост, за да може да събира от трима до шестима астронавти, предава  . Проектираният ѝ експлоатационен живот е 10 години, но може да бъде удължен чрез поддръжка в орбита. „Главната цел с изграждането на станцията е Китай да се реализира като страна, способна независимо да овладее технологията за дългосрочни пилотирани полети, извършване на експерименти в Космоса и цялостно разработване и използване на космическите ресурси\", каза още академикът. Стана ясно, че в момента се извършва подбор на астронавтите за мисиите на станцията. Джоу добави още, че ракетата носител „Чанджън 5В\", която ще изстреля капсулите за станцията, ще извърши първия си полет през 2020 г.", "date": "2019.11.18", "title": "Китай ще строи космическа станция, побираща трима астронавти"}
{"url": "https://www.24chasa.bg/novini/article/7881795", "text": "Националните стачни комитети на КНСБ и КТ \" Подкрепа\" ще се съберат през следващите няколко дни заради обявеното предложение на управляващата коалиция първият ден от болничните да бъде неплатен. Това съобщи президентът на КНСБ Пламен Димитров след среща с лидерите на федерациите в КНСБ, предаде БТА. Той отправи апел към всички български работници да са готови за участие в това национално действие. \"Казахме ясно, двамата с Димитър Манолов - това няма да стане\", заяви Димитров. Синдикатите искат спешна среща с Борисов и оттегляне на предложението за болничните. Вчера от КТ \"Подкрепа\" обявиха готовност да напуснат Националния съвет за тристранно сътрудничество и да организират масов, национален протест на работещите български граждани, ако не се състои спешна среща с премиера Бойко Борисов по темата. Още същия ден, в който това решение на управляващата коалиция беше оповестено, лидерите на КТ \"Подкрепа\" и КНСБ на брифинг поискаха среща с министър-председателя Бойко Борисов. Синдикатите настояват Борисов да се запознае с техните аргументи в спешен порядък, тъй като срокът за промени в бюджет 2020 изтича на 20 ноември 2019 г.", "date": "2019.11.18", "title": "Пламен Димитров към всички работници: Бъдете готови за протест"}
{"url": "https://www.24chasa.bg/novini/article/7881809", "text": "Сръбският президент Александър Вучич е изписан в понеделник сутринта от болницата, съобщи РТС. Съветничката на сръбския президент за връзки с медиите Сузана Василевич каза снощи по телевизия Пинк, че Александър Вучич е прекарал два дни на системи, но вече бил малко по-добре.Тя добави, че се надява Сърбия да преодолее \"тази почти трагедия\", предаде  . \"Той беше толкова зле, че сам поиска да бъде отведен в болницата\", каза Василевич и добави, че се надява Вучич да започне да слуша лекарите малко повече и да бъде подложен на терапия. Президентът е получил редица съобщения от световни политици, включително Макрон и албанския премиер Борут Пахор, заяви Василевич. В петък по обяд сръбският президент беше приет във ВМА в Белград поради сърдечно-съдови проблеми и заяви в събота, че от понеделник ще бъде отново на работа. Министърът на здравеопазването Златибор Лончар каза вчера, че сръбският президент има хронични, леки сърдечни проблеми, но че здравето му се влошило в петък и решил да говори с лекари. След приемането му във ВМА било преценено, че има опасност за живота на Вучич.", "date": "2019.11.18", "title": "Изписаха Александър Вучич от болницата"}
{"url": "https://www.24chasa.bg/novini/article/7881837", "text": "Севернокорейският лидер Ким Чен Ун проследи как протича учение с въздушен десант на снайперисти и се закани да създаде \"непобедима армия\", предадоха Асошиейтед прес и ТАСС, позовавайки се на Корейската централна телеграфна агенция (КЦТА). Пхенян продължава да се държи предизвикателно, въпреки че САЩ и Южна Корея отмениха съвместните си учения, за да създадат благоприятни условия за дипломацията, предаде БТА.  Днешното съобщение на КЦТА се появи часове след като американският президент Доналд Тръмп призова Ким Чен Ун в Туитър да \"действа бързо, за да постигне сделка\", и намекна за още една среща на върха, като написа: \"Скоро ще се видим!\". Само за три дни Северна Корея разпространи информация за две военни учения. Според съобщението от събота по време на демонстрация на ВВС Ким е призовал пилотите да се готвят, да се изправят срещу \"въоръжения до зъби враг\". Вашингтон и Сеул обявиха вчера, че отлагат за неопределено време съвместно военно учение като израз на добра воля към Пхенян.", "date": "2019.11.18", "title": "Ким Чен Ун наблюдава поредно учение на\nсевернокорейската армия"}
{"url": "https://www.24chasa.bg/novini/article/7881847", "text": "Александър Пампоров е студент във Висшето училище по мениджмънт в Добрич. По идея на своята леля Христина Димитрова се заема да адаптира учебник по английски език за незрящи седмокласници. „Естеството на работата включва някакви познания по английски език, някакво разбиране за това как трябва да бъде нареден един учебник, също така известни компютърни умения за работа с определен софтуер”, обясни Александър. Христина Димитрова преподава брайлова азбука и компютърни умения на хора със зрителни увреждания в центъра за социална рехабилитация и интеграция. Помага на децата и в обичайната им учебна подготовка, но липсата на специализирана литература я подтиква да търси алтернатива. „Налага се, тъй като слепите и слабо виждащи деца вече учат заедно със своите връстници без увреждания в масовото училище. А то на много места и региони не разполага със специална учебна литература и семейства се справят самосиндикално”, разказва тя. Брайловото четмо и писмо не само гарантира по-висока грамотност на незрящите, но и развива въображението им, като всяка книга.", "date": "2019.11.18", "title": "Студент адаптира безвъзмездно учебник за незрящи деца"}
{"url": "https://www.24chasa.bg/novini/article/7881832", "text": "Американският певец Уил.ай.ем обвини стюардеса на авиокомпанията \"Куонтас\" в расизъм, като твърди, че безпричинно е повикала полицията след спречкване с него по време на вътрешен полет в Австралия, съобщиха Ройтерс и Франс прес. В поредица туитове лидерът на групата \"Блек айд пийс\" уверява, че стюардесата се е държала агресивно и излишно тровела атмосферата, след като не му била направена никаква забележка от персонала по сигурността в самолета, предаде БТА. Според Уил.ай.ем, чието истинско име е Уилям Адамс, стюардесата имала прояви на лошо възпитание и наляла масло в огъня, когато повикала полицията. В резултат петима полицаи го чакали при кацането на самолета в Сидни след полет с времетраене час и половина от Бризбейн. \"Благодарение на Господ други пътници свидетелстваха, че тя бе излязла извън контрол\", е написал той в Туитър. \"Полицията в края на краищата ме освободи.\" Той поясни, че оказал съдействие на полицията. \"Не смятам, че стюардесата е расист, но цялото й разочарование бе насочено единствено към цветнокожите\", отбеляза певецът. Говорител на \"Куонтас\" окачестви твърденията му като инсинуации. \"Получило се е недоразумение на борда на самолета, като ситуацията се е утежнила, защото Уил.ай.ем носел аудио каска и изглежда не е чул забележките на екипажа\", каза говорителят. Той пожела успехи на музиканта за останалата част от турнето на бандата. Авиокомпанията уточни, че е готова да предостави правна помощ на обвинената в расизъм стюардеса. Полицията потвърди, че е разговаряла с екипажа и пътниците и смята случая за приключен. \"Блек айд пийс\" изнесе 5 концерта в Австралия, последният от които в Сидни.", "date": "2019.11.18", "title": "Певецът Уил.ай.ем обвини в расизъм стюардеса на авиокомпанията \"Куонтас\""}
{"url": "https://www.24chasa.bg/novini/article/7881895", "text": "Четирима души са пострадали при  . Това съобщиха от ОДМВР - Монтана. Сигналът за инцидента е подаден на 17 ноември 2019 г. около 14.35 часа. Катастрофата е станала на път II-81 над село Бързия в прохода Петрохан в посока от гр. Монтана към гр. София. 58-годишен водач при управление на лекия си автомобил „Опел Астра\" на хоризонтален път с надлъжен наклон при изкачване и суха пътна настилка безпричинно навлиза в лентата за насрещно движение, където се сблъсква челно с движещия се срещу него лек автомобил „БМВ 320 Д\", управляван от 30-годишен водач. В резултат на инцидента са ранени двамата водачи и двама пътници от лекия автомобил „БМВ 320Д\" – мъж на 27 г. и 53-годишна жена. На двамата водачи е извършена проба за употреба на алкохол, които са отрицателни. На място е извършен оглед на местопроизшествието от служители на РУ - Берковица. По случая е образувано досъдебно производство.", "date": "2019.11.18", "title": "Четирима са пострадали при катастрофата в прохода Петрохан"}
{"url": "https://www.24chasa.bg/novini/article/7881935", "text": "Хванаха пияна шофьорка с 3,19 промила алкохол, съобщава Dariknews.bg, като се позовава на полицията в Габрово. На 15 ноември, около 00:00 часа в района на жк „Димитър Благоев“ полицейски автопатрул на Севлиево спира лек автомобил, управляван от 40-годишна жителка на града. При извършена проверка за употреба на алкохол с техническо средство, е отчетена концентрация 3,19 промила алкохол в издишания от водача въздух. На жената е издаден талон за медицинско изследване, но в последствие тя се е отказала от правото си даде кръв за химически анализ. По случая е започнато бързо производство.", "date": "2019.11.18", "title": "Хванаха жена, шофирала с 3,19 промила алкохол"}
{"url": "https://www.24chasa.bg/novini/article/7881862", "text": "По 70 милиона лева ще бъдат заделени през следващите 3 г. за строеж на нови училища и детски градини в страната. Това заяви в Пловдив просветният министър Красимир Вълчев, който пристигна в ПУ \"Паисий Хилендарски\" за участие в конференция на тема \"Компетентностно базирано образование и педагогика на 21 век\". Той увери, че за града на тепетата, където има нужда от 2 нови учебни заведения, ще се осигурят средства на първо време за едно. Министърът посочи, че в проектобюджета на ведомството са предвидени 10 млн. лева за национални програми за повишаване на компетентността на педагогическите специалисти. Младежите, които са показали отлични резултати на държавните зрелостни изпити и кандидатстват за инженерни и педагогически специалности във вузовете, ще получават стипендии.", "date": "2019.11.18", "title": "Министър Красимир Вълчев: Заделяме 70 млн. лева за нови училища и градини"}
{"url": "https://www.24chasa.bg/novini/article/7881910", "text": "Администрацията на Доналд Тръмп се очаква да предостави в понеделник ново 90-дневно удължаване на лиценза, позволяващ на американските компании да продължат да работят с китайският технологичен гигант \"Хуавей\" (Huawei Technologies Co Ltd.), предаде Ройтерс, цитирайки два източника, запознати с въпроса. След като през май добави \"Хувей\" към своя икономически \"черен списък\", позовавайки се на проблеми с националната сигурност, Министерството на търговията на САЩ все пак позволи на китайската компания да продължава да закупува някои американско произведени части и устройства с цел да се сведат до минимум проблемите на нейни клиенти, много от които поддържат мобилни и интернет мрежи в провинцията. Самото ново удължаване на този срок се очаква да бъде обявено в понеделник, когато изтича предходния срок на временни лицензии, посочиха източниците на Ройтерс, отказвайки да бъдат неназовани, тъй като това все още не е оповестено публично, предава  . Говорител на \"Хуавей\", която е най-големият производител на оборудване за телекомуникационни мрежи, заяви в петък, че компанията не коментира слухове и спекулации, като отделът по търговия на технологичния гигант също отказа коментар. Междувременно председателят на борда на директорите на \"Хуавей\" Лиан Хуа заяви в понеделник на конференцията East Tech West, че въздействието на включването на компанията в \"черния списък\" на САЩ е било \"ограничено\". Той отбеляза: \"Независимо дали ще има разширение за удължаване на лицензията, реалното въздействие върху \"Хуавей\" ще бъде много ограничено. Нашите продукти могат да се доставят без те да разчитат на американски компоненти и микрочипове\". Също в петък американският министър на търговията Уилбър Рос заяви пред телевизия Fox Business Network, че някои провинциални доставчици на мобилни и интернет услуги се нуждаят от временните лицензи, тъй като те все още са зависими от \"Хуавей\" за техните 3G и 4G мрежи. Новината за предстоящото ново удължаване на лицензията на \"Хуавей\" идва на фона на преговорите между САЩ и Китай, целящи постигането на временно търговска споразумение, известно като \"първа фаза\" от една по-всеобхватна двустранна търговска сделка. През май правителството на САЩ включи \"Хуавей\" в \"черния списък\" мотивирайки се, че има \"разумна база да се заключи, че Huawei се занимава с дейности, противоречащи на интересите на националната сигурност или външната политика на САЩ\", като от тогава насам от компанията нееднократно отрекоха тези обвиненията. През миналата седмица генералният прокурор Уилям Бар заяви, че \"не може да се вярва\" на китайските компании Huawei и ZTE Corp., подкрепяйки по този начин предложение да се забрани на американските безжични оператори да използват правителствен фонд в размер на 8,5 млрд. долара за закупуване на оборудване или услуги от двете китайски фирми. Ройтерс напомня, че Министерството на търговията също така обмисля дали да предостави индивидуални лицензи на американски компании за продажба на техните компоненти на \"Хуавей\", след като министерството се оказа, че вече е получили над 200 подобни заявки. В понеделник обаче не се очаква да бъде взето решение по този въпрос.", "date": "2019.11.18", "title": "Удължават лиценза на \"Хуавей\" за САЩ с още 90 дни"}
{"url": "https://www.24chasa.bg/novini/article/7881973", "text": "Китайското министерство на външните работи разкритикува в. \"Ню Йорк таймс\" за публикуването на изтекли документи, разкриващи подробности за интернирането на уйгури в лагери за \"превъзпитание\", предадоха Асошиейтед прес и БТА. Говорителят Гън Шуан каза днес, че вестникът е игнорирал истинските причини за тази политика и не е отчел колко успешно Китай се справя по този начин с бедността, сепаратизма и религиозния екстремизъм. Той изтъкна, че в Синцзян-Уйгурския регион не е имало голям инцидент от три години, откакто е започнала кампанията по интерниране. Гън каза, че това е \"непохватно скалъпена\" статия, базирана на \"избирателно тълкуване\" на документи, целящо да опетни усилията на Китай в Синзцян. Той обаче не постави под съмнение автентичността на документите, които разкриват и ключовата роля на президента и лидер на комунистическата партия Си Цзинпин.", "date": "2019.11.18", "title": "Китай разкритикува \"Ню Йорк таймс\" за публикуването на документите за уйгурите"}
{"url": "https://www.24chasa.bg/novini/article/7881934", "text": "Редакцията им разполага с копие на неофициален документ, който включва четири критерия за отваряне на европейската перспектива на Западните Балкани. Преразглеждането на подхода е оправдан с факта, че реформите, предприети от балканските страни, са били твърде бавно реализирани, предаде  . Документът на пет страници предвижда наказателни мерки и дори пълно спиране на преговорите в случаите, в които страна-кандидат напълно или частично не изпълни задълженията си. В текста не се предвижда никакъв график за това кога Западните Балкани може да се присъединят към европейското семейство. Въз основа на насоките в документа Париж призова съответните институции да определят новия път на отношенията между ЕС и Западните Балкани до януари 2020 г. Кореспондентът на вестника в Брюксел Августин Пальокай коментира документа в становище. Според него целта на Франция е да забави процеса на разширяване. „С това предложение Франция хвърли топката към новата Европейска комисия… Въпреки че няма основни промени в предложението, идеята на Франция е допълнително да забави и без това мудния процес на разширяване“, твърди Пальокай.", "date": "2019.11.18", "title": "Косовски ежедневник: Париж иска по-строги критерии за интеграция на Балканите в ЕС"}
{"url": "https://www.24chasa.bg/novini/article/7882953", "text": "35-годишен мъж е задържан за палеж на ЖП спирката в село Ново Ботево. Сигналът за пожара е подаден на 17 ноември, около 8,30 ч. - съобщават от Областната дирекция на МВР-Добрич. На място е установено, че е палеж, вследствие на който са унищожени около 150 м2 покривна конструкция и мебели. От проведените незабавни полицейски действия е установен извършителят на деянието. С полицейска мярка за срок от 24 часа е задържан 35-годишен мъж от град Варна, известен на МВР. Мъжът е привлечен в качеството му на обвиняем с мярка „подписка”. Работата по случая продължава.", "date": "2019.11.18", "title": "Горя жп спирка в Добричко"}
{"url": "https://www.24chasa.bg/novini/article/7882075", "text": "Техеран обвини САЩ в намеса във вътрешните му работи, след като Вашингтон изрази подкрепа за иранския народ във връзка с протестите срещу повишаването на цената на бензина, прераснали в насилие, предаде Франс прес. \"Както казах преди почти година и половина на народа на Иран - САЩ са с вас\", написа вчера в Туитър американският държавен секретар Майк Помпейо. Според комюнике на иранското външно министерство тези думи са \"израз на подкрепата на американския държавен секретар за групата метежници\". Министерството осъжда тези изказвания, които са \"намеса във вътрешните работи\", се казва още в изявлението. \"Иранският народ знае много добре, че такива лицемерни думи не са проява на честна симпатия\", се посочва в изявлението. Най-малко двама души бяха убити (единият е полицай) в протестите от петък вечер в Иран заради покачването на цената на бензина. Според плана на правителството цената на бензина трябва да се увеличи с 50 процента и да стане от 10 000 риала на 15 000 риала (11 евроцента) за първите 60 литра бензин месечно. Над този лимит цената на бензина се утроява и става 30 000 риала. Властите казват, че сумите, получени от увеличението, ще отидат за най-бедните иранци, които са 60 милиона от 83-милионното население. Вчера Белият дом осъди употребата на \"смъртоносна сила\" срещу демонстрантите в Иран от страна на властите. От началото на демонстрациите няколко десетки бяха арестувани, според информации в ирански медии, предаде Франс прес. Днес иранската агенция ИСНА съобщи, че властите още от тази вечер ще започнат да изплащат компенсации на най-засегнатите от покачването на цените на бензина, предаде ТАСС. Такива субсидии ще получат 19 милиона семейства, като сумата ще зависи от броя на членовете на семейството.", "date": "2019.11.18", "title": "Техеран обвини САЩ в намеса във вътрешните му\nдела"}
{"url": "https://www.24chasa.bg/novini/article/7882064", "text": "Управителният съвет на Асоциацията на прокурорите в България излезе със становище във връзка с проведената процедура за избор на главен прокурор. От Асоциацията заявяват, че са загрижени и категорично възразяват „срещу продължаващите опити за нагнетяване на напрежение в обществото и уронване престижа на прокуратурата, чрез подновяването на недостойната компроматна кампания срещу избрания кандидат г-н Иван Стоименов Гешев”. „Белег на правовата държава са стриктното спазване на Конституцията и законите, при зачитане на правомощията на всяка една власт, провеждане на професионални дебати и демонстриране на толерантност към мнението на останалите. Това, на което отново станахме свидетели през последните дни, а именно недопустим уличен натиск срещу членовете на Висшия съдебен съвет, използването на безкрайни процедурни хватки и обструкции, сочи идейно безсилие и липса на разумни юридически аргументи. Такова поведение има една единствена цел - избягването на реалния дебат относно законовите и професионалните критерии, приложими в процедурата за избор на главен прокурор на Република България, които критерии са мотивирали 20 от членовете на Пленума на ВСС да дадат своята подкрепа в полза на г-н Иван Стоименов Гешев\", се казва още в становището, публикувано на сайта  . „Същото се отнася и до вота на огромното мнозинство от членовете на легитимния да избере главния прокурор орган - Висшия съдебен съвет на Република България, които открито, аргументирано и с името си и професионалната си репутация, застанаха зад номинацията на г-н Гешев\", заявяват още от Асоциацията на прокурорите. „Противопоставяме се на опитите на някои изолирани кръгове изкуствено да конфронтират двете магистратски професии- съдийската и прокурорската”. „Заявяваме, че никога не бихме си позволили в процедури за избор на председатели на Върховния касационен съд и Върховния административен съд, да се намесваме в номинациите на Съдийската колегия на Висшия съдебен съвет, в дискусиите за професионалните съдийски качества на кандидатите, нито пък в суверенните правомощия на президентската институция чрез внушения и медийни кампании\", се казва още в позицията. От Асоциацията питат още: Има ли лица, които се страхуват от това да имаме прокуратура, която да работи активно и при стриктно спазване на законите на Република България в сферата на борбата с престъпността и за защита правата и интересите на гражданите? Защо са притесненията прокуратурата да бъде оглавена именно от прокурор, с дългогодишен и реален професионален опит, доказал своите качества и решимост и който ясно и пред очите на цялото общество е декларирал своята визия и приоритети за развитието на прокуратурата на Република България?. „В заключение, призоваваме за завършване на процедурата на избор на главен прокурор при спазване на Конституцията и законите на Република България, за проява на държавническа мъдрост, за конструктивно и отговорно поведение, както и за недопускане на политическо вмешателство в работата на прокуратурата на Република България\", се казва в позицията.", "date": "2019.11.18", "title": "Асоциацията на прокурорите: Недостойна компроматната кампания срещу Гешев"}
{"url": "https://www.24chasa.bg/novini/article/7882077", "text": "Продължава издирването на мъжа, ограбил газостанция в столицата, съобщава  В нощта срещу събота, той рани леко 53-годишна служителка в обекта и открадна над 1000 лева. Жената е в шок и разказва, че нападателят е бил с качулка. След като взел оборота, я намушкал в крака и избягал пеша в неизвестна посока. Все още не е ясно дали охранителните камери в газостанцията са работели по време на грабежа. Разследващите признават за няколко подобни случая в района през последните месеци. Не е ясно дали става въпрос за отделен случай или за организирана група.", "date": "2019.11.18", "title": "Продължава издирването на мъжа, ограбил газостанция в София"}
{"url": "https://www.24chasa.bg/novini/article/7882123", "text": "Тrayport Limited /Trayport/ и \"Газов Хъб Балкан\" ЕАД обявиха днес сключването на споразумение за прилагане на системата за борсова търговия /ETS/ на Trayport за търговските нужди на \"Газов Хъб Балкан\" ЕАД. Това съобщиха от \"Газов Хъб Балкан\" ЕАД. Системата за борсова търговия /ETS/ на Trayport е механизъм за оферти в реално време и търговска система, която е създадена специално да подпомогне стоковите борси да предоставят електронна среда за търговия, уточниха от българското дружеството. ЕTS се използва широко за организиране на физически и финансови пазари. Системата за борсова търговия осигурява на борсите единно решение за прозрачно разпространение на цените, съвпадение на интересите на клиентите и провеждане на коректна търговия. Чрез ETS борсите могат да предложат на своите търговци клиенти директен достъп до ликвидност на пазара чрез търговския екран на Trayport Joule - водещото в Европа решение за електронна търговия на енергийните пазари. Първоначално \"Газов Хъб Балкан\" ЕАД ще въведе двустранни и борсови договори, които най-добре отговарят на нуждите на българските участници на пазара. Това включва краткосрочни стандартизирани продукти, съгласно Мрежовия кодекс за балансиране и стандартизирани двустранни дългосрочни договори (месечни, тримесечни, сезонни, годишни и продукти за няколко години напред), се посочва в съобщението.", "date": "2019.11.18", "title": "\"Газов Хъб Балкан\" ще прилага системата за борсова търговия на Trayport"}
{"url": "https://www.24chasa.bg/novini/article/7882147", "text": "Първоначално санкцията е била само 1000 лева и е наложена на МВР, но то я оспорва, защото администратор на лични данни е министърът инистърът на вътрешните работи е глобен с 10 000 лева, защото като администратор на лични данни незаконно е предоставил документи за самоличност, снимки и отпечатъци на финландския гражданин Абдулай Коне на властите в Того, информира lex.bg. Това е решила Комисията за защита на личните данни (КЗЛД) по жалба на котдивоареца с финландско гражданство. Той беше арестуван преди две години във Варна, след като беше дошъл на почивка със семейството си. Оказа се, че човек със същото име е издирван от Того чрез Интерпол за компютърни престъпления, но от африканската страна не изпратиха никаква друга сравнителна информация за него, включително и снимка, поради което Коне не беше екстрадиран и се върна във Финландия. От решението на комисията става ясно още, че първоначално санкцията е била само 1000 лева и е била за МВР, но министерството е обжалвало решението пред Административен съд София-град като неоснователно, защото не то, а министърът е администратор на лични данни. Съдът е приел довода и преписката е върната на КЗЛД, която сега налага далеч по-високата санкция на министъра. В крайна сметка, ако решението влезе в сила, глобата ще бъде платена пак от бюджета на МВР, а не лично от министъра, още повече че нарушението е извършено не от сегашния МВР-шеф Младен Маринов, а от предшественика му Валентин Радев. Казусът Абдулай Коне пристига в България на 30 юни 2017 г. със съпругата и трите им деца за планувана лятна почивка. При заминаването на 7 юли обаче е арестуван на летището във Варна, защото човек с неговите имена, възраст и произход е издирван от Того, а Варненският окръжен съд постановява задържане за 40 дни. Българските власти уведомили Финландия и Того за ареста, а от финландската страна отговорили, че задържаният наистина е техен гражданин и година по-рано те са поискали от Того допълнителни данни, за да разберат дали издирваният човек е същият, но не получили отговор. Тогава МВР решило да копира документите на Коне, да го снима и да му вземе отпечатъци, след което изпратило всички данни на властите в Того. В хода на последвалото дело за екстрадиция, от африканската страна така и не изпратили необходимата информация, за да се установи дали издирваният и задържаният са едно и също лице, поради което съдилищата отказали да екстрадират Коне и той се върнал във Финландия. През септември 2017 г. чужденецът подава жалба в КЗЛД срещу МВР, като изтъква, че не е издирваното лице, а властите в България вместо да изискат информация от Того, незаконосъобразно и необосновано са предоставили на третата страна всичките му лични данни, при положение че дори собствената му държава не е направила това. МВР оспорва жалбата и твърди, че е действало съгласно Закона за МВР, според който дирекция „Международно оперативно сътрудничество“ е точка за контакт по линия на Интерпол и обменя налична информация за издирвани лица. От министерството са обяснили още, че единият от вариантите за проверка на самоличност в подобни случаи е бил именно приложеният в случая с Коне – да му вземат отпечатъци и да ги пратят в Того, където да бъде направено сравнение. От КЗЛД са поискали допълнителна информация на каква нормативна база се основава тази практика, но от МВР на два пъти отказали. През април м.г. комисията решава, че МВР не е предприело необходимите мерки за защита на личните данни на Коне в нарушение на чл. 23, ал. 1 от Закона за защита на личните данни и налага на министерството глоба от 1000 лева. То обжалва пред АССГ, като изтъква, че е действало законно, а освен това решението е неоснователно, защото не е постановено лично срещу министъра, който е администратор на лични данни. В решението си от началото на т.г. съдът приема довода, че администратор е министърът, но също така констатира и разминаване между описаната фактическа обстановка, която се отнася до незаконно предоставени лични данни и правната квалификация – за непредприети мерки за защита на личните данни. Затова решението е отменено и преписката е върната на КЗЛД. Новото производство в комисията вече се развива при действието на Общия регламент за защита на данните (ОРЗД). Комисията приема, че министърът е извършил нарушението, а като преценява вида и размера на санкцията, отчита и настъпилите вреди за Коне, включително задържането му за 40 дни. „В същия период, разпространените без правно основание негови лични данни са го охарактеризирали в негативен контекст, свързвайки го с различно от него криминално проявено и издирвано чрез Интерпол лице. Категориите лични данни, обработени по отношение на господин Абдулай Коне, съдържащи се в документите му за самоличност, направените снимки и взетите му пълни дактилоскопски отпечатъци, са в обем, който го индивидуализира по безспорен начин. При определяне размера на санкцията е взето предвид продължителността на нарушението и пасивното поведение на МВР, както и че нарушението е довършено и не са предприети никакви действия за недопускането или за отстраняването му“, се казва в решението на комисията. В него КЗЛД пише още, че глобата е с дисциплиниращо действие за неизвършване на същото нарушение занапред и има възпираща и предупредителна функция. „С оглед принципа за пропорционалност между тежестта на нарушението и размера на наказанието, комисията счита, че наложената на министъра на вътрешните работи глоба следва да е в размер на 10 000 лева – минимален в сравнение със средния минимум“, се казва още в решението, което може да бъде обжалвано в съда.", "date": "2019.11.18", "title": "Вътрешният министър е глобен с 10 000 лева заради теч на данни"}
{"url": "https://www.24chasa.bg/novini/article/7882195", "text": "Въпреки че е близка съседка на Земята, около планетата Венера все още витаят доста загадки. В частност човечеството знае малко за обратната й страна. В разнищването на мистерията един ден може да се включи космически апарат, разработван от американски специалисти, съобщава сайтът Диджитъл трендс. Апаратът, проектиран да изследва неосветената страна на Венера, е разработка на екип от университета на Бъфало и е наречен BREEZE (Bio-inspired Ray for Extreme Environments and Zonal Explorations), предава БТА. BREEZE представлява променящ формата си космически кораб, който размахва крила, имитирайки движението на гръдните перки на скатовете. Специфичният дизайн може да позволи на апарата да \"плува\" през горната част на атмосферата на Венера, използвайки силните ветрове за по-ефикасно придвижване. Космическият кораб ще се захранва от слънчеви батерии и ще обикаля планетата на всеки четири до шест дни, събирайки атмосферни проби и данни за метеорологичните модели и вулканичната активност. Тъй като ще обикаля цялата планета, апаратът ще може да събира данни и за неосветената й страна. Оставайки в горната част на атмосферата на Венера, BREEZE ще избягва горещата й повърхност и облаците от сярна киселина. /", "date": "2019.11.18", "title": "Вдъхновен от скатовете космически апарат\nможе да изследва обратната страна на Венера"}
{"url": "https://www.24chasa.bg/novini/article/7881507", "text": "„През изминалите 15 години, индустрията за пътнически услуги онлайн, се разрастваше бързо. Китайският пазар разполага с огромен потенциал, без значение дали се отнася до местните туроператори или потребителските навици при резервирането на пътувания\", каза Вивиан У, регионален мениджър на TripAdvisor за Китай. В началото на ноември TripAdvisor сключи стратегическо партньорство с Trip.com Group Limited, най-голямата онлайн туристическа агенция в Китай, за разширяване на глобалното сътрудничество, включително създаване на джойнт венчър, споразумения с глобално съдържание и правителствена спогодба, предаде  . Това партньорство се очаква да разшири глобалното влияние на TripAdvisor и помогне на китайците, пътуващи зад граница, да планират по-интересни пътешествия, каза У, която тези дни участва на туристическото изложение China International Travel Mart 2019 (CITM) в град Кунмин провинция Юннан. Според Вивиан У, традиционните туроператори, работещи офлайн, започват да обръщат все повече внимание на онлайн бизнеса и проявяват все по-голямо желание да си сътрудничат с подобни платформи. Основано през 1998 г, CITM днес е едно от най-големите и най-влиятелни туристически изложение за Азиатско-тихоокеанския регион. Тази година в него се включиха 75 държави и региона.", "date": "2019.11.18", "title": "Китайският туристически пазар има огромен потенциал за международните туроператори"}
{"url": "https://www.24chasa.bg/novini/article/7882196", "text": "В неделя Съветът на директорите на компанията \"Хюлет-Пакард\" (Hewlett-Packard Co., или HP) отхвърли единодушно предложението за нейното придобиване от \"Ксерокс\" (Xerox Holdings Corp.) на стойност 33,5 млрд. долара, съобщиха официално от HP. В съобщението до медиите \"Хюлет-Пакард\" отбелязва неотдавнашния спада в приходите на \"Ксерокс\", подчертавайки, че \"това повдига съществени въпроси пред HP по отношение на траекторията на бизнеса и перспективите пред Xerox\". \"Достигайки тази решителност, Съветът също така разгледа силно условното и несигурното естество на предложението, включително потенциалното въздействие на големите по размер нива на дълга, ако двете компании се комбинират\", се посочва в съобщението на компанията. От \"Хюлет-Пакард\", която произвежда компютри и принтери, все пак заявиха, че признават потенциалните ползи от консолидация и остават отворени за проучване на други опции за комбиниране с \"Ксерокс\", предаде  . В последното време и двете компании са изправени пред трудности, тъй като в световен план намалява търсенето на печатни документи и мастило. По-рано този месец \"Ксерокс\" предложи да предостави на акционерите на HP по $17 долара в брой и частичен дял от акциите на Xerox за всяка акция, която те притежават в HP, като провалената сделка се оценяваше на 33,5 млрд. долара. Ако сделката беше осъществена, акционерите на HP щяха да притежават приблизително 48% от съвместната компания.", "date": "2019.11.18", "title": "Компанията \"Хюлет-Пакард\" отхвърли офертата на \"Ксерокс\" за нейното придобиване"}
{"url": "https://www.24chasa.bg/novini/article/7882148", "text": "Висящ мост над река Тарн в Югозападна Франция е рухнал към 8 часа в понеделник. Кола, която е била върху него, е паднала във водите. Според местното издание La Depeche в автомобила били 15-годишно момиче и родителите й. Тийнейджърката е загинала. Дългият над 150 м мост има ограничение за тежестта. Предполага се, че до срутване се е стигнало, след като тежкотоварен камион е стъпил върху него.  Съобщено е за наличието на три превозни средства на моста при инцидента, но не е уточнено какво се е случило с последното. Над 60 спасители са на мястото. Предстои разследване, при което ще се анализира и състоянието на моста. Местните власти призоваха хората да избягват района.", "date": "2019.11.18", "title": "Мост над река във Франция рухна, има загинал"}
{"url": "https://www.24chasa.bg/novini/article/7882251", "text": "Нито един представител на опозицията в Беларус не влиза в състава на долната камара на парламента, излъчен на изборите вчера, предадоха световните агенции, като се позоваха на Централната избирателна комисия. На сайта на комисията са качени имената на избраните депутати и тяхната политическа принадлежност. Всички те са от партии и организации, подкрепящи властта, или са работили досега в държавната администрация. Сред новоизбраните депутати има посланик на Беларус в Турция, бивш министър на информацията, високопоставен кадър на президентството, заместник-министър на отбраната и бивш говорител на външното министерство. Сред новоизбраните депутати е и \"Мис Беларус\" Мария Василевич, предава БТА. Вчера жителите на Беларус избираха 110 депутати в долната парламентарна камара. За тези места се бореха над 500 кандидати. Избирателната активност беше 77,22 процента, с 3 процента повече, отколкото на изборите през 2016 г. Членовете на долната камара се избират по мажоритарната система. Изборите бяха наблюдавани от 400 наблюдатели на Организацията за сигурност и сътрудничество в Европа, както и от наблюдатели на Общността на независимите държави (ОНД). Тези от ОССЕ ще обявят заключенията си по-късно днес. Представителите на ОНД вече казаха, че не е имало нередности. Още вчера обаче опозицията, която имаше двама депутати в досегашния парламент, заяви, че на изборите е имало масови измами. Двама досегашни депутати, както и други опозиционни лидери не бяха допуснати да се кандидатират за новия парламент.", "date": "2019.11.18", "title": "Нито един опозиционен депутат в новия парламент на Беларус"}
{"url": "https://www.24chasa.bg/novini/article/7882293", "text": "Установен е мъж застрелял куче и ранил друго в търговищки квартал. По случая е започнато досъдебно производство за проявена жестокост към гръбначно животно и причинена противозаконно смърт, тежко или трайно увреждане /чл. 325 б от НК/, съобщиха от Областната дирекция /ОД/ на МВР в Търговище. В събота след обяд в кв. \"Калково\" неизвестен извършител, използвайки огнестрелно оръжие, е причинил смъртта на едно куче и увреждане на друго. И двете животни, които са собственост на 40-годишен мъж от квартала, са с неустановена към момента порода и възраст. Ще бъде назначена ветеринарно-медицинска експертиза, допълниха за БТА от полицията. По-късно е установен извършителят на деянието - 51-годишен мъж от Търговище. По предварителна информация, той твърдял, че помислил животните за безстопанствени, тъй като се разхождали свободно. Оръжието, с което е извършена стрелбата, е иззето.", "date": "2019.11.18", "title": "Мъж убил домашно куче и ранил друго в Търговище, помислил ги за улични"}
{"url": "https://www.24chasa.bg/novini/article/7882215", "text": "Осъжданият за кражби Свилен Николов е шофьорът, карал албанец, който е задигнал 140 000 лева от колата на бизнесмена Цветомир Кoтeв. Николов е задържан. Проверява се кой е спукал гумата на автомобила \"Субару\" на Котев, за да извърши обира, след като бизнесменът е изтеглил парите от трезор в банка. След това Николов избягал с \"Ауди\" А6 с македонска регистрация. Той бил задържан преди дни. Днес ще бъде доведен в Софийския районен съд. Продължава издирването на албанеца, обрал Котев.", "date": "2019.11.18", "title": "Свилен Николов е шофьорът, карал шиптера, задигнал 140 бона от колата на бизнесмена Кoтeв"}
{"url": "https://www.24chasa.bg/novini/article/7882372", "text": "Жител на американския гр. Пуебло в щата Колорадо е дал 303 л кръв за 34 години, съобщи Лента. Дейв Махалик дал за първи път кръв за майката на приятеля си. След това станал постоянен донор. За целта на всеки две седмици той ходи в болница, която е на 160 км от дома му, предаде БТА. Когато Махалик дал кръв за 640-и път, са го наградили с почетна значка на донор. За 34 години той е спасил 1920 живота. Махалик е заявил, че да дава кръв за него, е вече навик и ще продължи да го прави. Според него донори могат да бъдат и 70-годишните, и 80-годишните. Да спасяват хора по този начин, е възможно за всички, които не могат да си позволят да се занимават с благотворителност.", "date": "2019.11.18", "title": "Американски донор дава 303 л. кръв и спасява 1920 живота"}
{"url": "https://www.24chasa.bg/novini/article/7882403", "text": "Двама души са пострадали при сбиване пред дискотека в курорта Боровец. Това съобщиха от ОДМВР - София. Сигналът за сбиването е подаден около 1.00 часа на 17 ноември от 29-годишен мъж от Самоков, който съобщил в полицията, че по-рано на същата дата пред дискотека в курорта му е бил нанесен побой. Пострадалият бил настанен в столична болница с порезни рани и без опасност за живота. Час по-късно в РУ- Самоков постъпил сигнал от същото лечебно заведение за приет 48-годишен мъж от Ихтиман, който е с фрактури на долна челюст и нос. Той заявил, че е получил травмите си при опит да разтърве участниците в сбиването пред същата дискотека. На местопроизшествието е извършен оглед и по случая е образувано досъдебно производство. Посочените като извършители на побоя са обявени за общодържавно издирване. Действията по разследването продължават, информира \"Канал 3\".", "date": "2019.11.18", "title": "Двама пострадаха след бой пред дискотека в Боровец"}
{"url": "https://www.24chasa.bg/novini/article/7882395", "text": "Руският посланик в ЕС аплодира противопоставянето на Еманюел Макрон срещу разширяването на съюза в знак на това как Кремъл се възползва от „разрушителната дипломация“ на френския президент, за да подчертае разделенията между европейските съюзници, пише в. „Файненшъл таймс“. Владимир Чижов, посланикът ветеран на Кремъл в европейския блок, заяви, че Макрон „има основание“, когато твърди, че ЕС трябва да се справи с напрежението между своите членове, преди да започне преговори за присъединяване на Северна Македония и Албания, предаде  . Коментарите на Макрон по въпросите, вариращи от разширяването на ЕС до “мозъчната смърт” на военния съюз НАТО, предизвикаха силни критики от страна на някои съюзници за това, че Европа бива обрисувана като слаба, докато други коментатори го похвалиха, че се ицправя срещу основни проблеми. „Президентът Макрон има основание, когато казва, че ЕС първо трябва да се справи със собствените си вътрешни въпроси преди разширяването си“, казва в интервю Чижов, който е на поста от 2005 г. „И разбира се, обективно казано, да се каже, че и Северна Македония, и по-специално Албания са готови за членство, би било грубо преувеличение – при цялото уважение към тези две страни.“ Русия е една от няколкото конкурентни сили, които се борят за властта в Северна Македония, Албания и четири други територии на Западните Балкани, които са заобиколени от държави от ЕС и се стремят да се присъединят към блока. Франция беше сама, когато миналия месец се противопостави на започването на преговори за присъединяване със Скопие и се присъедини към Холандия и Дания, като блокираха кандидатурата на Тирана. Според критиците позицията на Париж вреди на влиянието на ЕС в региона и не възнагради големи стъпки като тази, при която Северна Македония промени името си, за да сложи край на десетилетия спор със съседна Гърция. ЕС сам се насочи към ъгъла с руската си политика… броят на политическите лидери, разбрали това, нараства. Владимир Чижов, руски посланик в ЕС Чижов заяви, че няма да коментира “точната формулировка” на отделно твърдение на Макрон миналата седмица, че 29-членната НАТО е претърпяла “мозъчна смърт” поради разногласия и липса на координация между съюзниците. Но той каза, че френския президент „както разбирам… изрази някои опасения, които имат много хора в страните-членки на НАТО “. “НАТО… в светлината на изявлението на президента Макрон, има много за обсъждане в близък формат” на срещата на върха в Лондон следващия месец, каза посланикът. Той добави: „Всички знаем какво трябваше да каже президентът на САЩ [Доналд] Тръмп за НАТО на различни етапи от неговото председателство.“ Много дипломати от НАТО се притесняват от въздействието на напрежението заради военното нахлуване на Турция в Северна Сирия и между Тръмп и европейските съюзници. Американският президент маркира алианса като „остарял“ по пътя на предизборната кампания и оттогава публично хока европейските съюзници, че не успяват да харчат повече за своите военни. Коментарите на Чижов вероятно ще предизвикат гняв в някои европейски страни, които твърдят, че намесите на Макрон са контрапродуктивни, защото подкопават доверието към НАТО и ЕС, включително и с Русия. Матеуш Моравецки, полският премиер, заклейми въпроса на Макрон за това дали членовете на НАТО все още могат да разчитат да се защитават взаимно като “опасен”. Той каза, че френският лидер е в „различна позиция“ от някои европейски колеги, тъй като „не усеща горещия дъх на руската мечка на врата си“. Чижов каза, че “чакал търпеливо” момента, в който една държава от ЕС има “смелостта да говори” да наложи вето върху повторното налагане на санкциите срещу Москва заради анексирането на Крим от Русия през 2014 г., въпреки че руският посланик отхвърли използването на термина “анексиране”. Посланикът заяви, че се надява опитът да се подобрят отношенията с Русия, воден от Макрон и Финландия, която е ротационен председател на ЕС, да е бил сериозен и съществен. Някои страни, включително балтийските държави и Полша, са скептично настроени, като твърдят, че Русия при президента Владимир Путин не е променила поведението си. „Според мен ЕС сам се насочи към ъгъла с руската си политика“, заяви Чижов. „И хората, и политическите лидери, които разбраха това, расте.“", "date": "2019.11.18", "title": "Русия доволна от френското вето срещу Скопие и Тирана"}
{"url": "https://www.24chasa.bg/novini/article/7882445", "text": "Русия предаде на Украйна трите кораба от ВМС на страната, задържани в Керченския проток през ноември миналата година. Това обявиха от външнополитическото ведомство в Москва, предава TACC. От министерството отбелязват, че Русия възнамерява рязко да потушава всякакви провокации на своите граници, за да гарантира безопасността на корабоплаването, съобщи  . По-рано източник от органите на реда съобщи,  „Трансферът преминава според постигнатите споразумения. Извършва се на 30 км от нос Такил и ще отнеме приблизително няколко часа\", отбелязва източникът.", "date": "2019.11.18", "title": "Русия предаде на Украйна корабите, задържани в Керченския проток (Снимки)"}
{"url": "https://www.24chasa.bg/novini/article/7880598", "text": "Йорданка Фандъкова връчи грамота на Теодор Ушев за принос, популяризиране, опазване и развитие на културата в София. Тя беше гост на спектакъла на Ушев в зала 1 на НДК - \"Нарисувай ми тъга\". За първи път българска публика имаше възможност да види филма на Ушев по романа на Георги Господинов \"Физика на тъгата\". И двамата - Ушев и Господинов, бяха в залата и след прожекцията дълго приемаха нестихващите аплодисменти на публиката. Фандъкова благодари на Ушев, че се включа в проекта за среща с ученици и студенти, в който ще участва и писателят Георги Господинов. Световноизвестният аниматор получи и наградата на НДК за цялостен принос към българската култура. Домакините бяха поканили специално да му я връчи първият и единствен, както отбеляза самият Ушев, негов учител по анимация - Красимир Иванов. \"Не виждам откъм награди какво още има да получава. Мисля, че тази ще му е предпоследната\", каза Иванов и пожела успех на ученика си. \"Тази награда ми е, да не кажа, най-важната. Напомня ми на летящ човек. Това е основното нещо, към което се стремя\", каза, видимо много развълнуван,  Ушев пред пълната зала 1 на НДК. Статуетката е римейк на статуята \"Възраждане\" на Димитър Бойков в централното фоайе на НДК. За първи път Тео Ушев представи и уникалния проект на Токийския университет, в който той участва - анимация по Четирите годишни времена на Вивалди. Той е автор на анимацията към \"Зимата\".            ", "date": "2019.11.18", "title": "Тео Ушев с грамота от Фандъкова и наградата на НДК за спектакъла си в НДК (Обновена)"}
{"url": "https://www.24chasa.bg/novini/article/7882438", "text": "„Прочетох, че някой иска да се извиня. Не смятам да се извинявам на някой за това, че този някой няма чувство за хумор. А иначе, дай Боже, и мен така да ме заплашват – че ще имам блестяща политическа кариера”. Това обяви Иван Гешев, който преди дни беше преизбран от Висшия съдебен съвет (ВСС) за главен прокурор, по повод призива да се извини на съдия Атанска Дишева, предаде  По време на заседанието на ВСС за прегласуването на кандидатурата на Гешев Дишева се оплака пред колегите си от ВСС, че кандидатът за нов главен прокурор ѝ казал: „Поздравявам ви, г-жо Дишева – пред Вас стои блестяща политическа кариера. От Вас ще излезе прекрасен общински съветник”. Атанаска Дишева е една от четиримата, гласували против избора на Иван Гешев за главен прокурор. В отворено писмо 64-ма съдии от цялата страната изразиха възмущение от поведението на избрания за главен прокурор и на министъра на правосъдието Данаил Кирилов. И настояха за дисциплинарно производство срещу Гешев заради отправяне на заплаха към Дишева.", "date": "2019.11.18", "title": "Гешев за думите към Дишева: Не смятам да се извинявам, няма чувство за хумор"}
{"url": "https://www.24chasa.bg/novini/article/7882151", "text": "Пореден протест на дребните търговци на горива пред Министерството на икономиката. Те настояват да разберат какви са внесените промени в Проектозакона за горивата, който министър Емил Караниколов подписа в края на миналата седмица. Това съобщи пред   говорителят на Асоциацията на вносителите, производителите, търговците и превозвачите на горива Симо Симов. Представители на протестиращите бяха приети на разговори от министъра.", "date": "2019.11.18", "title": "Дребните търговци на горива отново на протест"}
{"url": "https://www.24chasa.bg/novini/article/7882517", "text": "Около 20 млн. лв. инвестира средно Столичната община в строителството на детски градини и училища всяка година. Това съобщи днес пред журналисти кметът на София Йорданка Фандъкова при проверка на строителството на 64 ОУ \"Цар Симеон Велики\" в кв. Симеоново, район \"Витоша\". След Нова година учебният процес трябва да започне като всички деца ще преминат на едносменен режим на обучение. По думите на кмета Фандъкова в момента се изгражда триетажна пристройка към сградата на училището с топла връзка между двата корпуса. В новата сграда са изградени пет класни стаи, физкултурен салон със съблекални с душове и тоалетни, помещение за преподаватели, помощни и санитарни помещения, склад за съхранение на инвентар и пособия и учителски/методически кабинет. Стойността на договора е 1 056 167 лв., срокът за приключване е 5 декември. В същото училище през 2015 г. са въведени мерки за енергийна ефективност, поставена е топлоизолация на външните стени и е подменена дограмата. През 2017 г. са ремонтирани санитарни възли и стълбището. През 2018 г. е направен ремонт на покрива и е поставена топлоизолация. Благодарение на мерките за енергийна ефективност се спестяват около една трета от средствата за отопление, които остават за нуждите на училището. Столичната община е изградила шест нови сгради за детски градини в район \"Витоша\" на обща стойност 7 181 000 лв., информира кметът Фанъдкова. Към момента се извършва разширение на съществуваща сграда за две градински групи, една яслена група и физкултурен салон на ДГ номер 4 \"Слънчо\" във с. Владая на стойност 1 974 630 лв. Кметът припомни, че в момента Столичната община изгражда десет детски градини, заложени са още осем, подготвени са проекти за още пет. Столичната община ще се възползва от програмата на правителството за образование за цялата страна, която е стойност 70 млн. лв., за изграждане на детски градини и училища, допълни столичният кмет. Това каза кметът на София Йорданка Фандъкова, предаде  „Ако дойдат с готов проект, веднага го залагаме за строителство“, допълни тя. На журналистически въпрос за въвеждането на задължителна детска градина за 4-годишните деца, Фандъкова отговори, че в програмата на ГЕРБ още когато е била министър на образованието е заложила такава политика. „Радвам се, че всички разбраха, че това означава държавата да финансира тази предучилищна възраст. Това е важно за подготовката на децата за 1 клас, така че това е сериозна национална политика“, заяви тя. Относно видеонаблюдението Фандъкова е категорична, че то е ефективно и системата за видеонаблюдение се разширява. По думите ий това е превенция срещу различни посегателства и престъпления и помага на полицията да си свърши работа, ако има такова. „Ще дам информация за всички имена на хората от стария ми екип, с който продължавам да работя и на тези, с които обновявам екипа, така както поех ангажимента в предизборната кампания“, коментира Фандъкова за новия екип, с който ще работи. Една от важните задачи на Столична община беше и остава да направим така, че да няма училище без физкултурен салон. На път сме да реализираме този приоритет, заедно със строителството на нови училищни сгради. „Цялостното строителство на нова училищна сграда в кв. „Симеоново“ е на своя финал. Очаква се на 5 декември да приключи, както е по договор и след това сградата да бъде въведена в експлоатация. С нетърпение се очаква от директора на училището, както и от учителите и децата. Досега те са карали часовете по физкултура в класните стаи. Сградата е модерна и с всички мерки за енергийна ефективност“, обясни Фандъкова. Тя допълни, че в училището има 311 деца, които ще могат да минат в една смяна – нещо, което са заложили в програмата, за да не се налага децата да стават в 5.00 часа за училище. По думите ѝ за нея образованието е най-важният приоритет. „Около 20 млн. лв. средно на година инвестираме в строителството на нови сгради за детски градини и училища. Искам да поздравя правителството за  , от който ще се възползваме веднага. В момента се строят 10 нови детски градини и са заложени още 8 за година“, каза още Фандъкова.", "date": "2019.11.18", "title": "Фандъкова: Към 20 млн.лв. инвестираме в строежа на градини и училища всяка година (Обновена)"}
{"url": "https://www.24chasa.bg/novini/article/7875051", "text": " е най-големият частен университет в Европа и един от най-престижните за обучение по икономика, бизнес науки и международни отношения в Италия. , представители на елитната школа ще направят презентация с фокус върху разнообразието от бакалавърски и магистърски специалности, достъпни както на италиански, така и на английски език!  разполага с 4 кампуса в Италия, в които се обучават над   от цял свят. Учебното заведение са завършили  , сред които бившият председател на Европейската комисия -  , бившият главен изпълнителен директор на „Дукати”   и основателят на италианската петролна компания „ЕНИ”  . През годините университетът е възпитал   на Италия, както и   – Анджело Калоя. Cattolica заема   в Италия и се нарежда сред   Учебното заведение предлага над   в различни научни сфери–  Таксите за обучение в Италия се определят на база семейни доходи. Редовните такси в Universita Cattolica del Sacro Cuore варират между  , като повечето български студенти заплащат минималната сума. Държавата също осигурява  , които могат да покрият не само таксата за обучение, но и част от разходите за настаняване и издръжка. Присъствието на информационната среща е безплатно! Запазете своето място ", "date": "2019.11.18", "title": "Най-големият частен университет в Европа с презентация в София"}
{"url": "https://www.24chasa.bg/novini/article/7881534", "text": "Общо 237 града в Китай прилагат схеми за разделно събиране на отпадъци, съобщиха от Министерството на жилищното строителство и градското и селско развитие. Разделно събиране на отпадъци се прилага в близо 54% от жилищните комплекси в 46 града, където тази мярка е задължителна, като в 14 от тях процентът е над 70, предаде  . Трийсет града в цялата страна са приели детайлни наредби за разделно събиране на отпадъци, а други 16 са в процес на приемането на такива мерки. Министерството е приело и нова класификация за битовите отпадъци, детайлизирайки сегашните осем категории в нови единайсет. През последните години Китай се ангажира с активното популяризиране и установяване на законови норми и прави за разделното събиране на отпадъци.", "date": "2019.11.18", "title": "237 града в Китай прилагат схеми за разделно събиране на отпадъци"}
{"url": "https://www.24chasa.bg/novini/article/7882886", "text": "„Чувстваме се омерзени, защото дискутирането точно на този проблем е просто мотив да се прикрие истинският. За нас истинският мотив е, че в случая някои работодатели просто не желаят да заплащат тези болнични и това става под мотива, че трябва да има контрол, че има злоупотреби и т.н.“. Това заяви пред   доц. Любомир Киров – национален координатор на експертния съвет по обща медицина към Министерството на здравеопазването и председател на Националното сдружение на общопрактикуващите лекари - относно идеята на управляващите първият ден от болничния да е изцяло за сметка на работника. Според него предложеното няма да реши проблема с фалшивите болнични. Експертът попита защо трябва да страдат болните заради това, че някой не иска да се натовари с ангажимент. Само 15% от болничните се издават от общопрактикуващите лекари, посочи той в предаването „12+3“ на програма „Хоризонт“. „Като става дума за контрол и че не трябва да се допускат злоупотреби, когато се обсъждаше Наредбата за временната нетрудоспособност, от Националното сдружение на общопрактикуващите лекари предложихме да се възстанови правото на работодателите да контролират изпълнението на режима, предписан в болничния, т. е. ако лекарят е казал, че човекът трябва да си бъде в дома и единствено да посети кабинета на лекаря, за да бъде прегледан, ако това не се спазва и работодателят установи, че този човек е някъде другаде – да може с основание да поиска анулиране на болничния. Това наше предложение не беше прието“, припомни още доц. Киров.", "date": "2019.11.18", "title": "Доц. Любомир Киров  за болничните: Чувстваме се омерзени!"}
{"url": "https://www.24chasa.bg/novini/article/7882904", "text": "Японски учени от университета на Ямагата откриха в пустинята Наска в Перу повече от 100 неизвестни досега гигантски рисунки, съобщи \"Лента\", цитирана от БТА. На платото са изобразени огромни животни, чудовища, линии и загадъчни същества. Учените са открили 143 геоглифа, като формите на някои от тях са определили с помощта на изкуствен интелект. Според тях изображенията са създадени от 100 г. пр. н. е. до 300 г. Изследователите сега работят над създаването на карта на местността на основа на получените снимки от въздуха. Те се надяват, че новите резултати ще им помогнат да разкрият загадката на геоглифите. През юни учени от същия университет разказаха, че на някои рисунки на платото Наска са изобразени птици. Според тях древните перуанци са харесвали екзотични същества, нехарактерни за земите им. ", "date": "2019.11.18", "title": "В пустинята Наска в Перу откриха над 100 неизвестни досега гигантски рисунки"}
{"url": "https://www.24chasa.bg/novini/article/7882938", "text": "Докато се търси решение за мигрантската криза в Босна и Херцеговина, медиите публикуват снимки на мигранти, опитващи се да прегазят река Дрина и да влязат в Сърбия, където условията за тях са по-хуманни, предадоха Танюг и БТА. Трагедия на железопътен мост край босненския град Зворник, при която мигрант изгуби двата си крака при опит да скочи във влака и да се добере до Сърбия, потвърди, че мигрантите не подбират начини, за да попаднат в страна, където ще бъдат третирани като човешки същества, пише босненският портал Аваз. Медиите в региона публикуваха видео с мигранти, които газят през Дрина с намерението да стигнат до Сърбия. Те са снимани в района на Зворник. През последните дни имаше многобройни опити на мигранти да преминат от босненска на сръбска територия, където ги посреща граничната полиция и ги връща обратно в Босна и Херцеговина. Ако успеят обаче да преминат на сръбска територия незабелязано, те биват настанявани в някой от многобройните центрове за мигранти, посочва Танюг. Международни институции и хуманитарни организации предупредиха за възможна хуманитарна криза тази зима заради ужасните условия в пренаселените лагери за мигранти в Босна и Херцеговина. Около 50 хиляди мигранти са преминали през Босна и Херцеговина миналата година на път за страни от ЕС. Хиляди мигранти се струпват в импровизирани лагери по границата с Хърватия с надеждата да преминат в страните от ЕС.", "date": "2019.11.18", "title": "Мигранти прегазват река Дрина, за да избягат от Босна и Херцеговина в Сърбия"}
{"url": "https://www.24chasa.bg/novini/article/7882929", "text": "След дълго и тежко боледуване на 87 г. в събота, 16 ноември,  в София е починал  бившият министър на вътрешната търговия Христо Христов.  Новината потвърди за \"24 часа\" Георги Йорданов, бивш министър на културата. Христо Христов е роден на 11 декември 1931 г. в село Яворец. През 1955 г. завършва специалност външна търговия във ВИИ \"Карл Маркс\".  От 1961 г. е член на БКП. Между 1971 и 1977 г. е зам.-министър и първи зам.-министър на външната търговия. В периода 1977 - 1986 г. е министър на външната търговия. От 1977 до 1990 г. е член на ЦК на БКП, министър на търговията (1986 – 1987) и на външноикономическите връзки (1989-1990). След 1991 г. започва частен бизнес. Заради възникналата криза в края на 70-те години, когато България е натрупала дългове към западни банки на стойност  6 млрд. долара, по предложение на Христо Христов е приета т. нар. резервна валутна програма. Целта е да се получат допълнителни валутни приходи главно от реекспорт, както и от контролираната от ДС контрабанда. През 1978 - 1990 г. министър Христов става и председател на българо-иракската междуправителствена комисия. Успява да   реализира големи българо-иракски проекти по времето на президента Саддам Хюсеин. Поклонението пред тленните останки на Христо Христов ще бъде утре, вторник, от 12,30 часа в Централните софийски гробища. ", "date": "2019.11.18", "title": "Почина Христо Христов, министър на външната търговия по времето на Живков"}
{"url": "https://www.24chasa.bg/novini/article/7882952", "text": "„Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкна премиерът Бойко Борисов в телефонен разговор с генералния секретар на НАТО Йенс Столтенберг. Българският министър-председател посочи, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентира Бойко Борисов. Той даде висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион. „Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка“, заяви премиерът Борисов пред генералния секретар на НАТО. В хода на разговора си със Столтенберг министър-председателят отбеляза, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и в края на настоящата 2019-а година разходите се очаква да достигнат 3,1% от БВП“, очерта премиерът Борисов. Той посочи пред Столтенберг, че целите на страната ни са фокусирани в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. По приоритетите се работи активно и в следващите години ще продължи реализацията на ключовите проекти по модернизацията (придобиването на нови бойни самолети, кораби и бойни машини). „България ще продължи да оказва подкрепа на усилията на Алианса към постигане на световен мир и сигурност. Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях“, каза още Борисов в телефонния си разговор със Столтенберг. Премиерът специално обърна внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО. Борисов и Столтенберг обсъдиха още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкна премиерът Борисов. Министър-председателят и генералният секретар на Алианса бяха категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни. Столтенберг бе на посещение у нас само преди няколко месеца - през пролетта т.г. по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк през 2018-а на приема на американския президент Доналд Тръмп.", "date": "2019.11.18", "title": "Борисов се похвали по телефона на Столтенберг с военен бюджет от 3,1% от БВП"}
{"url": "https://www.24chasa.bg/novini/article/7882976", "text": "Руски пожарникар стана хит в социалните мрежи. Във видеоклип се вижда как спасява умиращо коте. Мъжът бил изпратен да гаси пожар с колегите си в голяма жилищна сграда в руския град Твер. Те успешно извели всички 30 души, които били по домовете си. Освен тях, пожарникарите спасили и домашни любимци – куче и една котка, предадe . На видеоклипa се вижда пожарникарят Андрей Мейстер, който държи безжизнената животинка в една ръка, а с другата я плиска с вода от близката локва. След като изплаква муцунката на котката, Мейстер започва да й подава кислород. Той не се отказал, докато котката не се съживила. Пожарникарят стана хит в социалните мрежи и трогна стотици онлайн. Котката е оцеляла и в добро здраве.", "date": "2019.11.18", "title": "Вижте как руски пожарникар прави всичко възможно да спаси умиращо коте (Видео)"}
{"url": "https://www.24chasa.bg/novini/article/7883086", "text": "Неправоспособен водач не се подчини на полицейско разпореждане и бе задържан малко по-късно, след като закъса с управлявания от него автомобил –съобщават от Областната дирекция МВР-Добрич. От полицията уточняват, че на 17 ноември около 11 ч. в Добрич автопатрул подава стоп сигнал на лек автомобил „Хонда” с добричка регистрация. Водачът на автомобила не спира и продължава движението си по околовръстния път на града в посока село Победа. Малко по-късно водачът напуска пътното платно и засяда в крайпътна канавка. Установена е самоличността на шофьора – неправоспособен, 48-годишен мъж от село Божурово. При извършената проверка, в багажника на колата е открита жива овца, без необходимата ушна марка. Уведомена Регионалната агенция по безопасност на храните. По случая е образувано бързо полицейско производство.", "date": "2019.11.18", "title": "Полицаите в Добрич намериха жива овца в багажник на автомобил, неподчинил се на стоп палка"}
{"url": "https://www.24chasa.bg/novini/article/7883110", "text": "САЩ и ЕС подкрепиха днес десетките хиляди антиправителствени протестиращи в Грузия, които от миналата седмица демонстрират срещу отхвърлянето на избирателна реформа, въпреки че тя беше обещана от властите, предаде Франс прес. В съвместно изявление на посолствата на САЩ и ЕС в Грузия се казва, че те \"разбират дълбокото разочарование на голяма част от грузинското общество след неуспеха на парламента да приеме необходимите конституционни изменения за въвеждане на изцяло пропорционални избори през 2020 г.\", съобщава БТА \"Напълно подкрепяме свободата на събиране и свободата на словото\", се казва още в изявлението. Те настояват да се премахне смесената избирателна система и да се въведе пропорционална за парламентарните избори през октомври 2020 г., както беше обещал влиятелният олигарх Бидзина Иванишвили. Неговата партия \"Грузинска мечта\" има мнозинство в парламента, но въпреки това отхвърли тази реформа. Според Брюксел и Вашингтон отхвърлянето на избирателната реформа \"усили недоверието и изостри напрежението между управляващата партия и другите политически партии и гражданското общество\".", "date": "2019.11.18", "title": "САЩ и ЕС подкрепят протестите срещу правителството в Грузия"}
{"url": "https://www.24chasa.bg/novini/article/7883154", "text": "Като човек, подписал Харта 77 и станал говорител на тази гражданска инициатива, предвождана от хора като дисидента драматург Вацлав Хавел и призоваваща за спазване на човешките права, свещеникът е бил в челните редици на опонентите, взети на прицел от омразната тайна полиция. Но този уикенд, точно 30 години след началото на Нежната революция, довела до отхвърляне на тоталитарната система, Мали - сега римокатолически помощник-епископ на Прага - призовава новото поколение да се бори срещу заплахите, надвиснали над трудно извоюваната свобода. На митинг в парка \"Летна\" в чешката столица, същото място, където през ноември 1989 г. той е бил сред организаторите на голяма демонстрация, смятана за повратен момент в свалянето на комунизма, Мали предупреди множество от над 200 000 души, че постиженията на революцията са застрашени от политици, искащи да разделят обществото, да ограничат свободата на словото и да концентрират политическата и медийната власт в ръцете на неколцина. Целта на съботната демонстрация, организирана от студентското движение \"Милион моменти за демокрация\", бе да се чества 30-ата годишнината от революцията, но и да се привлече внимание върху това, което критици смятат за опасно отклонение от идеалите й. Това бе поредният протест срещу управленския стил на Андрей Бабиш, милиардера магнат, оглавяващ правителството, обвинен в корупция и конфликт на интереси. Това бе протест и срещу ролята на Милош Земан, президента популист, призоваващ за по-тесни връзки с Русия и Китай. В интервю за \"Обзървър\" в седалището на архидиоцеза, намиращо се до великолепния Пражки замък, Мали каза, че и двамата не отговарят на стандартите на Хавел, който стана първият президент на Чехословакия след падането на комунизма, а после на Чехия след раздялата със Словакия през 1993 г. \"Те променят позициите си и са в ръцете на съветници пиари\":, каза той. \"Дават много прости обещания, които са много опасни, говорят за врагове и разделят обществото. Това е най-лошото в тяхното управление\". Необходимо бе да се припомнят идеалите на Хавел - съдържащи се в известната му мисъл \"Истината и любовта ще възтържествуват над лъжите и омразата\" - които, твърди Мали, днес са също толкова валидни, колкото и по времето на комунизма. В последните дни навсякъде се честваше годишнината от събитията през 1989 г. - когато Чехословакия се отърси от четири десетилетия комунистическо управление, след като съюзническите режими паднаха в Полша, Унгария и Източна Германия. Президентката на Словакия Сузана Чапутова положи миналата седмица венец на монумент на пражката улица \"Народни тршида\", където демонстранти бяха нападнати от полицията за борба с безредиците преди 30 години. Този епизод предизвика масови улични протести и стана предвестник на падането на режима. Зрелищни светлинни шоута, концерти и други прояви имаше вчера в чешката столица и в други градове. Централна фигура в събитията от 1989 г. бе бившият дисидент Хавел, починал през 2011 г., но останал икона за много либерали. Но друг бивш съюзник на Хавел, Ян Урбан, сега преподавател и политически анализатор в Нюйокрския университет в Прага, дава по-критична оценка. Той го обвинява в нерешителност, заради която днес в Чехия има безпринципни политици и непокаяла се комунистическа партия, която до ден днешен е в парламента, където в момента подкрепя правителството на малцинството на Бабиш. \"Вацлав бе превъзходен за външния свят. Той върна Чехословакия на картата\", каза Урбан, съосновател на антикомунистическото движение Граждански форум. \"Но във вътрешен план той бе истинско бедствие. Казвам го с пълното съзнание, че ми е скъп приятел. Той беше мечтател. Не биваше да се захваща с президентска политика, така и не научи правилата на парламентарната политика\", каза Урбан. \"Управлението на Хавел осуети всяка възможност за бързо делегитимизиране на комунистическата партия. . . Ситуациите, свързани с граждански конфликти, винаги изискват символични жестове, защото хората искат да вярват, че новите управляващи ще направят направят най-доброто, за да дадат на обществото усещане за справедливост. Това беше най-големият провал.\" Все си представям едно просто сравнение. Идеята членове на (Нацистката партия) да заседават в Бундестага на Западна Германия през 1975 г. е немислима. Защо тук сходна ситуация е считана за нормална?\", добави Урбан. Докато в съзнанието му изникват ясни спомени за живота през комунизма, 68-годишният Урбан, също подписал Харта 77 и уволнен от училището, в което преподавал заради отказа си да подпише официални изявления срещу документа, сдържа критиките си към случващото се сега. \"Никога не съм очаквал да видя края на комунизма\", каза той. \"Просто исках да нанеса възможно повече щети, преди да ме заловят. Така че не мога да бъда разочарован\". Желанието да навреди - подтикван от гняв заради загубата на неродено дете, когато жена му направила спонтанен аборт след травмата от полицейски разпит - оставило дълбок личен белег. След като представил Харта 77 на конференция по човешките права в Москва през декември 1987 г., Урбан се върнал в Чехословакия и бил поставен под строго наблюдение. Срещите с други дисиденти се наложило да бъдат ограничени до няколко минути или дори секунди. Те се състояли на места като мостове, за да се избегне намесата на тайната полиция. През пролетта на 1988 г. Службата за държавна сигурност му изпратила ковчег с неговото име в апартамента му в пражкия район Мала страна, днес любимо място на туристите. Анонимни смъртни заплахи му били отправяни по пощата и телефона. Решен да не влезе в затвора, той си лягал със спортни обувки до леглото и въже до прозореца, за да може да избяга, ако призори се почука на вратата. Друга лична драма се разиграла през август 1989 г., когато куриер пристигнал с писмо, нареждащо му да се яви на другата сутрин за военно обучение. Урбан решил, че това е капан и убедил приятел да го скрие в спешното отделение на болница под претекст, че е получил сърдечен удар. \"Двама агенти на тайната полиция се появиха и седнаха в коридора, искаха от лекаря да докладва всичко, свързано със здравето на г-н Урбан\", каза той. \"По някаква невероятна случайност имаше друг г-н Урбан, който умираше бавно в съседната стая. След пет дни персоналът на болницата ми помогна да избягам в 5 сутринта и се крих през следващите 10 дни\". До навечерието на революцията Урбан - помагащ с работата на нелегална осведомителна агенция - бил с последно предупреждение. Съдия му казал, че при следващата простъпка ще му бъде повдигнато обвинение в подривна дейност и може да влезе за 12 години зад решетките. Когато ръководството на комунистическата партия подало оставка седмица след началото на протестите, \"това бяха най-щастливите няколко часа от живота ми\", каза Урбан. Само че имало уловка: \"Веднага осъзнах, че можем да правим каквото си искаме, но не знаехме какво искаме. Бяхме напълно неподготвени\". (Oт БТА)", "date": "2019.11.18", "title": "Дисиденти от времето на Нежната революция\nпредупреждават чехите за нови заплахи срещу свободата"}
{"url": "https://www.24chasa.bg/novini/article/7883156", "text": "Инспекцията по труда изготви видеоклип за предоставяне на информация на търсещите работа за ползите от декларирания труд и на какво следва да обърнат внимание преди заминаване на работа в чужбина, за да се минимизира рискът от полагане на недеклариран труд или от попадане в схеми за трудова експлоатация. Това съобщиха от пресцентъра на ГИТ. На страницата в интернет на ИА \"Главна инспекция по труда\" /ГИТ/ е достъпен, чрез банер, пряк път към клипа \"Не на недекларирания труд!\"  -  Основното послание е, че упражняването на деклариран труд не само на територията на България, но и в чужбина, и по-специално в Италия, носи най-големи ползи за работника в дългосрочен аспект, дори когато става въпрос за краткосрочно наемане със сезонен характер в селското стопанство. Видеото е разработено като заключителна дейност в изпълнение на инициативи за осведомяване по приключилия проект \"НАПРЕДЪК-RAISE UP - действия на терен, иновативни подходи и ангажираност на ключовите партньори за противодействие на склоняване към недеклариран труд - VS/2017/0320\". Видеоклипът е насочен към българските работници, които работят или възнамеряват да работят в сферата на селското стопанство в България или зад граница, но съдържа общовалидна за всички сектори информация. Той информира и за негативните дългосрочни последствия от упражняването на различни форми на недеклариран труд и ползите от декларираната заетост. В клипа са разяснени основните положения в българското законодателство относно свободното движение на работници в рамките на ЕС, какво трябва да знаят българските граждани преди да заминат да работят в чужбина. Представена е информация и къде могат да потърсят съдействие, ако работят на територията на друга държава, и по-конкретно - Италия, и правата им са нарушени в някаква степен. Проектът беше изпълнен в рамките на 18 месеца в партньорство с Федерацията на работещите в селското стопанство (Италия); Сдружение \"Федерация на независимите синдикати от земеделието\" (България); и Синдиката на работниците от селскостопанския комплекс в Северна Македония, припомнят от ГИТ. Неговата основната цел беше повишаване осведомеността по отношение на ефективни мерки, които да допринесат за намаляване на нивата на недекларирания труд и за разкриването на официални работни места и тяхното заемане от работници; повишаване на капацитета на ключовите заинтересовани страни в усилията им да разработват по-адекватни действия за предотвратяване и възпиране на недекларирания труд.", "date": "2019.11.18", "title": "Инспекцията по труда пусна видеоклип как да работим легално - вижте го"}
{"url": "https://www.24chasa.bg/novini/article/7883153", "text": "Северна Корея отвърна на туит на президента на САЩ Доналд Тръмп, в който се намеква за нова среща на върха с лидера на КНДР Ким Чен-ун, като заяви, че няма интерес към нови срещи с Тръмп, освен ако получи нещо съществено в замяна, предадоха Ройтерс и ТАСС. Северна Корея не се интересува от самоцелна среща на върха, се казва в изявление на съветника във външното министерство Ким Ге Гван, цитира от БТА. \"Ако САЩ наистина не искат да се откажат от диалога си с нас, трябва да вземат решение за промяна на враждебната си политика, в която ни разглеждат като враг\", се казва в изявлението, публикувано от севернокорейската държавна агенция КЦТА. Заместник-външният министър на КНДР Чхое Сун-хуей замина днес за Русия, съобщи руското посолство в Пхенян, цитирано от Ройтерс. Японската агенция Киодо допуска, че цел на тази визита е обсъждане на усилията по постигане на споразумение между Северна Корея и САЩ по ядрената програма на Пхенян.", "date": "2019.11.18", "title": "Пхенян: Без среща със САЩ, ако не получим нещо съществено в замяна"}
{"url": "https://www.24chasa.bg/novini/article/7883150", "text": "Над 3000 жители на Несебър са се включили само за няколко дни в подписката “Ние гласувахме без страх”, съобщиха от инициативния комитет, издигнал кмета на морската община Николай Димитров за четвърти мандат. Подписите се събират от 11 ноември, деня, в който той бе конвоиран от София, за да положи клетва за встъпване в длъжност. В подписката жителите на Несебър настояват изборът им да бъде уважен и призовават кметът да бъде освободен. Идеята за събиране на подписи дошла от присъстващите на митингите в подкрепа на Димитров и останалите задържани с него общински съветници. Според инициативния комитет на тях присъствали над 6000 души. Преди две седмици защитата на кмета Ина Лулчева внесе две поредни жалби в Специализираната прокуратура, в които поиска мярката му за неотклонение да бъде променена от задържане под стража в по-лека. Димитров, който е независим кандидат, е начело на Несебър от 12 години. На последните местни избори за него гласуваха 8081 души.", "date": "2019.11.18", "title": "Над 3000 души се подписали за връщането на Николай Димитров в Несебър"}
{"url": "https://www.24chasa.bg/novini/article/7883217", "text": "На годишна база тези кредити се увеличават с 14.1 на сто (342.3 млн. лв.). Вземанията по кредити от сектор Домакинства и нетърговски дружества обслужващи домакинства /НТООД/ нарастват на годишна база със 17.8 на сто (333.4 млн. лв.) до 2.207 млрд. лева. Относителният им дял в общия размер на вземанията по кредити от резиденти се увеличава от 78.1 на сто в края на септември 2018 г. до 80.3 на сто в края на същия месец на 2019 година. Вземанията по кредити от сектор Нефинансови предприятия са 471.1 млн. лв. към края на третото тримесечие на 2019 година. На годишна база те нарастват с 2.6 на сто (12.1 млн. лв.). В структурата на вземанията по кредити от сектор Домакинства и НТООД преобладават потребителските кредити, които са 2.071 млрд. лв. в края на третото тримесечие на 2019 година. Те се увеличават на годишна база с 19 на сто (331.3 млн. лв.). Относителният им дял в общия размер на вземанията по кредити от сектор Домакинства и НТООД нараства от 92.9 на сто към края на септември 2018 г. до 93.9 на сто към края на същия месец на 2019 година. Размерът на жилищните кредити в края на третото тримесечие на 2019 г. е 30.6 млн. лв. Относителният дял на тези кредити в общия размер на вземанията от сектор Домакинства и НТООД е 1.4 на сто. Другите кредити са общо 104.8 млн. лв. в края на септември 2019 г., като на годишна база те се увеличават с 2.8 на сто. Относителният им дял се понижава от 5.4 на сто в края на септември 2018 г. до 4.8 на сто в края на същия месец на 2019 година.", "date": "2019.11.18", "title": "Вземанията на фирмите за бързи кредити\nв края на септември достигат 2.775 млрд. лв."}
{"url": "https://www.24chasa.bg/novini/article/7883207", "text": "Мъж е прегазен от бърз влак докато е лежал на железопътни релси близо до гара Костенец. Това съобщиха от ОДМВР-София, цитирани от  . Сигналът за инцидента е подаден 12.18 часа. Извършен е оглед на местопроизшествието и е образувано досъдебно производство.                                                                                                                                                                                                                                                                                                                                ", "date": "2019.11.18", "title": "Влак прегази мъж близо до гара Костенец, лежал на релсите"}
{"url": "https://www.24chasa.bg/novini/article/7883257", "text": "Турският авиопревозвач \"СънЕкспрес\" (SunExpress) обяви, че ще купи десет самолета Боинг 737 МАКС (Boeing 737 MAX), които бяха спрени от движение след катастрофи, предадоха Асошиейтед прес и БТА. \"СънЕкспрес\" със седалище в турския град Анталия обяви днес, че с новата поръчка общият брой на самолетите МАКС, които е поръчала, достига 42. Изпълнителният директор на СънЕкспрес Йенс Бишоф съобщи новината на авиоизложението в Дубай (Dubai Airshow). Той уточни, че новите десет бройки са допълнение към вече направена поръчка за 32 самолета. Каталожната цена на сделката е 1,2 милиарда долара, но производителите обикновено предлагат по-добри цени, отбелязва агенцията.", "date": "2019.11.18", "title": "Турски авиопревозвач ще купи десет самолета Боинг 737 МАКС"}
{"url": "https://www.24chasa.bg/novini/article/7883649", "text": "Лидерът на Каталуня Ким Тора, заяви, че не се е подчинил на Централната избирателна комисия, защото исканията ѝ са били незаконни. Във Върховния съд в региона започна делото срещу Тора, предаде  . Обвинен е в отказ да свали плакати и агитационни материали от сградата на правителството и други обществени здания в Каталуня по време на предизборната кампания през пролетта. Нареждането на Централната избирателна комисия е било да бъдат премахнати флагът на Каталуня и жълтите панделки, символ на просепаратисткото движение и в подкрепа на каталунските лидери, организирали референдума за независимост през 2017 година. Ким Тора определи решението на ЦИК като \"цензура\". Решение по делото ще бъде взето в близките седмици. Ако бъде признат за виновен, Ким Тора ще получи забрана да заема изборни държавни длъжности за две години и ще трябва да плати глоба от 30 хиляди евро. Присъдата може да бъде обжалвана.", "date": "2019.11.18", "title": "Лидерът на Каталуня се изправи пред съда"}
{"url": "https://www.24chasa.bg/novini/article/7883665", "text": "Около 18.45 часа на 16 ноември в РУ-Годеч бил получен сигнал за саморазправа в кръчмата на с. Разбоище, съобщиха от ОДМВР-София. Изпратените веднага към мястото полицейски служители установили 60-годишен софиянец с кръвонасядания и отоци по лицето. След незабавни оперативно-издирвателни действия, минути по-късно, са задържани и извършителите - столичанин на 31 години и 26-годишен от свогенското село Лесковдол.", "date": "2019.11.18", "title": "Двама пребиха дядо в селска кръчма край София"}
{"url": "https://www.24chasa.bg/novini/article/7883669", "text": "Хонконгската полиция използва днес сълзотворен газ и гумени куршуми срещу демонстрантите, които се опитват да пробият полицейския кордон, блокирал стотици в университетски кампус, предаде Асошиейтед прес. Протестиращи се доближаваха до полицаите от външната страна на кордона, а други демонстранти правеха опити да излязат от кампуса на Политехниката, носеха характерните за протестите чадъри. На някои места полицаи връхлитаха срещу протестиращи и извършваха арести. Според АФП десетки са успели да избягат от кампуса на учебното заведение, съобщава БТА. За 24 ноември в китайския специален административен район Хонконг са насрочени местни избори, но е голяма вероятността те да не се състоят. Това заяви пред местната телевизия Ар Ти Ейч Кей регионалният министър по конституционните въпроси и връзките с Пекин Патрик Ип, предаде ДПА. Той посочи, че \"трудното решение\" за отлагане на вота ще бъде взето само при \"абсолютна необходимост\". Говорител на британския премиер Борис Джонсън изрази днес \"сериозна загриженост\" за ескалиращото насилие в Хонконг между полиция и демонстранти и призова властите да намерят начин за излизане от ситуацията. \"Продължаваме да призоваваме всички страни към спокойствие и сдържаност и подкрепяме правото на мирен протест\", каза говорителят, цитиран от Ройтерс. Китайският посланик в Лондон Лю Сяомин обвини британското правителство, че с критиките си към полицията и властите в Хонконг всъщност взема страната на демонстрантите.", "date": "2019.11.18", "title": "Сълзотворен газ и гумени куршуми срещу протестиращи в Хонконг (Снимки)"}
{"url": "https://www.24chasa.bg/novini/article/7883589", "text": "Замърсяването на въздуха става все по-голям проблем в много градски райони. има бар в който посетителите могат да дишат 99% кислород. Мястото става все по-популярно сред жителите на града, Заведението е отворило врати през юни тази година, съобщава Ройтерс. За около седем евро можете да дишате свеж кислород за 15 минути. Въздухът в кутии се предлага с различни аромати. Посетителите могат да се насладят и на пречистена вода. Според собствениците на ресторанта терапиите детоксикират тялото, а посетителите им си тръгват енергизирани и уравновесени.", "date": "2019.11.18", "title": "Да си плащаш, за да дишаш - кислороден бар предлага чист въздух срещу 7 евро (Видео)"}
{"url": "https://www.24chasa.bg/novini/article/7883768", "text": "Десет души загинаха, а 35 бяха ранени днес при въздушен удар срещу фабрика в южната част на Триполи, съобщи спасителната служба в либийската столица, цитирана от ДПА. Ранените са откарани в близките болници, каза нейният говорител Осама Али, цитирана от БТА. Фабриката за бисквити е разположена в квартала \"Уади ар Рабей\". Смята се, че жертвите и ранените са работници от Африка и Бангладеш. Наложило се е спасителната операция временно да спре заради летящи над района самолети . Тя ще бъде подновена, след като обстановката стане безопасна. Международно признатото правителство на националното съгласие в Триполи и преди е обвинявало силите от Източна Либия под командването на маршал Халифа Хафтар, които се опитват да поемат контрола над цялата страна, че извършват въздушни удари, при които загиват цивилни.", "date": "2019.11.18", "title": "10 души загинаха при въздушен срещу фабрика в Либия"}
{"url": "https://www.24chasa.bg/novini/article/7883773", "text": "Две деца и млада жена са починали, а други петима души са приети в болница в румънския град Тимишоара след пръскане срещу паразити в блока, в който живеели, съобщава в. \"Адевърул\". Едно от починалите деца е бебе на девет дена. Сред жертвите е също тригодишно дете и 29-годишната му майка. Други две деца и трима възрастни са приети в болница за лечение. През уикенда редица обитатели на сградата са се обадили на телефон 112, за да съобщят, че се чувстват зле. Според Медифакс общо 14 души са транспортирани до спешното отделение, за да им бъдат направени изследвания. \"Със сигурност става дума за интоксикация, опитваме се да си обясним от какво\", заяви Михай Гафенку, говорител на детската болница в Тимишоара. Комитетът за извънредни ситуации в окръг Тимиш се е събрал на спешно заседание днес след потвърждаването на трите смъртни случая. След трагедията властите са предприели евакуация на всички живущи в блока. Началникът на Дирекцията за обществено здраве в Тимиш Корнелия Малак заяви, че са взети проби от водата и се проверяват документите на фирмата, извършила обезпаразитяването. Според очевидци блокът се състои от гарсониери с общи бани, който по думите им се е превърнал в \"същинско огнище на инфекции\", отбелязва \"Адевърул\".", "date": "2019.11.18", "title": "Две деца и млада жена починаха след обезпаразитяване на блок в Тимишоара"}
{"url": "https://www.24chasa.bg/novini/article/7883840", "text": "САЩ заплашиха Египет със санкции заради намерението на страната да закупи руски изтребители, предава РИА Новости, цитиранa от  . Възможната покупка от Египет на руски изтребители ще изложи Кайро на риск от санкции от страна на САЩ, заяви помощник държавният секретар на САЩ по политическите въпроси Кларк Купър по време на международното авиационно изложение \"Дубай 2019\". Според представителя на Държавния департамент придобиването на изтребители от Русия също ще постави под съмнение възможността за по-нататъшно закупуване от Египет на американско оборудване. Купър каза още, че Вашингтон уведомява Кайро за рисковете при сключване на сделка с Русия. По-рано The Wall Street Journal съобщи, че Пентагонът и Държавният департамент в съвместно писмо предупреждават египетските власти за възможното въвеждане на ограничителни мерки в случай на придобиване на руски изтребители Су-35. Според изданието ръководителите на американските външни и военни ведомства Майк Помпео и Марк Еспър призовават египетските си колеги да отменят сделката за Су-35. Коментирайки тази информация, руският сенатор Алексей Кондратиев обвини Вашингтон в нарушаване на международните правила за търговия с оръжие. В коментар за РИА Новости той отбеляза, че на силно конкурентен пазар в много области американците се опитват активно да прилагат практиката на санкционен натиск. Депутатът Андрей Красов от своя страна отбеляза, че подобни мерки се въвеждат предимно срещу страни, водещи независима външна политика.", "date": "2019.11.18", "title": "САЩ плашат Египет със санкции заради намерението да купи руски изтребители"}
{"url": "https://www.24chasa.bg/novini/article/7883845", "text": "Минималната заплата в Северна Македония от 1 декември ще бъде 14 500 денара /464 лева/, съобщава \"Независен весник\". В момента минималната заплата в държавата възлиза на 12 507 денара. С увеличението на минималната работна заплата осигурихме по-високи доходи за 90 000 граждани, заявиха от министерството на труда и социалната политика, информира БТА.                                                                                                                                                                                                                                                                                                                       ", "date": "2019.11.18", "title": "От декември минималната заплата в Северна Македония става 464 лв."}
{"url": "https://www.24chasa.bg/novini/article/7883834", "text": "Мащабна акция на ГДБОП и СДВР срещу наркоразпространението се провежда в момента в няколко квартала на София, предаде  . До момента са арестувани над 10 души. Източници от МВР твърдят, че арестуваните са част от известна група, занимаваща се с продажба на дрога в София. Все още не е задържан уличеният като лидер на групата. Арестите и обиските продължават.", "date": "2019.11.18", "title": "Над 10 арестувани в акция на ГДБОП срещу наркоразпространението в София"}
{"url": "https://www.24chasa.bg/novini/article/7883882", "text": "Сърбия трябва да ускори реформите в областта на независимостта на правосъдието, свободата на словото, борбата с корупцията и борбата с организираната престъпност, посочва Европейската комисия в нов доклад за състоянието на върховенството на закона в Сърбия, съобщи сръбската национална телевизия РТС. В някои области Сърбия е постигнала напредък в законодателните и институционални реформи, докато в други има сериозно забавяне, предаде БТА. Съществуват области, в които резултатите започват да се забелязват, докато в други все още няма осезаеми резултати, оценява Европейската комисия в доклад, който е изпратила на страните членки миналата седмица. Европейската комисия два пъти годишно докладва за напредъка по глави 23 и 24 и тези доклади имат решаваща роля за отварянето на нови преговорни глави, отбелязва РТС.", "date": "2019.11.18", "title": "ЕК: Сърбия трябва да ускори реформите в посока върховенство на закона"}
{"url": "https://www.24chasa.bg/novini/article/7883751", "text": ", съобщиха от службите за сигурност. Мостът е рухнал при преминаването на лека кола, камион и ван по него, заяви местният прокурор, предава Ройтерс. Телевизионни кадри показаха кола, обърната във водата, като само задните й светлини и броня са над нивото на реката.  Майката на загиналото момиче е сред тримата спасени, добавя прокурорът. Все още не е ясно колко на брой са жертвите. \"Най-вероятно няколко души са изчезнали, но не можем да уточним точно колко. Приоритетът ни е да открием тези хора\", заяви ръководен представител на местната власт. Експерти инспектират моста на всеки шест години и при последната проверка през 2017 г. не са установени слабости по конструкцията му. ", "date": "2019.11.18", "title": "Издирват потънали в реката, над която се срути мост във Франция"}
{"url": "https://www.24chasa.bg/novini/article/7883960", "text": "Следващото правителство в Белгия може да бъде съставено без националистите, съобщават местни медии. Председателят на социалистите франкофони Пол Манет получи днес от крал Филип срок от още една седмица, за да проучи възможностите за съставянето на нова управляваща коалиция, предаде БТА. На изборите през май националистите и крайната десница бяха двете водещи сили в северната област Фландрия. Социалистите и националистите опитаха по-рано тази есен да постигнат договореност, но отново установиха, че различията им са твърде големи. Белгия има служебно правителство вече почти година, след като през декември 2018 г. националистите напуснаха управлението. Поводът беше осигурената правителствена подкрепа за споразумението на ООН за миграцията, подписано в Маракеш.", "date": "2019.11.18", "title": "Белгия може да има правителство без участието на националистите"}
{"url": "https://www.24chasa.bg/novini/article/7879828", "text": "Който иска да държи пари в брой, скъпоценности или важни документи в банков сейф, вече няма да може да го открие, като ползва анонимност или посочва като титуляр фиктивно име. Който пък вече е наел такъв, ще бъде проверен, за да продължи да го ползва. Мярката ще е в сила от 1 януари 2020 г., след като в края на миналата седмица, с поправка на второ четене в Закона за пране на пари, парламентът въведе изрична забрана банките да позволяват разкриване и наемане на анонимни банкови сейфове, както и на такива, водещи се на фиктивно име. Мотивът е, че така се създава възможност пари в брой с неясен произход, както и вещи и документи по тях, да бъдат укрити и използвани. Изискването е записано в европейска директива и ще се прилага във всички държави от ЕС. Промяната в нашия закон задължава собствениците на трезорите, които най-често са банки, да извършат проверка по лични данни на титулярите на сейфове или на упълномощени лица, като при несъответствие или неистински данни, ще се получава отказ за наемане, а след съответните разрешения на съда вече съществуващ сейф може да бъде проверен, а този, който го е открил - издирен и предупреден, че трябва да прибере съдържанието в него. Граждани и фирми са наели 320 000 банкови сейфа, в които се съхраняват пари в брой, документи, други ценности, показват данните на БНБ към декември 2018 г. Броят им е със 10 000 по-малък в сравнение с 2017 г. По закон сейфовете могат да бъдат достъпни, освен на собственика си и на упълномощени от него лица през нотариус, както и на съд, прокуратура, събирачи на дългове, НАП, КПКОМПИ, ДАНС, ГДБОП. През м.г. са били извършени над 600 000 проверки на сейфове и са изпратени над 300 000 искания към банките да наложат запори на съдържанието им, най-често за да се извършва разследване или да се погасяват дългове. От януари 2017 г. в БНБ работи регистър на банковите сметки и сейфове. В него е вписан всеки собственик на банкови сметки, посочени са номерата им и личните данни на упълномощените да се разпореждат с тях. Същата информация от тази дата се съдържа и за лицата, наели сейфове в банки, и техните пълномощници. В случаите, когато сейфът е анонимен, липсват данни или са посочени само данните на този, който го е наел. След промяната в закона това вече ще бъде невъзможно. За да се запази банковата тайна, наличностите и операциите по сметките и влоговете не фигурират в регистъра Освен съответните органи данните се използват основно от наследници на починали, които така получават информация за имуществото и авоарите на своя близък. Достъпът до регистъра е платен и за да няма злоупотреби с данните в него, се пази история за това кой, по какви причини и за кого е търсил справка в него и каква информация е получил. Промените в закона за пране на пари предвиждат също да се следи и всяка сделка с произведение на изкуството за над 10 000 евро. Максималният месечен лимит на плащания, при който финансовите институции могат да разрешат свободни преводи, без да правят т.нар. комплексна проверка на клиента, вече не е 250, а става 150 евро. България, както и всички останали държави от ЕС, ще изготви пълен списък с хората, които заемат важни държавни, партийни или други длъжности. Той ще бъде изпратен в Брюксел, както и във всички платежни, финансови и други институции, за да се следят паричните сделки на тези лица с повишено внимание и да се подлагат на комплексна проверка.", "date": "2019.11.18", "title": "Сейфове и сметки няма да са анонимни от 1 януари 2020 г."}
{"url": "https://www.24chasa.bg/novini/article/7883981", "text": "Малкият гръцки авиопревозвач \"Астра еърлайнс\" (Astra Airlines) заяви днес, че е спрял всички планирани полети, за да работи по финансово преструктуриране, съобщиха Ройтерс и БТА. Международната асоциация за въздушен транспорт (МАВТ - IATA) преустанови дейността на авиокомпанията, като замрази нейните трансакции и спря продажбата на билети през акредитираните от МАВТ туристически агенти. \"Пътниците гарантирано ще бъдат уведомени най-късно до седем дни за уреждането на претенции от финансов характер\", заяви авиопревозвачът на сайта си. Астра, която разполага с четири самолета, функционира от 2008 г., започвайки с полети от Солун до Родос. По-късно тя разшири мрежата си и до други островни дестинации. Компанията обслужваше и маршрути, субсидирани от правителството.", "date": "2019.11.18", "title": "Гръцкият авиопревозвач \"Астра еърлайнс\" спира всички планирани полети"}
{"url": "https://www.24chasa.bg/novini/article/7884000", "text": "Във връзка с констатирано извършване на дейности по почистване на наносни отложения в река Вит в района на пътен възел „Боаза“ и пътен възел „Дерманци“, община Луковит, област Ловеч, Басейнова дирекция „Дунавски район“ (БДДР) и РИОСВ-Плевен издадоха писма до областния управител на област Ловеч, с които се дава предписание за спиране на всякакви дейности по реката. Това съобщиха от Министерството на околната среда и водите. БДДР издаде указания до областния управител на област Ловеч да не се предприемат дейности по почистване на наносни отложения в река Вит до приключване на изискуемите процедури за подобни дейности по реда на Закона за водите. Писмото на БДДР е въз основа на постъпило уведомление от Областен управител на област Ловеч за стартиране на дейности отнемане на наносни отложения в коритото на р. Вит. В писмото си до областния управител Басейнова дирекция изрично посочва, че за извършването на такива дейности се изисква разрешително по Закона за водите, каквото не е издавано. Осъществяването на такава дейност без разрешително подлежи на административно-наказателна отговорност. БДДР изисква от Областна администрация Ловеч копие от сключения договор между областния управител на област Ловеч и изпълнителя за извършване на дейностите, документи, удостоверяващи извършването на дейностите по договора, както и данни за служители на Областна администрация, присъствали на описаните дейности по отнемане на наносни отложения. Същевременно РИОСВ – Плевен издаде Заповед за налагане на принудителна административна мярка по Закона за биологичното разнообразие на Областния управител на Област Ловеч за спиране на всякакви дейности по почистване на наносни отложения, премахване на дървесна растителност, добив на баластра и сеч в същия участък от река Вит. Целта е предотвратяване на административно нарушение по Закона за биологичното разнообразие и запазване на местата за размножаване на защитени видове птици. Мястото на дейностите попада в защитена зона за опазване на дивите птици, от мрежата „Натура 2000“ („Васильовска планина“ BG00002109). На областния управител е предписано да не допуска извършване на дейности по почистване на наносни отложения и премахване на дървесна растителност, докато не бъдат изпълнени условията и мерките в Решение по ОВОС №2-2/2015 г. Дейността подлежи на съгласуване с РИОСВ – Плевен. През последните две седмици в двете институции постъпиха сигнали за изземане на баластра от река Вит над село Торос и местност „Боаза“. Веднага след получаването на сигналите, последният от които в неделя – 17.11.2019 г., своевременно е извършвана проверка. В момента на проверките на място не е констатирано наличие на техника във водния обект и не е установен извършителят.", "date": "2019.11.18", "title": "РИОСВ-Плевен спря дейности по почистване на р. Вит"}
{"url": "https://www.24chasa.bg/novini/article/7883998", "text": "Кипърският президент Никос Анастасиадис заяви, че папа Франциск е приел поканата му да посети източносредиземноморския остров следващата година, предаде Асошиейтед прес. Анастасиадис направи това съобщение след разговори със Светия отец във Ватикана днес. През 2020 г. Кипър ще отбележи 60-годишнината от обявяването на независимостта си от британското колониално управление и едно десетилетие от посещението на папа Бенедикт Шестнайсети, което беше първото папско посещение на острова. Кипър е бил първата спирка от пътуването на Свети Павел за разпространяване на християнството през 1 век след Хр., когато той покръстил римския губернатор на острова Сергий Павел, информира БТА. Кипър също така е свързан със Свети Лазар, който според християнските свещени книги е бил възкресен от Исус. Опасявайки се от преследване, Лазар избягал в Кипър и бил назначен за епископ.", "date": "2019.11.18", "title": "Папа Франциск на официално посещение в Кипър през 2020 г."}
{"url": "https://www.24chasa.bg/novini/article/7884043", "text": "Лекарката, която според родителите на починалото 3-годишно момче в София, е отказвала в продължение на часове да го хоспитализира в столичната педиатрична болница „Проф. д-р Иван Митев”, разказа друга версия за случилото се. По думите ѝ детето е чакало 30 минути за прием, но през това време състоянието му е не е било тежко, предаде  „В 1:30 ч. ми бяха предоставени документите. Някъде около 2 ч. детето беше прието. През този половин час установих, на базата на клиничния преглед, че става въпрос за дете, което има нужда от болнично лечение, но не и от интензивно болнично лечение”, уточни д-р Елена Георгиева. Педиатърът разказа, че е предложила на родителите детето да бъде настанено за лечение в пулмологичната клиника на Александровска болница, но те са отказали. Тя допълни, че състоянието на малкото дете е позволявало то да бъде преместено в друго лечебно заведение. „Беше в увредено общо състояние. Лежеше на болничната кушетка, с белези на интоксикация, но не и с дихателна недостатъчност и сърдечна недостатъчност”, посочи още медикът. Д-р Елена Георгиева е категорична, че не е имало забавяне в лечението на детето. Вчера майката на загиналото момченце сподели статус във фейсбук, към който добави и снимка на лекарката: ", "date": "2019.11.18", "title": "Лекарка със своя версия за починалото дете, предложила настаняване в Александровска болница"}
{"url": "https://www.24chasa.bg/novini/article/7884047", "text": "Президентът на САЩ Доналд Тръмп заяви днес, че може и да се съгласи да свидетелства в писмена форма в разследването за импийчмънт заради връзките му с Украйна, макар да изтъкна: \"Не съм направил нищо лошо\", предаде Асошиейтед прес. Демократите, водещи процеса по импийчмънт в Камарата на представителите, не са призовали официално Тръмп като свидетел в разследването на това дали е използвал външната политика, за да се опита да накара Украйна да разследва неговия вътрешнополитически опонент Джо Байдън, отбелязва Ройтерс. Вчера председателката на Камарата на представителите от Демократическата партия Нанси Пелоси каза в интервю за Си Би Ес, че Тръмп има всички възможности да представи своята теза, включително да се яви пред Комисията по разузнаването, която изслушва свидетелите, и \"да каже цялата истина, която поиска\". В туит Тръмп заяви днес, че \"силно ще обмисли\" предложението на Пелоси. \"Тя каза също, че може да го направя писмено. Въпреки че не съм направил нищо лошо и не бих желал да придавам достоверност на този Нечестен Процес - Измама, харесвам идеята и за да накарам Конгреса да бъде фокусиран отново, силно ще я обмисля\", написа президентът републиканец в Туитър.", "date": "2019.11.18", "title": "Тръмп може да свидетелства писмено в разследването за импийчмънт срещу него"}
{"url": "https://www.24chasa.bg/novini/article/7884765", "text": "Венеция преживява трети пореден потоп за една седмица. Тревога за наводнения беше обявена в Пиза и Флоренция. Силните валежи в Северна Италия не спират. Дъждовна е и прогнозата за следващите дни. Милен Атанасов с подробности за последствията от лошото време. Камбаната на площад Сан Марко бие предупредително за всички - и за 50-те хиляди жители на Венеция, и за милионите туристи, които всяка година посещават града. От миналия вторник досега приливът изтрива за трети път очертанията между улици, канали и постройки. Първо беше куриозно, после снимките с наводнените забележителности обиколиха света, но сега вече е досадно и прекалено мокро. \"Разбрахме се да се хвалим, че сме посетили Венеция по време на исторически прилив. Но ни се иска да бяхме уцелили по-суха година\", сподели туристка, цитирана от  Тези, които остават, ще трябва да се справят с щетите - повредена инсталация, подгизнали стоки, загуба на клиенти. Правителството отпуска спешна помощ за търговците до 20 000 евро. \"Канехме се да отворим, но новият прилив ни изненада неприятно. Никой не очакваше той да бъде толкова висок\", заяви Гуидо Фулгенци, собственик на бар. Метър и половина. Не толкова висок, колкото предишния, но достатъчен, за да разколебае туристите, които вече започват да анулират дългосрочните резервации за празниците в края на годината.", "date": "2019.11.18", "title": "Тревога за наводнения в Северна Италия (Снимки)"}
{"url": "https://www.24chasa.bg/novini/article/7884768", "text": "Районният съд в Горна Оряховица осъди жена от железничарския град да изплати на своя съгражданка сумата от 4500 лева за претърпени неимуществени вреди. Същите се изразяват в болки и страдания, причинени в следствие на нападение от куче, за което ответницата полагала грижи, съобщиха от съда. Случката се разиграла на 26 юли 2018г., около 18.30 часа. Отивайки към дворното си място, в съседство с имота на осъдената, жената била нападната от едро куче, собственост на ответницата Н.Г. Кучето било на улицата и се разхождало свободно, без каишка или намордник. То се нахвърлило върху ищцата и започнало да я хапе без никаква провокация от нейна страна. Съборило я на земята, където продължило да хапе. След намесата на съсед, кучето било съборено, а жената откарана в Спешна помощ - Горна Оряховица. В резултат на нападението тя получила две рани на дясна подбедрица, с дължина от 4-5 см до 1 см, умерено изразен подкожен хематом, малка рана на дясна длан с умерено изразен подкожен хематом, вследствие на които са получени редица усложнения. Тя била хоспитализирана на два пъти и претърпяла две операции. В отговор на исковата молба ответницата твърди, че искът е основателен и допустим, но следвало да бъде насочен към нейния син, който е собственик на кучето, но от три месеца не живее в имота. Твърди, че не е поемала задължение да се грижи за кучето, тъй като прекарала инсулт и през повечето време е на легло.Посочва, че в деня на нападението кучето само се е откачило от повода и е излязло на улицата. След като разбрала, че нещо се случва, ответницата била оказала помощ на нападнатата жена. С оглед събраните по делото доказателства, между които и съдебно-медицинска експертиза, съдът е приел за безспорно установено, че в резултат на извършеното виновно и противоправно деяние, пострадалата действително е претърпяла неимуществени вреди, изразяващи се в претърпени от нея физически и психически болки и страдания.Поради това Районен съд – Горна Оряховица е осъдил Н.Г. да заплати на Д.М. сумата от 4500 лв, като отхвърля иска в частта му за разликата до предявения размер от 5000 лв., като неоснователен и недоказан. Решението е влязло в сила.", "date": "2019.11.18", "title": "Присъдиха 4500 лева обезщетение на нахапана от домашно куче жена"}
