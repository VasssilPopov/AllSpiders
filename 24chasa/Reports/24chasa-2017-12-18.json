{"url": "https://www.24chasa.bg/novini/article/6619262", "text": "43-годишният данъчен Иво Стаменов е нападнат заради работата си в НАП, е основната версия на МВР и прокуратурата при разследването на опита за убийство в понеделник. Около 8,40 сутринта Стаменов бе прострелян в джипа си БМВ на столичната ул. “Дунав”. Той е бивш полицай. Напуснал МВР, за да работи в НАП. От няколко години е шеф на звеното “Фискален контрол” в НАП, което проверява движението на стоки и разкрива данъчни измами. От ноември структурата, която той ръководи проверява и търговията с горива. Иво Стаменов е контактувал всеки ден с бившите си колеги и по-често с ГДБОП и митниците заради дейността на структурата. До късно в понеделник лекарите от ВМА го оперираха и криминалистите не успяха да разговарят с него. В понеделник сутринта Иво Стаменов е пътувал за работа към централата на НАП, която е наблизо. Джипът му се е движил бавно надолу по ул. “Дунав”. Точно до мястото има детска градина. Иво Стаменов има две деца, но колегите му не знаят дали е водил по-малкото в забавачка, преди да пристигне в офиса. Изстрелите по джипа проехтяват, докато намалява скоростта, преминавайки по легнал полицай. Според живеещи на улицата те са били два или три. Иво Стаменов обаче е уцелен само с един куршум, който е попаднал в дясната част на тялото, под рамото, и е засегнал белия му дроб. По стъклото на джипа му личеше и само една дупка от куршум, вероятно пистолет. Състоянието му е критично, има опасност за живота му, съобщиха от ВМА. “Работим по всички версии. Може да е личен мотив, може да е свързан с работата, но това са догадки. Бил е сам в автомобила”, каза директорът на столичната полиция Ивайло Иванов, който също пристигна на местопрестъплението. “Прострелян е, докато е управлявал автомобила с ниска скорост. Случило се е на по-тясна улица, такова място очевидно е избрано”, съобщи главният прокурор Сотир Цацаров при встъпването в длъжност на заместника му Борислав Сарафов като шеф на Националната следствена служба. Криминалистите са свалили записи от няколко камери в района на престъплението. Разпитани са и няколко свидетели, които са били в района. До късно в понеделник стрелецът не беше открит. Още не е ясно дали е бил с автомобил, или е чакал Стаменов по обичайния му маршрут, по който пристигал всяка сутрин на работа. За разплитането на опита за убийство срещу държавния служител ще бъде проверена и работата на звеното “Фискален контрол” в НАП - София. През последните месеци структурата, ръководена от Стаменов, проверила десетки тирове и е установила дължими данъци за стотици хиляди левове. Служителите му са иззели тонове стока и са запечатали десетки складове. Няма данни Стаменов да е заплашван във връзка с работата си. Съпругата му Таня също не е споделила притеснения за сигурността на семейството. Ще бъдат проверени отношенията му и с всички, с които е контактувал наскоро. Въпреки водещата версия за конфликт покрай работата си криминалистите все пак проверяват и личен мотив за стрелбата по Стаменов. Заради оживеното място и многото офиси и държавни институции в района не е изключено той да е станал жертва на случайно спречкване с хулиган на пътя.", "date": "2017.12.18", "title": "Търсят засегнати икономически интереси от работата на простреляния данъчен"}
{"url": "https://www.24chasa.bg/novini/article/6619150", "text": "Отделни входове и фоайета ще ползват делегатите за българското европредседателство в НДК. Те вече са ремонтирани, сменени са мокети и мраморни плочи, залите са пребоядисани, а картините и дърворезбите - реставрирани. Ремонтът, който излезе 45 млн. лв., обаче на НДК. В централното фоайе пък само са сменени крушките. Това стана ясно вчера, когато министрите Боил Банов и Лиляна Павлова показаха ремонтирания за европредседателството дворец. А6 ще е парадният вход за събитията от българското председателство, обясни ресорната министърка Павлова. През него ще влизат ВИП гостите - еврокомисарите, чуждите премиери и пр. За делегатите е предвидено преминаване през вход А4. Зала 3 на НДК, в която ще се състоят 32 събития на високо ниво, пък е най-уникалната зала в Европа, гарантира Банов. Тя е напълно преправена, сменен е таванът, вкарана е нова модерна техника, обясни Лиляна Павлова. До нея на територията на бившия ресторант “Скай Плаза” пък ще се хранят делегатите, а в малка странична зала ще са работните обяди на европейските премиери и президенти. За председателството за тринадесетия конгрес на БКП. Ремонтирани са и залите 78 и 9, които ще поемат събитията, които не са ВИП. Според Павлова през тях ще минат 22 000 души за следващите 6 месеца. Тези зали може да бъдат обзаведени както като конферентни, така и да се редят за кръгли маси. В зала 9 пък ще са разказа Павлова. Дворецът ще бъде заключен през празничните дни, за да бъде лъснат финално преди старта на председателството. Първото събитие от българското председателство ще е още на 7 януари, когато е организирана среща на деца таланти. На 11 и 12 януари в НДК пък ще заседава Европейската комисия. Може да ходите и да надигате мокетите, но предупреждавам, че охранителните камери работят и всеки, който го направи, ще има лична среща с мен, закани се министърът на културата Боил Банов. Това е станало по време на Панаира на книгата. “Все още тестваме как е направен ремонтът, но течовете са тръгнали от места, които не са били ремонтирани”, обясни Банов. Доста от окачените тавани обаче още не са монтирани плътно, има също и изцапани с латекс места.", "date": "2017.12.18", "title": "45 млн. лв. за 1/2 ремонтиран НДК (Обзор)"}
{"url": "https://www.24chasa.bg/novini/article/6619302", "text": "6 изнесени спешни центъра се очаква да заработят от 2018 г. в София, за да се реагира по-бързо на неотложните случаи в съответния район. Това обявиха здравният министър Кирил Ананиев и шефът на столичната Бърза помощ д-р Георги Гелев. Изнесените центрове ще са разположени в столичните 5-и, 12-и, 23-и, 24-и ДКЦ, район “Земляне” и “Пирогов”. Засега в тях ще има по един екип с една линейка. Ако някъде се окаже, че има по-голяма нужда, ще се разпредели втори екип. Кирил Ананиев и д-р Гелев откриха в понеделник филиал на столичния спешен център в Божурище. В него ще работят 19 души, разпределени в шест екипа. Те разполагат с две линейки. Досега Божурище се обслужваше от филиала в Костинброд. Откриването на спешен център там е важно за жителите на града и общината, които вече наброяват 30 000. Само за първата половина на 2017 г. там са се родили 60 деца, което е показателно за темповете, с които се развиват. Това е първият филиал, който ЦСМП - София, открива от 5 години насам. ", "date": "2017.12.18", "title": "6 изнесени спешни центъра от 2018-а"}
{"url": "https://www.24chasa.bg/novini/article/6619149", "text": "Софийски лекари трябва да върнат над 38 хил. лв. на държавата, защото са издали 24 фалшиви ТЕЛК решения. Нарушенията са хванати след ревизия на решенията им от началото на миналата година до септември 2017 г. За същия период комисиите в НЕЛК са установили показва справка на НОИ, изготвена за “24 часа”. В сумата са включени и лихви за над 15 хил. лв. Точно столичните лекари са издали най-много фалшиви документи. След тях се нареждат медиците от Хасково с 14 неверни експертизи. Те ще трябва да върнат почти 12 хил. лв. Общо 8 са ревизираните актове в Пловдив, но сумата за тях е по-голяма и стига до 18 хил. лв. Това бе причината миналата седмица лекарите да заплашват с групови оставки. Някои от медиците вече са със запорирани заплати и лично имущество. Те категорично отричат да издават фалшиви решения, защото работят на база на документи, които получават от болниците. Останалите нарушения са в Габрово, Велико Търново, Монтана, Бургас, Враца, Пазарджик, Русе и Силистра. Комисиите са хванали общо 39 фалшиви решения през тази и 25 през миналата година. Фалшивите ТЕЛК-ове се установяват чрез проверки, от които е последвало решение на НЕЛК или на административен съд. “Едва тогава и само в този случай на лекарите се налага санкция от експертните комисии към НОИ. Те трябва да възстановят сумата, която е надвзета или с която е ощетено общественото осигуряване”, обясни управителят на осигурителния институт Ивайло Иванов пред националното радио. Сумите по разпореждания, които не са изплатени доброволно, се събират чрез запор в банките по сметките на длъжниците. През първите девет месеца на тази година общо 20 846 души са получили инвалидна пенсия, след като са си извадили решение от ТЕЛК. Общият брои на Средният размер, който са получавали прекъсналите работа заради болест, е бил 241, 43 лв. Общо 56 656 души са били освидетелствани от ТЕЛК комисиите през 2016 г., което е 0,9% от цялото възрастно население, сочат данните на Националния център за обществено здраве и анализ.", "date": "2017.12.18", "title": "Софийски лекари връщат 38 хил. лв. за фалшиви ТЕЛК"}
{"url": "https://www.24chasa.bg/novini/article/6619300", "text": "Признание за сътрудничество към ДС направи във фейсбук проф. Владимир Трендафилов. Той е преподавател по английска литература в СУ “Св. Кл. Охридски”, литературен критик, поет и един от най-добрите преводачи от английски. Съпруг е на известната писателка и поетеса Кристин Димитрова. На 13 декември комисията по досиетата обяви Трендафилов и професорите Валери Стефанов, Николай Чернокожев и Георги Каприев и литераторите Георги Цанков и Ганчо Ганчев за агенти. Всички те са били сътрудници на “Литературен вестник”. Трендафилов решава да осветли публично, че е “писал” за ДС. Препечатваме поста от фейсбук: На стената на Трендафилов се появяват десетки изказвания, едно от тях е на Стефан Тафров: “Добре е, че си откровен, Владо. Нали затова искахме да се знае кой, какво, кога, защо? За да можем да решим за себе си какво мислим за всеки отделен случай, с разума и със сърцата си. Сглупяват всички в твоето положение, които не реагират откровено като теб. Напълно ти вярвам, че те е срам, и напълно ти вярвам, че не си причинил никому зло. Знам какво е да те обикаля ДС и да те притиска, особено когато и двамата ти дядовци са царски офицери, а баща ти е бил защитник по Народния съд и процесите на опозицията и заличен адвокат. А ти се занимаваш с френска литература и ти казват, че никога няма да те пуснат във Франция, ако не им се дадеш. Не подписах и не написах нищо, но не се смятам за кой знае какъв герой. Гадна, мерзка система беше, трошеше кокали и е човешко, и е напълно разбираемо, ако не извинимо, да не ѝ издържиш, особено когато си само на 25 г. а си пълен със сили, можещ и талантлив. Колизия за гръцка трагедия си е това и не съм сигурен, че днешните млади могат да разберат какво ни е било в онези времена.\" Владимир Трендафилов му отговаря: На стената на Трендафилов продължава дебата за добрите и лошите в ДС. Едни му пишат: “Адмирации за куража...” Други наричат връзките му с ДС “ибрикчийство в най-отвратителния му нюанс, което му е идвало отръки”, и го изтриват от контактите си. ", "date": "2017.12.18", "title": "Проф. Владимир Трендафилов призна във фейсбук, че е бил сътрудник на ДС (Обзор)"}
{"url": "https://www.24chasa.bg/novini/article/6619258", "text": "Родителите на Илиян Тодоров, който получи доживотен затвор за двойното убийство пред дискотека “Соло” в София, но избяга от правосъдието, са осъдили полицията на по 2 хил. лв. обезщетение за незаконно подслушване. Решението на съдия Петър Боснешки от Пернишкия районен съд е потвърдено от окръжния. Петя и Венцислав Тодорови завели делото, след като получили отговор от бюрото за контрол на СРС, че спрямо тях неправомерно са използвани спецсредства. Бръмбарите били прилагани 6 месеца непосредствено след като Илиян Тодоров бе обявен за издирване през декември 2013 г. Разрешението било дадено от Софийския градски съд първо за 60 дни, а после за още 120. С него били подслушвани джиесемите на Тодорови и домашният им телефон. Двамата поискали 15 хил. лв. обезщетение за претърпени неимуществени вреди и влошаване на здравето им. Според съда Законът за СРС не предвижда използване на бръмбари за установяване на местонахождението на издирван с влязла в сила присъда. “Използват се за предотвратяване и разкриване на тежки престъпления”, мотивират се магистратите. В същото време те смятат, че искът от 15 хил. лв. е твърде висок, защото “интензивността на прилаганите СРС не била голяма”. “Обезщетението в размер на по 2 хил. лв. е съобразено с това как незаконното подслушване се е отразило върху здравословното и психическото състояние на Тодорови”, казва съдът. Медиците, които прегледали родителите на Илиян Тодоров заради делото, установили, че баща му има стари заболявания. Майка му Петя Тодорова пък била в тревожно депресивно състояние, което обаче можело да се обясни и с това, че синът ѝ се издирва от полицията. Илиян Тодоров бе окончателно осъден за убийството на младежите Кирил Въжаров и Васил Александров през декември 2013 г. Радмила Въжарова, която е майка на Кирил, не скри изненадата си от решението. “Според нас издирване въобще не е имало”, каза тя пред “24 часа” . В началото подавали жалби до главния прокурор, но вече се отказали.", "date": "2017.12.18", "title": "Родителите на убиеца от \"Соло\" осъдиха полицията, че им подслушвала телефоните 6 месеца"}
{"url": "https://www.24chasa.bg/novini/article/6619325", "text": "Президентът на САЩ Доналд Тръмп казва, че новата му стратегия за национална сигурност поставя \"Америка на първо място\", предаде Асошиейтед прес. Във встъпителни думи към стратегията Тръмп заявява, че САЩ са изправени пред един \"извънредно опасен свят\". Той казва, че поставя като приоритет американските граждани и че \"Америка отново води на световната сцена\", предава БТА. Тръмп заявява, че когато е встъпил в длъжност, заплахите са включвали \"проблемни режими\", \"радикални ислямистки терористични групировки\" и \"терористи\" в Близкия изток. Според него \"пропускливите граници и неприлагането на имиграционните закони\" са оставили американците уязвими у дома, а търговските практики са отслабили икономиката.", "date": "2017.12.18", "title": "Тръмп поставя \"Америка на първо място\" в новата си стратегия за национална сигурност"}
{"url": "https://www.24chasa.bg/novini/article/6619279", "text": "Пазарджик се превърна в център на енергетиката у нас, след като се оказа, че втори фаворит за бизнеса на ЧЕЗ в България е свързан с града. В събота “24 часа” писа, че от централата на ЧЕЗ в Прага преговарят с един ексклузивен кандидат по сделката. Кой е той, не се съобщаваше. В неделя по неофициална информация на няколко източника стана ясно, че това е българската “Инерком груп”. От ЧЕЗ - Прага, в понеделник потвърдиха за преговорите, но отказаха да назоват името на кандидата. Утре управителният съвет на държавната ЧЕЗ в Прага може и да утвърди за купувач “Инерком груп”, а до края на седмицата надзорният съвет да парафира окончателно сделката. Българската компания е с регистрация в София, но е тясно свързана с Пазарджик. Край града тя изгражда чрез дъщерна фирма един от големите фотоволтаични паркове с мощност 80 мегавата. “Инерком груп” е регистрирана в края на 2016 г. В началото на тази година в нея като основен акционер влиза фондът “Патрониус 3”, в който участие имат бившият екоминистър на Чехия Павел Дробил и словашкият бизнесмен Зденек Земек, който се занимава с транспорт и стомана. В средата на 2017-а фондът се е оттеглил от българската компания Сега едноличен собственик е Гинка Върбакова. Финансовият отчет на “Инерком груп” обаче е доста скромен - активи за 90 000 лв., загуба от 11 000 лв. за 2016-а и никакви приходи. Сделката за ЧЕЗ се оценява на поне 300 млн. евро и след оттеглянетона фонда не е ясно откъде ще дойде финансирането на “Инерком груп”. Върбакова е собственик и на “Биена инвест” и “Авеню пропъртис”, участва в управлението на фирми, пак свързани с енергетиката - “Еко-стройинженеринг”, “Диана хънт”, “Улер 2009”, “Солар къмпъни”, “Инерком”, “Солар грийн енерджи”. Бивши шефове в дружества на ЧЕЗ, които са имали като частни консултанти работа с Върбакова и съпруга ѝ Славчо Върбаков, казаха, че двамата са демонстрирали добри отношения с висши шефове в Прага. Вероятно заради това се появиха твърдения, че двама членове от управителния съвет на ЧЕЗ са сред активните лобисти точно “Инерком груп” да е купувачът на “ЧЕЗ България”. Сделката за енергийния бизнес на дружеството в България ще бъде една от първите, сключени от новото чешко правителство на милиардера Андрей Бабиш. ЧЕЗ е държавна и все още ръководството ѝ не е сменено от новата власт в Прага, както това се случи с основни държавни компании. Друга връзка към “Инерком груп” бе посочена преди време от “Капитал”. Седмичникът твърди, че министърът на енергетиката Теменужка Петкова е кума на семейство Върбакови От Министерството на енергетиката отговориха лаконично: министърката не им е кума, но ги познава Друга неофициална връзка, за която се говори, е, че “Инерком груп” е част от кръга на енергийния бизнес на Христо Ковачки. Той също е участник в сделката, но от офиса му се въздържаха вчера от коментар. “24 часа” потърси в понеделник Гинка Върбакова, но нейна сътрудничка заяви, че е в чужбина и ще се върне в България след Нова година. “Само можем да се гордеем, ако дружеството “Инерком груп” сключи сделката за покупка на ЧЕЗ. Мога да кажа, че “Инерком груп” е сериозна и изключително коректна компания, на която в община Пазарджик държим и с която работим. Докато сделката за ЧЕЗ не стане официален факт, няма какво повече да коментирам”, заяви кметът на Пазарджик Тодор Попов пред “24 часа”. Справка в регистъра на обществените поръчки показва, че “Инерком” има договор за саниране на няколко блока в града за над 1,6 млн. лв. “Инерком груп” е сред фирмите, които от самото начало дадоха високи оферти за активите на ЧЕЗ в България заедно с “Фючър енерджи”. Още преди месеци се появи информация, че те са по 300 млн. евро. Именно за “Фючър енерджи” преди двайсетина дни бе обявено, че предлага най-висока цена за активите на ЧЕЗ. От началото на декември обаче фирмата бе отстранена от пазара на ток, тъй като не може да изпълнява договорите си. “Фючър енерджи” също има пряка връзка с Пазарджик - един от основните офиси на фалиралия търговец на ток е там. Освен това заедно с ЕВН е основният купувач на ток от соларния парк на “Инерком груп”. Другите кандидати, които остават в сделката за ЧЕЗ, са чешката “Енерго-Про” и ТЕЦ “Бобов дол”, който се свързва с бизнесмена Христо Ковачки. От офиса му не пожелаха да коментират участието в сделката. От “Енерго-Про” само потвърдиха, че продължават да имат интерес към активите на ЧЕЗ у нас, но не могат да коментират развитието на преговорите. Според неофициална информация решение по сделката за бизнеса на ЧЕЗ в България може да има още днес. Очаквало се оперативното ръководство в централата в Прага да се произнесе дали преговорите с ексклузивния кандидат са успешни. Ако той бъде одобрен, до края на седмицата сделката щяла да бъде внесена за разглеждане в надзора на ЧЕЗ.  обявиха, че още са в сделката Румънската компания “Електрика”, която държи 40% от дистрибуцията в северната ни съседка, беше отпаднала от преговорите за активите на ЧЕЗ у нас. В понеделник обаче президентът Кристиан Бушу обяви пред Economica.net сделки в чужбина, по които работи компанията, и едната е за ЧЕЗ в България. Резултатите се очаквали в първите месеци на 2018 г. Така по неговите думи излиза, че и румънците все още са в надпреварата. Според Бушу представители на “Електрика” в момента преговарят за три покупки на дистрибуторски компании в чужбина, но фирмата се интересува и от закупуването на производители на електроенергия. Втората от трите потенциални сделки, които се подготвят, е за дистрибуторска мрежа в Молдова, която разпределя 70% от енергията в страната и е собственост на испанската “Газ натурал феноза”.", "date": "2017.12.18", "title": "Фаворит за купувач на ЧЕЗ у нас е фирма, санираща Пазарджик и със загуба от 11 хил. лв. през 2016 г."}
{"url": "https://www.24chasa.bg/novini/article/6619309", "text": "Банда от 6-има с тартори трима кюрди е заловена, тъй като е прекарвала мигранти от Турция до София срещу 2 хил. евро на човек. Мъжете били задържани на 14 декември т.г. Вчера спецпрокуратурата ги обвини за каналджийство. Седмият участник в групата е обявен за издирване. Според разследването мигранти от Ирак, Иран и Сирия минавали нелегално у нас през зелена граница или в тайници на камиони. Членовете на бандата ги посрещали с коли и ги откарвали в София в квартири срещу 20 лв. на ден на човек. За трансфера нелегалните броели по 2 хил. евро на ръка или през арабската система за непроследими преводи “Хауала”. След това през Сърбия и Румъния те отивали към Западна Европа. Съдът е оставил 4-ма от задържаните в ареста, двама са били пуснати срещу парични гаранции.", "date": "2017.12.18", "title": "Мигранти плащат по 2000 евро на кюрди, за да ги докарат в София (Обзор)"}
{"url": "https://www.24chasa.bg/novini/article/6619161", "text": "Сирийският президент Башар Асад разкритикува остро Франция, като я обвини в подкрепа на тероризма и каза, че тя няма право да говори за мир в Сирия, предаде Франс прес. Изявлението му идва броени дни след обвинения от страна на Париж срещу режима в Дамаск, че е възпрепятствал последния кръг от преговорите за Сирия в Женева, които се провалиха. \"Франция беше в авангарда на подкрепата за тероризма в Сирия още в първите дни\" на конфликта, каза днес Асад. Той визира подкрепата на Париж за бунтовниците, които от 2011 г. се борят срещу сирийския режим, предава БТА. \"Онзи, който подкрепя тероризма, няма правото да говори за мир и няма дори правото да се бърка в сирийските дела\", каза Асад. Той каза, че Франция няма право да дава оценки за преговорите или за каквато и да е конференция, свързана със Сирия. Поредният преговорен кръг в Женева под егидата на ООН приключи в четвъртък без напредък. Ден след това френското външно министерство разкритикува \"безотговорната стратегия на възпрепятстване от страна на режима\" и го обвини, че той е отказал \"да се ангажира в преговорите\". Вчера френският президент Еманюел Макрон каза, че трябва да се говори с Асад, но допълни, че сирийският ръководител трябва да отговаря за своите престъпления. По повод преговорите в Женева Асад каза, че те не са довели до никакъв резултат, отчасти защото сирийската опозиция не представлява никого, предаде Асошиейтед прес. На преговорите в Женева сирийската опозиция винаги призоваваше за преходен период в Сирия, в който Асад няма да има никаква роля - нещо, което Дамаск отказва дори да дискутира. На преговорите в Женева делегацията на сирийския режим отказва да разговаря пряко с представителите на опозицията и приема да говори само чрез посредника на ООН Стафан де Мистура. Асад похвали алтернативните преговори за Сирия, организирани от Русия и предвидени да се състоят догодина в Сочи, предадоха Асошиейтед прес и Франс прес.", "date": "2017.12.18", "title": "Асад: Франция подкрепя тероризма"}
{"url": "https://www.24chasa.bg/novini/article/6619166", "text": "Сепаратисткият процес в Каталуня бе \"епизод на нелоялност\" към самите каталунци и \"фалш\", защото главните действащи лица в него знаеха, че той не е жизнеспособен, заяви днес заместник-председателката на испанското консервативно правителство, цитирана от Франс прес, предаде БТА. \"Отцепническият процес бе най-лошият епизод на нелоялност в историята на нашата демокрация\", заяви пред сенаторска комисия Сорая Саенс де Сантамария. По думите й това е било \"само едно представление, символичен епизод, фалш от всички гледни точки\" и дори самите сепаратисти са си казвали помежду си, че това, което опитват да направят, е \"невъзможно\". Тя даде днес пред Сената отчет за работата си по управлението на Каталуния, което централното правителство в Мадрид пое под пряк контрол след опита за отцепване на 27 октомври. Щом бъде съставено ново регионално правителство след вота на 21 декември, Мадрид ще прекрати опеката си.", "date": "2017.12.18", "title": "Вицепремиерът на Испания: Опитът за отцепване на Каталуня бе фалш"}
{"url": "https://www.24chasa.bg/novini/article/6619191", "text": "Румънските пожарникари не успяват да изгасят пожар, който избухна през нощта в газова сонда в северния окръг Сату Маре, тъй като съществува риск от експлозия и затова чакат помощ от специалисти от Канада, съобщава Медиафакс. \"Има повишен риск от ексоплозия при пожара в Мофтину Маре и затова пожарникарите не действат за потушаване на пожара. Освен това, все още не е определен начинът на действие след изгасяването на пожара, тъй като се появява риск от експлозия в момента, в който пожарът бъде изгасен\", заяви говорителят на Инспектората за извънредни ситуации в Сату Маре Адриана Поп. \"Очаква се утре или в сряда пристигането на експерти от Канада, които ще оценят ситуацията и ще определят начина на действие и момента на интервенцията. На място останаха четири пожарни коли за наблюдение и обезопасяване на зоната, а силите за намеса, дошли от съседните окръзи Бихор и Марамуреш, бяха върнати обратно\", уточни тя. Говорителят на Инспектората за извънредни ситуации посочи, че на мястото на пожара са били изпратени общо 22 пожарни коли с 80 пожарникари, както и линейка на службата за спешна помощ. Пожарът избухна в газова сонда в село Мофтину Маре през изминалата нощ. Огънят гори с открит пламък, а ако бъде изгасен, газът ще се отдели в атмосферата и ще има риск от експлозия, отбеляза Поп.", "date": "2017.12.18", "title": "Риск от експлозия в газова сонда в Северна Румъния, чакат специалисти от Канада"}
{"url": "https://www.24chasa.bg/novini/article/6619228", "text": "САЩ наложиха вето на проекторезолюцията в Съвета за сигурност на ООН, отхвърляща решението на американския президент Доналд Тръмп да признае официално Йерусалим за столица на Израел, след като всички други 14 члена на СС подкрепиха мярката, предаде Франс прес, цитирана от \"Фокус\". Самотното вето, наложено от постоянният представител на САЩ пред ООН Ники Хейли, демонстрира изолацията на Вашингтон по въпроса за Ерусалим, разгневило мюсюлманския свят и най-вече палестинците, искащи Източен Ерусалим за столица на своя бъдеща държава.", "date": "2017.12.18", "title": "САЩ наложиха вето на проекторезолюцията в ООН за статута на Йерусалим"}
{"url": "https://www.24chasa.bg/novini/article/6616289", "text": "Григор Димитров е в Стара Загора, алармираха тези дни в социалните мрежи младежи, убедени, че са видели третия в света. Проверка на \"168 часа\" установи, че това е 27-годишният Симеон Мечев, син на фолкпевицата Малина, който доста прилича на тенис фурията. Той също като Гришо оформя брадата си, а фигурата, стойката и стилът на обличане на двамата са много близки. но аз не се стремя към нея - сподели пред \"168 часа\" Симеон Мечев. - Доста хора са ми го казвали, но чак някаква същинска прилика между нас аз не виждам. Моите приятели се шегуват с това и обикновено когато видят, че отново са ме сравнили с Григор в публичното пространство, винаги ме информират.\" Друг факт, който показва съответствието между Димитров и Мечев, е, че и двамата са спортисти. Разликата е, че Мечев тренира друг вид спорт. \"Аз съм футболист, занимавам се с това от доста малък, може би от предучилищна възраст - разказва 27-годишният Симеон. - Винаги ми е харесвало да го правя. За жалост последната година се контузих много сериозно.\" \"168 часа\" установи още едно интересно съвпадение. Двамата са почти връстници и са Симеон Мечев е на 16 март 1990 г., а Григор Димитров - на 16 май 1991 г. Интересното в случая е, че Мечев има дори същия акцент като на Гришо и говори леко неясно. Григор Димитров обаче едва ли подозира за своето копие. \"Не се познавам лично с Григор, но всеки знае кой е той и аз определено го харесвам като спортист\", споделя футболистът.", "date": "2017.12.18", "title": "\"168 часа\": Двойникът на Григор - футболист в Стара Загора"}
{"url": "https://www.24chasa.bg/novini/article/6619233", "text": "Над 6 млрд. лв. приходи са отчетени в туризма през 2017 година. Това съобщи за „Фокус“ министърът на туризма Николина Ангелкова. Тя добави, че годината е успешна и от гледна точка на броя на чуждестранните туристи, посетили България. „Основните действия през следващата година ще са насочени в две посоки. Едната е свързана с промени в законодателството, в Закона за туризма и в Закона за устройството на Черноморското крайбрежие, свързан с групирането на морските плажове, които са неразделна част от летния ни туристически продукт. Другата основна насока, в която работим, е свързана с рекламирането и маркетирането на нашата страна на целеви и перспективни пазари и не само с традиционните инструменти, но наложихме и много силно темпо в областта на дигиталния маркетинг и реклама и ще продължим да го развиваме“, коментира Николина Ангелкова. Тя каза още, че ще се работи за по-добра основа за високо качество на туристическия продукт. Ангелкова добави, че през новата година темпът на популяризация ще се увеличи, а България ще се превърне в разпознаваема туристическа дестинация в „Топ 5“ за Югоизточна Европа.", "date": "2017.12.18", "title": "Ангелкова: Над 6 млрд. лв. приходи са отчетени в туризма през 2017 година"}
{"url": "https://www.24chasa.bg/novini/article/6619238", "text": "Тече разследване на побой над дете в училищен двор във Варна, съобщи за в. „Черно море“ началникът на регионалното управление по образованието Венцеслава Генова. Извършителите все още се издирват. Инцидентът станал на 14 декември в двора на второ основно училище „Н.Й.Вапцаров“. Пострадалият е петокласник от сирийски произход, но родителите му не са бежанци, а са жители на Варна, били са студенти в града и в момента работят тук. След приключване на занятията миналия четвъртък по обяд, той е нападнат от маскирани в училищния двор. Те нахлули през оградата и по предположения на запознати вероятно са го познавали, тъй като са налетели на него, въпреки че в училищния двор е имало още два класа с деца, които имали часове по физическо възпитание. След като нанесли побоя, нападателите избягали. Вследствие на инцидента детето било със счупен нос. Веднага му е оказана медицинска помощ, извършена е операция и в момента детето се чувства добре, увери Венцеслава Генова. Сигнал за инцидента е подал директорът на училището.", "date": "2017.12.18", "title": "Маскирани пребиха сирийче в училищен двор"}
{"url": "https://www.24chasa.bg/novini/article/6619070", "text": "Предстои поскъпване на електроенергията на свободния пазар с 50 до 90 на сто. За това потвърди  пред  и Делян Добрев, председател на енергийната комисия в парламента. По думите му свободният пазар има над 50 на сто дял и от него ток купуват всички фирми. Не бива да се всява паника – рязкото увеличение касае само бизнеса, успокои той. Съветът му е по-малките компании, които ползват по-ниско напрежение да се върнат на регулирания пазар на енергия докато заработи енергийната борса в страната и енергията се търгува по ясни и прозрачни правила. „От 1 януари свободното количество енергия ще се търгува свободно на енергийния пазар и ще има повече прозрачност вече. Това е платформа, която ще сравнява оферти и всеки ще има възможност да купи”, посочи той. На борсата вече няколкото компании, които продават ток по неясни правила вече няма да имат тази възможност и няма да има уговаряне на цени. Добрев сподели, че е отказал предложение да бъде охраняван от НСО преди две години. Без да даде подробности той посочи, че повод за това е била че е накърнил интересите на енергийна компания. По повод референдума в Генерал Тошево, той посочи, че проблемът е бил преекспониран, защото не вярва там да има залежи. „Но съм оптимист, че в Черно море сондажите ще са успешни и имаме първи потвърждения за въглеводороди в блок Хан Аспарух”, каза той.", "date": "2017.12.18", "title": "Добрев: Предстои поскъпване на електроенергията на свободния пазар"}
{"url": "https://www.24chasa.bg/novini/article/6619084", "text": "Руският гражданин Андрей Овсянников, който бе обвиняем за убийството на българин през ноември, е починал в централния затвор в Никозия, предаде ТАСС. Руското посолство в Кипър потвърди пред агенцията информацията, като посочи, че инцидентът е станал в събота, предаде БТА. Посолството потвърждава факта за смъртта на руския гражданин Андрей Овсянников. Окончателната причина за смъртта се установява. По предварителни данни смъртта на руския гражданин може да се дължи на проблеми със здравето, се казва в изявление на руското посолство. Предварителните данни сочат, че мъжът е припаднал в килията си, след което е бил приет в болница, където лекарите са констатирали смъртта му заради инфаркт. Овсянников бе обвинен за  Полицията арестува руснаците Сергей Кириянов и Андрей Овсянников. 57-годишният Овсянников бе обвинен в непредумишлено убийство, а 49-годишният Кириянов е обвинен в оказване на помощ при извършването на престъплението.", "date": "2017.12.18", "title": "Руснак, обвиняем за убийство на българин \nв Кипър, почина в затвора"}
{"url": "https://www.24chasa.bg/novini/article/6619090", "text": "През нощта се очаква снеговалеж и понижение на температурите. Това съобщиха от пресцентъра на Агенция \"Пътна инфраструктура\". Всички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3 000 машини. Агенция „Пътна инфраструктура“ апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2017.12.18", "title": "АПИ: През нощта се очаква снеговалеж. Шофьорите да отложат пътуванията си"}
{"url": "https://www.24chasa.bg/novini/article/6619098", "text": "В бюджета на Столична община за 2018 г. приоритетите се заявяват, но не се доказват. Липсва посоката на развитие на града. Това каза заместник-председателят на Столичния общински съвет от БСП Милка Христова по време на семинар на тема „Проект за бюджет на Столична община за 2018 година“. „Бюджетите на СО се различават само по леката корекция в цифрите нагоре“, посочи тя. „Не за първа година твърдим, че средствата не се разпределят равномерно между различните жилищни комплекси. Приоритизиран е центърът, особено в навечерието на европредседателството“, обясни Милка Христова. Според нея е необходимо да бъдат отделени повече средства и за социални дейности. „Смятам, че 900 места за социален патронаж са крайно недостатъчни за нашия милионен град“, коментира тя. „Искрено се надявам подходът, заявен в началото на годината, СОС да не бъде слушател и получател на крайни данни от администрацията, а да бъде активен участник в разработването на политиките, най-после да се състои“, заяви Милка Христова. Според нея в проектобюджета на Столична община за 2018 година липсва анализ и представяне на политики. Липсва убеждаването в това, че зад финансовите разчети стои възможността за трайни решения. „В презентацията за Сектор „Транспорт“ бяха представени редица обекти, по които е работено през 2017 г. и такива, по които ще се работи през 2018 г. Липсваше защо тези обекти са избрани, какви са вижданията за развитието на различните видове транспорт“, обясни тя. „Например трамвайният транспорт, който е най-екологичен, и би следвало наред с метрото да бъде гръбнак на градския транспорт, предвид проблема с честотата на атмосферния въздух“, уточни Христова. „Представянето на обекти, които не са свързани аналитично, не ни дават възможност да видим посоката, в която се развива града“, каза заместник-председателят на СОС. „Запознах се с разчетите в бюджета от медиите. Стана ясно, че на 12 януари ще получим разгърнатия вариант, а на 24 януари от нас се очаква да го гласуваме. Така политика не се прави“, категорична е Милка Христова.", "date": "2017.12.18", "title": "БСП-София: В бюджета на общината за 2018 г. липсва посоката на развитие на града"}
{"url": "https://www.24chasa.bg/novini/article/6619095", "text": "8 момичета и момчета, 3 от които завършващи студенти, получиха по 370 лв, събрани при благотворителна кампания на ОД МВР Монтана в помощ на деца на починали служители. Коледният подарък бе връчен от директора на ОД МВР Монтана ст. комисар Ивайло Антонов. Теодора Накова, майка на тримата бъдещи висшисти – тризнаците Анна, Таня и Камен, благодари за проявения през годините жест от служителите на ОД МВР Монтана. Тази година средно образование завършват и 18-годишните Денислав Колчов от Берковица и Виктор Кирилов от Якимово, синове на починали служители на РУ Берковица и Участък Якимово. За 6-та поредна година служителите на ОД МВР Монтана даряват парични средства на 13-годишната Елица и 14-годишния Димитър, деца на мл. полицейски инспектор от Участък Чипровци. Тази година на 16-годишната Дария от Вършец, дърщеря на починала служителка на РУ Вършец, за първи път бяха дарени парични средства. 5-годишната Никол и 11-годишната Ния от Лом – дъщери на граничен полицай, загинал при командировка в тежка автомобилна катастрофа на пътя Бяла – Русе, взеха подаръци от Коледната благотворителна кампания на МВР за подпомагане на децата на загинали и пострадали служители. И двете момичета получиха сумата от 700 лева, както и ваучери на обща стойност 600 лева от „Технополис“ и „Билла България“ - дългогодишни поддръжници на инициативата. Момичетата са две от 97-те деца от цялата страна, които МВР подпомага с финансова помощ, събрана от хиляди хора, засвидетелствали своята подкрепа чрез sms-и и финансови дарения, както и от служителите на МВР, които ежемесечно даряват от заплатите си средства за кампанията. Благотворителната инициатива на МВР съществува от 13 години и е подкрепена от мобилните оператори. Чрез кратък номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom целогодишно се набират средства за кампанията. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2017.12.18", "title": "ОД МВР Монтана дари 3000 лв на 8 деца на починали полицаи"}
{"url": "https://www.24chasa.bg/novini/article/6619102", "text": "Фронтменът на популярната южнокорейска момчешка група \"Шайни\" Джонхьон беше намерен в безсъзнание в хотел в Сеул и обявен за мъртъв в близката болница, съобщи Асошиейтед прес. Възможно е 27-годишният музикант да се е самоубил. Сестра му е казала на полицията, че той й е изпратил текстови съобщения \"последно сбогом\" и \"имах трудности\". Властите са намерили в хотелската стая изгорели брикети, които освобождават въглероден окис. \"Шайни\" беше група на годината в Южна Корея през 2010 г. Тя беше популярна също в Япония, Китай, Сингапур. Процентът на самоубийствата в Южна Корея е сред най-високите в развитите държави.", "date": "2017.12.18", "title": "Откриха мъртъв фронтменът на популярна южнокорейска поп група"}
{"url": "https://www.24chasa.bg/novini/article/6619129", "text": ".Влизането на крайната десница в новата австрийска управляваща коалиция е \"опасно\" според върховния комисар на ООН за правата на човека Зеид Раад ал Хусейн, който предупреди, че не бива да се използва страхът за политически цели, цитиран от Франс прес. \"Разтревожен съм\", каза Хусейн в интервю за АФП. Според него канцлерът консерватор Себастиан Курц е заел екстремистки позиции, главно по въпроса с миграцията, за да вземе властта, предаде БТА Това, по думите му е \"опасно развитие (. . .) в политиката в Европа\".", "date": "2017.12.18", "title": "ООН: Крайно-десният уклон на новата австрийска коалиция е „опасно развитие“"}
{"url": "https://www.24chasa.bg/novini/article/6617719", "text": "Представителят на България в ООН Иван-Асен Георгиев е бил осъден на смърт, защото е казал, че полицаят Никола Гешев е имал свои агенти в ръководството на БКП. Никола Гешев е \"една възхитителна легенда\", казва през 1963 година Иван-Асен Христов Георгиев. Историята му е описана от покойния вече д-р Павел Бъчваров, който е бил роднина на дипломата. \"Гешев ни надигра тотално - заявява Иван-Асен Георгиев - преди и след 9 септември 1944 г. По време на нашата нелегалност Гешев знаеше всичко за нас и в брилянтния период на своята кариера нанесе серия от съкрушителни удари на БКП. От разгрома на съвършената нелегална организация на ген. Владимир Заимов и залавянето на членовете на ЦК на БКП, с процеса срещу тях и убийството на Емил Марков, та чак до разбиване на шпионската група на Александър Пеев-Боевой.\" Според Иван-Асен Георгиев Гешев имал внедрена сред БКП малка армия от съвършени агент-провокатори.", "date": "2017.12.18", "title": "Разстрелват Иван-Асен Георгиев, защото през 1963 г. казва: Агенти на Гешев ръководят БКП и държавата"}
{"url": "https://www.24chasa.bg/novini/article/6619127", "text": "Задържана е Садет Муса, майката на убитата в дома си в Момчилград 8-годишна Дамла Муса, научи \"24 часа\" от достоверни полицейски източници. Засега обаче не й е повдигнато обвинение. Обвинение няма и за нейна близка, която също е задържана. Двете са били разпитвани дълго миналата нощ. Вчера бе съобщено, че Садет Муса е намерила дъщеря си Дамла мъртва в дома им, когато се върнала от работа нощна смяна. Днес  .", "date": "2017.12.18", "title": "Задържана е майката на убитата 8-годишна Дамла в Момчилград"}
{"url": "https://www.24chasa.bg/novini/article/6619130", "text": "България получи допълнително 41 млн. евро по линия на Международния фонд \"Козлодуй\". Решението за това е било одобрено от Асамблеята на донорите на фонда, които заседаваха днес в Лондон, съобщиха от министерството на енергетиката, цитирани от  С 27 млн. евро се увеличават средствата за управление на отпадъци от извеждането от експлоатация, отпускат се и допълнително 24 млн. евро за издръжка на проектите в ядрения сектор. Одобрени са били и промени по програмата, с която се подпомага битовата газификация. Занапред безвъзмездната помощ по програмата ще бъде до 30 на сто от допустимите разходи, а цената за присъединяване ще се включва изцяло като допустим разход по проектите. До момента по програмата се покриваха до 20 на сто от допустимите разходи, без цената за присъединяване.", "date": "2017.12.18", "title": "България ще получи 41 млн. евро от Международния фонд \"Козлодуй\""}
{"url": "https://www.24chasa.bg/novini/article/6619139", "text": "Пътнически влак дерайлира в американския щат Вашингтон, предадоха световните агенции. Инцидентът е станал северно от град Олимпия, столица на американския щат Вашингтон, предаде Франс прес. Според местна телевизия най-малко шестима души са загинали. Най-малко 77 души са откарани в болницата, предава БТА. Влакът се е движел по маршрут от Сиатъл за Портланд, според държавната железопътна компания АМТРАК. Най-малко един вагон от дерайлиралия влак е паднал от железопътен надлез върху натоварената Пета междущатска магистрала. Заради инцидента всички платна, отиващи на юг на магистралата, са затворени за движение. Автомобилистите са призовани да избягват района.", "date": "2017.12.18", "title": "Влак се стовари върху магистрала във Вашингтон, шестима са загинали (Видео)"}
{"url": "https://www.24chasa.bg/novini/article/6619255", "text": "Джинът отново е любимата спиртна напитка на британците, след като отношенията помежду им бяха \"поохладнели\", пише в. \"Дейли експрес\". През тази година жителите на Острова са закупили равностойността на рекордните над 47 милиона бутилки джин - с над 7 милиона повече, отколкото през 2016 г. Според миналогодишните продажби питието с аромат на хвойна заемаше трето място сред спиртните фаворити на британците, предава БТА. Над 8,8 милиона бутилки джин са продадени в кръчми, барове и ресторанти, а 38,8 милиона - в магазини и супермаркети. Резултатите от годишното проучване на Асоциацията на търговците на вино и спиртни напитки показват, че джинът отново е любимото питие на поданиците на Нейно Величество, посочено от 29 процента от потребителите. Следват уискито с 25 процента и водката с 23 процента. ", "date": "2017.12.18", "title": "Джинът е любимата напитка на британците"}
{"url": "https://www.24chasa.bg/novini/article/6619054", "text": "12 работодатели бяха отличени на форума „Работодател на годината – 2017” на Агенцията по заетостта. Неговото 14-о издание се проведе на 12 декември 2017 г. в София. На тазгодишната церемония наградите на отличените работодатели връчиха министърът на труда и социалната политика Бисер Петков и заместник-министрите Зорница Русинова, Росица Димитрова, Султанка Петрова и Лазар Лазаров, съобщиха от пресцентъра на Министерство на труда и социалната политика. За втора поредна година най-изявените работодатели, партньори на Агенцията по заетостта при осигуряването на заетост на безработни лица от цялата страна, бяха класирани в 2 категории: - „Работодатели с най-съществен принос на националния трудов пазар“ и - „Работодатели със значим принос на регионалния трудов пазар“. В категорията „Работодатели с най-съществен принос на националния трудов пазар“ трима работодатели равностойно печелят тазгодишния приз. Това са три компании, които са осигурили заетост на безработни лица в голям териториален обхват: - „Язаки България” ЕООД, гр. Ямбол. Фирмата произвежда автомобилни компоненти и оборудване, климатици и различни продукти, свързани с екологията. Само през 2017 г. е наела на работа и е осигурила устойчива заетост на 650 лица, насочени от 12 бюра по труда. 342 безработни лица са от регион Хасково, като от тях 99 са младежи до 29 години, а 45 – продължително безработни. 308 пък са наетите от регион Бургас. Освен това фирмата осигурява безплатен служебен транспорт на всички наети лица от отдалечени населени места. - „Билла България” ЕООД, гр. София. Компанията е една от ключовите в страната в сферата на търговията на дребно с хранителни и нехранителни стоки. Заявява свободни работни места на територията на цялата страна, непрекъснато разширява дейността си и открива нови обекти. Работодателят е наел в устойчива заетост 345 безработни лица, като 110 от тях са продължително безработни. На всички тях предлага добро възнаграждение, както и редица социални придобивки. - „Пилко” ЕООД, гр. Разград. Фирмата е една от най-големите в страната за производство и преработка на птиче месо. Продукцията ѝ се реализира както у нас, така и на международните пазари. Наградена е за приноса ѝ към осигуряването на заетост на безработни лица на трудовия пазар в седемте общини на област Разград и една община от област Русе, от които през 2017 г. е наела в устойчива заетост 59 безработни лица. За улесняване мобилността на 720 работници, работодателят е организирал 18 транспортни лъча, които покриват по-голямата част от населените места в региона. Във втората категория на форума на Агенцията по заетостта - „Работодатели със значим принос за осигуряването на заетост на безработни лица на регионалния трудов пазар“ е отличен по един работодател от територията на деветте регионални дирекции на Агенцията в страната: - За региона на Благоевград – „Ес Ти Ес Медикал Груп” АД, гр. Сандански. Фирмата е производител на медицински изделия за хуманната медицина, включително превързочни и хирургически материали, стерилни комплекти и други. Работодател е на 590 души от общините Сандански, Струмяни и Кресна. През 2017 г. компанията е устроила на работа 72 безработни лица, почти всички от които – в трайна заетост. Освен това се е погрижила нейните работници от други населени места да ползват безплатен служебен транспорт. - За региона на Бургас – „Бургасбус” ЕООД, гр. Бургас. Фирмата има повече от 40 години опит в транспортния сектор. Основният й предмет на дейност е обществен превоз на пътници по автобусни линии и маршрути на града и междуградски транспортни схеми. За 2017 г. е наела на работа и е осигурила постоянна заетост на 89 безработни лица. Работодателят провежда със собствени средства начално обучение на всички новонаети служители, както и регулярни други обучения. На своите работници и служители предоставя социални придобивки като безплатен транспорт, карти на преференциални цени за членовете на техните семейства, купони и ваучери за храна, работно облекло и др. - За региона на Варна – „Албена” АД, к.к. Албена. Една от най-големите хотелиерски компании в България, с множество дъщерни фирми в областта на транспорта, медицината, балнеологията, туроператорската дейност и др. Наела е на работа, и въпреки сезонния характер на дейността си, е осигурила 6-месечна заетост на 676 безработни лица от всички групи на пазара на труда – 48 младежи до 29 години, 31 продължително безработни, лица над 50 години, хора с увреждания и други. 60 от наетите пък са от община Крушари, която е с висок процент на безработица. На всички свои служители работодателят осигурява ваучери за храна и безплатен фирмен транспорт. - За региона на Ловеч – „Борима” АД, гр. София. Фирмата е специализирана в производството на електрически съоръжения. През 2017 г. разширява дейността си, като изнася част от производството си в община Искър, която е с висок процент на безработица. В предприятието работят 270 души. През годината е наела 80 безработни лица на първичен пазар на труда и 16 – на субсидирани работни места, като 6 от тях са по насърчителни мерки по Закона за насърчаване на заетостта и 10 – по схема „Обучения и заетост за младите хора” по Оперативна програма „Развитие на човешките ресурси”. - За региона на Монтана – „Инекс Трейд” ЕООД, гр. Враца. Фирмата е строително-търговско дружество, което се развива повече от 10 години. В началото на своето основаване тя стартира с 10 човека персонал, а в момента в нея работят 155 работници и служители. От общо 22 наети на първичен пазар през 2017 г., 18 лица работят в новооткрит магазин. 6 са младежите на възраст до 29 години. Наетите лица продължават да работят във фирмата след изтичане на 6-месечния срок на изпитване. - За региона на Пловдив – „Костал България Аутомотив” ЕООД, гр. Пазарджик. Фирмата е световен лидер в производството на подкормилни кутии. Работодател е на 550 лица в гр. Пазарджик, като очакваната заетост в края на 2017 г. е близо 800 лица. Наетите в устойчива заетост безработни в рамките на годината са 30, от които 9 са продължително безработни и 9 – младежи. Компанията осигурява обучение на наетите лица, за част от тях – в Чехия, както и безплатен транспорт на 10 работници. - За региона на Русе – „ЗЕНОН БГ” ООД, гр. Търговище. Фирмата е открита през 2008 г. и представлява модерен завод за производство на кабелни инсталации и аксесоари. Тя е ключов работодател за област Търговище и има съществен принос за развитието на пазара на труда в региона като партньор на трите бюра по труда в областта. Само през тази година е наела в устойчива заетост 60 безработни лица от три от общините с най-високо равнище на безработица в страната – Търговище, Омуртаг и Попово. Заявила е още работни места и до април 2018 г. предстои да наеме нови 300 души. Осигурява транспорт на близо 800 работещи във фирмата. - За региона на София – „Сънфудс България” ЕООД, гр. София. Работодателят е франчайзингова компания, приемник на най-голямата верига за бързо хранене в света, която в България има 42 ресторанта. Обявява най-много свободни работни места на първичен пазар на труда и наема основно младежи. Фирмата е наградена за приноса ѝ към осигуряването на постоянна заетост на 237 младежи до 29 години през 2017 г. - За региона на Хасково – „Теклас България” ЕАД, гр. Кърджали. Компанията произвежда каучукови изделия за автомобилната промишленост. В нея работят около 2000 работници и служители. Към края на месец октомври там са устроени в устойчива заетост 111 лица с месторабота град Кърджали. На 93 от тях е осигурен безплатен транспорт.", "date": "2017.12.18", "title": "Отличиха 12 работодатели на форума „Работодател на годината – 2017”"}
{"url": "https://www.24chasa.bg/novini/article/6618989", "text": "Председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов ще присъства на откриването на обновената сграда на РУ „Полиция“ в Нова Загора. То ще се състои на 19 декември /вторник/ от 11.00 часа. Полицейското управление е ремонтирано със средства по ОП \"Региони в растеж\" 2014-2020 г. На церемонията ще присъстват още народният представител от ГЕРБ-Сливен Галя Захариева и кметът на Нова Загора Николай Грозев.", "date": "2017.12.18", "title": "Цветан Цветанов ще открие обновената сграда на РУ ”Полиция” в Нова Загора"}
{"url": "https://www.24chasa.bg/novini/article/6619002", "text": "Британската полиция арестува мъж, който опитал да се промъкне в американска военновъздушна база в Централна Англия, съобщи Ройтерс. Британското министерство на отбраната каза, че е известено за инцидента, станал в базата в Милдънхол и че със случая се е заела полицията, предаде БТА. Министерството уточни, че неизвестният мъж е опитал да премине с кола през контролно-пропускателния пункт, предаде ТАСС.", "date": "2017.12.18", "title": "Задържаха мъж при опит да проникне в американска база във Великобритания"}
{"url": "https://www.24chasa.bg/novini/article/6618137", "text": "В ООН цари невиждан досега оптимизъм относно перспективите за разрешаване на въпроса за името на Бившата югорепублика Македония (БЮРМ), пише в. \"Катимерини\" в кореспонденция от Вашингтон, като подчертава, че международният посредник Матю Нимиц изглеждал решен да придаде още по-голяма интензивност на преговорите, с цел постигане на споразумение между Атина и Скопие до юни следващата година, предаде БТА. Познаващите опитния адвокат и бивш дипломат Матю Нимиц го описват за първи път след много години като голям оптимист, че споразумение между двете страни може да бъде постигнато. Нимиц се занимава с проблема за името на БЮРМ от 1994 г. насам, първоначално като представител на САЩ, а след това след смъртта на Сайръс Ванс и като посредник на ООН. Срещата на върха на ЕС през юни догодина и съответно тази на НАТО в началото на юли се оформят като неформален график, в рамките на който ще се движи тази инициатива на международния посредник, отбелязва вестникът. Матю Нимиц обаче ще подхожда внимателно. На този етап той не възнамерява да представи конкретно наименование. Във всеки случай като реално се очертава то да е съставно, най-вероятно с географско определение. Неговото последно предложение за \"Северна Македония\" все още не е оттеглено от масата на преговорите. Преди това бяха предложени също така и названия като \"Горна Македония\" и \"Вардарска Македония\", пише още изданието. Позовавайки се на осведомени източници, в друга своя публикация в. \"Катимерини\" очертава март-април като най-вероятните два месеца, през които е възможно да бъде намерено компромисно споразумение между Атина и Скопие. Засега двете страни категорично отказват да потвърдят дали са обсъждали някакво предложено име, а също за това как то би могло до се ползва и най-вече какви са шансовете то да бъде прието и от двете страни. Вестникът твърди, че Берлин е предложил на Атина съдействие за уреждане на този спор, като наред с това не изключва вероятността при наличието на допирни точки за споразумение, да се състои среща между премиерите на Гърция Алексис Ципрас и на Република Македония Зоран Заев.", "date": "2017.12.18", "title": "Оптимизъм в ООН относно въпроса за името на Македония"}
{"url": "https://www.24chasa.bg/novini/article/6618783", "text": "Американски военнослужещи са заловили главатаря на терористичната група Ислямска държава Абу Бакр ал Багдади и са го откарали в една от военните бази на САЩ в Сирия. Това твърди турският в. \"Йени шафак\", цитиран от ТАСС. Източник на изданието в Сирия е съобщил, че Багдади е бил заловен в Ирак. После са го отвели в американска база в сирийския град Рас ал Аян, а след това са го преместили в друга американска база в Сирия, Хасака-Румейлан. Освен Багдади там били докарани и седем командири на ИД. Един от тях е гражданин на Ирак, а останалите не са нито граждани на Ирак, нито граждани на Сирия, предаде БТА.  Агенцията припомня, че на 14 ноември американският полковник Райън Дилън, говорител на операция \"Непоколебима решимост\" (срещу ИД Ирак и Сирия), е заявил, че Пентагонът разполага с информация за това къде се крие главатарят на ИД.", "date": "2017.12.18", "title": "Турска медия: Главатарят на ИД се намира \nвъв военна база на САЩ в Сирия"}
{"url": "https://www.24chasa.bg/novini/article/6618785", "text": "Министърът на околната среда и водите Нено Димов и кметовете на Гоце Делчев, Гърмен и Хаджидимово подписаха договор за изграждане на две инсталации за преработка на отпадъци. Това съобщиха от пресцентъра на министерството. Съоръженията ще обслужват 53 500 жители от трите общини. По проекта ще се изгради инсталация за предварително третиране на смесени битови отпадъци с капацитет 12 300 тона годишно и компостираща инсталация с капацитет 2100 тона годишно. „Надявам се да изпълните дейностите в срок, съблюдавайки Закона за обществените поръчки. Разчитайте на нас и на колегите от Управляващия орган на Оперативна програма „Околна среда“ за съдействие и консултации, когато са необходими“, каза министър Димов на церемонията по подписването. Проектът е в съответствие с общите цели на Приоритетна ос 2 „Отпадъци“ - да се осигури до 2018 г. допълнителен капацитет за рециклиране на отпадъци най-малко 20 000 тона годишно, а до 2023 г. - 105 000 тона годишно. Това ще доведе до намаляване количеството на депонираните битови отпадъци с 12,27 %. Общият размер на инвестицията е над 9,1 млн. лв. Безвъзмездната финансова помощ в размер на 6,9 млн. лв. е осигурена от ОП „Околна среда 2014-2020“. Срокът за изпълнение на проекта е 22 месеца.", "date": "2017.12.18", "title": "Нено Димов подписа договор за изграждане на две инсталации за отпадъци"}
{"url": "https://www.24chasa.bg/novini/article/6618804", "text": "Европейската комисия е започнала днес разследване на начина, по който румънската държава е погасила дълга на националната железопътна компания за товарен транспорт Че Фе Ре Марфа (CFR Marfa), съобщава Медиафакс. Комисията е предприела задълбочено разследване, за да установи дали погасяването от страна на държавата на дълговете на Че Фе Ре Марфа й е дало \"нелоялно предимство в нарушаване на нормите на ЕС за държавните помощи\", предаде БТА. Че Фе Ре Марфа е исторически оператор на румънския пазар за товарен жп транспорт и е притежавана изцяло от държавата, отбелязва агенцията. Компанията е учредена като акционерно дружество през 1998 г. след реорганизация на Националната компания на румънските железници (SNCFR). \"От години компанията се сблъсква с икономически трудности. Има високо ниво на задлъжнялост, основно спрямо националните агенции за социална сигурност и данъчна администрация, както и спрямо румънския мениджър на жп инфраструктурата Че Фе Ре Инфраструктура, който също е изцяло собственост на държавата\", се посочва в съобщение на ЕК. За разлика от пътническия железопътен транспорт, пазарът на товарния жп транспорт в Румъния е силно конкурентен, тъй като има редица частни оператори; някои от тях придобиха значителен пазарен дял в резултат на либерализирането на пазара през 2007 г., напомня Медиафакс. През март 2017 г. Асоциацията на частните железопътни превозвачи в Румъния адресира до Европейската комисия официална жалба, в която твърди, че Че Фе Ре Марфа се е възползвала от държавна помощ в нарушение на нормите на ЕС в тази сфера. Нормите на ЕС за държавните помощи позволяват на държавата да се намесва в подкрепа на някоя компания, намираща се в затруднение, само при определени условия и изискват съответната компания да бъде подложена на план за преструктуриране, така че да се осигури възстановяване на жизнеспособността й в дългосрочен план, посочва комисията.", "date": "2017.12.18", "title": "Разследват държавната помощ отпускана за румънска компания за товарни жп превози"}
{"url": "https://www.24chasa.bg/novini/article/6616455", "text": "Соцлидерите трябва във всеки момент да бъдат красиви, приветливи и усмихнати. Това е партийната повеля, така работи и печатът от 1944 до 1989 г. За целта армия от фотографи и монтажисти са задължени да лъскат имиджа им. В епохата преди фотошоп са нужни много усилия, за да изкараш манипулациите да изглеждат естествено, разказват специалисти пред в. \"168 часа\". Фрапиращи гафове с подправени снимки заливат първите страници на известни вестници от епохата на соца у нас. Най-бруталните недоразумения се получават, когато една и съща личност се появи два пъти в един кадър. Недоглеждане, трудности при монтажа или просто нелогични светлосенки издават недостоверността и на десетки други снимки. В началото след 9 септември всички са заети да изграждат образа на Вожда. ", "date": "2017.12.18", "title": "Най-фрапантните соцмонтажи изкарват властта винаги усмихната"}
{"url": "https://www.24chasa.bg/novini/article/6618849", "text": "Община Пазарджик е изявила готовност да приеме в зоопарк \"Острова\",  , съобщиха от администрацията. Вече се работи за осигуряване на подходящо пространство и условия за живот, за да може до пролетта на следващата година лъвчетата да бъдат преместени, предаде БТА. Зоопаркът в Пазарджик е на площ от шест декара и в него се отглеждат 35 животински вида. Храната на животните се приготвя и съхранява в специални помещения. Изграден е пункт за ветеринарна спешна помощ и има договор с ветеринарна клиника. Има добър опит в отглеждането и в създаването на условия за размножаване на едри хищници от рода котки. Миналата година в пазарджишкия зоопарк се родиха 4 тигърчета,които в последствие бяха подарени на три зоологически градини в страната, припомнят още от администрацията.", "date": "2017.12.18", "title": "Пазарджишкият зоопарк е готов да приеме двете лъвчета от Разград"}
{"url": "https://www.24chasa.bg/novini/article/6618827", "text": "43-годишният Иво Стаменов, който тази сутрин бе прострелян в собствения си автомобил София е в тежко критично състояние, с реална опасност за живота, съобщиха от Военномедицинска академия, където той бе приет.  Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма, допълват от там. Мъжът е шеф на отдел \"Фискален контрол\" в НАП.", "date": "2017.12.18", "title": "Простреляният данъчен е с опасност за живота, прелели му 16 сака кръв"}
{"url": "https://www.24chasa.bg/novini/article/6618866", "text": "Районен съд - Благоевград гледа мярката за неотклонение на полицая Петър Китанов при закрити врата, заради използвани при разследването СРС. Инспекторът бе арестуван миналия петък при съвместна операция на Районна прокуратура – Благоевград и отдел \"Вътрешна сигурност\" към МВР. Блеезниците му щракнаха в кабинета на началника на 02 РПУ – Благоевград. Поводът за задържането му са действия, извършени от него в качеството на длъжностно лице. На 16 май Китанов съставил докладна записка по преписка на ОД МВР - Благоевград, в който удостоверил неверни обстоятелства. В нея било посочено, че лицето М. К. не се намира на територията на България, а живее и работи в Гърция. Целта била този документ да бъде използван като доказателство за тези обстоятелства пред органа по приходите. Няколко дни по-рано на 9 май в областната дирекция на МВР постъпило искане от органа по приходите за оказване на съдействие за извършване на ревизия на данъчно-задължено лице \"Д.П.И-Е.\" ООД, представлявано от М.К. Със съставянето на въпросния документ с невярно съдържание се целяло прекратяването на преписката и проверката, поискана съгласно Данъчно-осигурителния процесуален кодекс. На 7 ноември Китанов спомогнал лицето А.Г. да остане ненаказано. С действията си, за които не се споразумял с А.Г., полицейският инспектор целял да бъде осуетено наказателно преследване срещу него. Същият бил извършил няколко престъпления - противозаконно унищожаване на чужда вещ, причиняване на телесна повреда, закана с убийство.  Разпитани са граждани, засегнати от работата на задържания полицейски инспектор. Той е привлечен в качеството му на обвиняем и са му  повдигнати обвинения за извършени престъпления по чл.311 ал.1 НК и по чл.294 ал.4 вр. ал.1 НК.", "date": "2017.12.18", "title": "Мярката на полицая от Благоевград Петър Китанов при закрити врата, заради СРС"}
{"url": "https://www.24chasa.bg/novini/article/6618862", "text": "Двама мъже са с опасност за живота след тежка катастрофа между нисан и хонда на пътя между варненските села Кичево и Суворово. Пътният инцидент станал около 12:00 часа. 20-годишен варненец с нисан предприел маневра за завой наляво в посока с. Каменар, не пропуснал и блъснал хондата, движеща се в права посока. Последвал тежък сблъсък. След удара в болница са откарани двамата шофьори. Зад волана на ударената кола бил 70-годишен мъж. След обстойни прегледи е установено, че двамата водачи са получили вътрешни наранявания и кръвоизливи, като и двамата са настаенни за оперативно лечение в МБАЛ „Св. Анна”, с опасност за живота. По случая има образувано досъдебно производство.", "date": "2017.12.18", "title": "Двама мъже са с опасност за живота след катастрофата на пътя Кичево – Суворово"}
{"url": "https://www.24chasa.bg/novini/article/6618867", "text": "Екслейтенант на несебърския бос Митьо Очите влиза за 6 м. в затвора заради шофиране след употреба на наркотици. Става дума за бургазлията Новак Купенов, който бе един от осъдените членове на наркопирамидата на Очите, разбита през 2007 г.  41-годишният Купенов е спрян за проверка през нощта на 10 февруари т.г.  в бургаския к-с \"Славейков\".  Новак бил зад волана на мерцедес, но при проба със специализиран дрегер апаратът отчел наличие на амфетамин и метамфетамин в кръвта на бургазлията. Срещу Купенов е повдигнато обвинение по чл.343б, ал.3 от НК. Освен, че влиза в затвора, бившият лейтенант на несебърския бос ще трябва да плати 400 лв. глоба. Купенов е  лишен и от право да управлява моторно превозно средство за срок от 12 месеца. До тази присъда се стигна след споразумение между прокуратурата и обвиняемия, което бе одобрено от Бургаския районен съд. Решението е окончателно и има силата на  осъдителна присъда. Към днешна дата Купенов се намира в затвора, където вече изтърпява наложеното му наказание, уточниха от Апелативната прокуратура.", "date": "2017.12.18", "title": "Екслейтенант на Очите в затвора, шофирал надрусан"}
{"url": "https://www.24chasa.bg/novini/article/6618887", "text": "Единадесетокласник от варненска професионална гимназия получи условна присъда и 2000 лв. глоба, след като вкара раница с марихуана в училището си. В бързо производство и в процедура на съкратено съдебно следствие, състав на Варненския районен съм призна младежа за виновен и му даде 8 месеца затвор, отложени с изпитателен срок от три години. На 30 ноември тази година, ученикът влязъл за следобедната смяна в училището си, като в раницата си носел увит в дреха плик с около 30 грама марихуана. Понеже ученическата раница не се събирала в заключващите се шкафчета в коридора, а охранителят в сградата отказал да я наглежда, тя била оставена от момчето на земята в коридора. Поради носещата се от раницата остра специфична миризма на марихуана бил подаден сигнал в полицията, след което пристигналия на място екип установил кой е нейния собственик. Общата стойност на намереното в раницата на ученика наркотично вещество е за над 170 лева. 18-годишният младеж е с чисто съдебно минало. Присъдата подлежи на обжалване в 15-дневен срок. Също в бързо производство, Районен съд Варна наложи условно наказание на пиян шофьор. По силата на постигнато и одобрено от съда споразумение на 28-годишен водач от Варна беше наложена и глоба от 150 лв. Подсъдимият е засечен на 4 декември тази година да управлява лек автомобил пежо, с концентрация на алкохол в кръвта от 1,75 промила на хиляда. 28-годишният мъж призна вината си. Съдебният акт не подлежи на обжалване и влиза в сила веднага.", "date": "2017.12.18", "title": "Осъдиха ученик, вкарал раница с марихуана във варненска гимназия"}
{"url": "https://www.24chasa.bg/novini/article/6618905", "text": "Непълнолетно момче от Варна нападна и обра момиче на своята възраст. Хлапакът е задържан за 24 часа, след което е предаден на родителите си. С него работят инспектори от Детска педагогическа стая. Разстроената девойка се оплакала на родителите си, че била нападната от момче, което със сила и заплахи е откраднало 90-те лева, които носела в себе си. Родителите подали сигнал в полицията и след бързата и адекватна реакция на униформените, невръстният апаш бил арестуван. По случая е образувано досъдебно производство, материалите са докладвани в Районна прокуратура – Варна. Варненската полиция разкри друг бруталеж грабеж, извършен на 14-и октомври тази година. Тогава жена подала сигнал в полицията, че непознат мъж я заплашил в асансьора на кооперация на ул. \"Братя Миладинови\" в морската столица и откраднал мобилния й телефон. Полицията бързо установила кой е извършителя, но успяла да го задържи едва сега. Той е на 26 години, от Добрич, добре познат на органите на реда. Мъжът е задържан за срок до 24 часа. На същия е повдигнато обвинение по чл. 198, ал.1 от НК.", "date": "2017.12.18", "title": "Хлапак нападна и обра връстничка"}
{"url": "https://www.24chasa.bg/novini/article/6618918", "text": "Бившата медицинска сестра Сара Мълали бе назначена днес за епископ на Лондон. Това е първата жена на този пост, един от най-важните в Англиканската църква, предаде Ройтерс. Мълали е 133-ият епископ на столицата на Обединеното кралство, а постът е третият по важност в йерархията на Англиканската църква след този на Кентърбърийския архиепископ и на епископа на Йорк, предаде БТА.  \"За мен е голяма чест\", каза 55-годишната Мълали, която е омъжена и има две деца. Церемонията по встъпването й в длъжност ще се състои на Нова година в лондонската катедрала \"Свети Павел\". Мълали е ръкоположена за свещеник през 2001 г., а през 2015 г. става епископ на Кредитън в Югоизточна Англия. Англиканската църква позволява на жени да стават свещеници от 1994 г., но първата жена бе ръкоположена за епископ едва през 2014 г. Англиканската църква остава дълбоко разделена по въпроса за жените духовници. Жени епископи има в Канада, САЩ, Австралия и Нова Зеландия, но клоновете на Англиканската църква в Африка и в други развиващи се страни все още не ръкополагат жени за свещеници.", "date": "2017.12.18", "title": "За първи път епископ на Лондон стана жена"}
{"url": "https://www.24chasa.bg/novini/article/6618928", "text": "Новата външна министърка на Австрия говори шест езика и е специалист по Близкия Изток. Естествено, сред шестте чужди езици са арабски и иврит. Карин Кнайсел не членува в крайнодясната Партия на свободата, но прие поканата й да ръководи дипломацията на Австрия. 52-годишната нова министърка е завършила право и арабистика. Дълго време преподава в университети в Австрия, като сред студентите й е и бившата шефка на СЕМ и кореспондентка на БНТ в Берлин Мария Стоянова, която завършва журналистика в Кремс в един от випуските, водени от Кнайсел. Кнайсел обучава журналисти, тъй като е работила и като кореспондент за вестници. През обучението й минава едно цяло поколение източноевропейски журналисти, което днес е на водещи позиции в страните си. През 2016 година тя предложи на популистите да се кандидатира от тяхната партия за президентството, но не я одобриха. Определя се не като крайно дясна, а като консерватор със свободолюбив дух. Позната е със силните си изказвания и пиперливи реплики като „Страхувам се от поледица и глупаци на високи постове“. Преди да стане университетски преподавател, тя е дългогодишен дипломат. Посочва като едно от най-разтърсващите преживявания в кариерата си безсилието на Запада във войната в Босна.", "date": "2017.12.18", "title": "Българската връзка в австрийското правителство"}
{"url": "https://www.24chasa.bg/novini/article/6618921", "text": "Районният съд в Сливен наложи наказание от пет години лишаване от свобода на мъж за измама. Това съобщиха от Районна прокуратура - Сливен, внесла обвинителния акт. 35-годишният Стоян С. от котленското село Мокрен е подсъдим за това, че през 2016 година в Сливен, в условията на продължавано престъпление и опасен рецидив, причинил имотна вреда в размер на 5182 лв. Подсъдимият под различни предлози многократно искал заеми от мъж от Сливен с обещание, че ще му ги върне. Той го убедил да изтегли \"бърз кредит\", като така била нанесена имотна вреда на пострадалия общо за 5182 лв. Наказанието трябва да бъде изтърпяно при първоначален строг режим в затвор. Присъдата на Районен съд - Сливен може да бъде обжалвана пред Окръжния съд в града.", "date": "2017.12.18", "title": "Наложиха присъда от 5 години затвор на мъж за измама с бързи кредити"}
{"url": "https://www.24chasa.bg/novini/article/6618927", "text": "Изкуствен интелект може да обработва снимките ни така, че на тях да изглеждаме по-вталени и да губим излишните си килограми, пише сп. \"Надир\". Изданието цитира разработка на учени от Кембридж. Те са създали програмата PortraitPro Body 2, предаде БТА.  Приложението може да се интегрира с фотошопа на Adobe. Чрез него може бързо да се види постигнатият резултат от \"вталяването\". Програмата сама преценява как най-естетично да премахне признаците от затлъстяване по нашето тяло. Новата апликация ще е способна и да \"стяга\" отпуснатите участъци кожа, заснети на фотографията.", "date": "2017.12.18", "title": "Изкуствен интелект ще помага да изглеждаме по-вталени на снимките"}
{"url": "https://www.24chasa.bg/novini/article/6618943", "text": "София разработва собствена система за мониторинг на качеството на въздуха, с която да надгради националната. Това съобщи столичният кмет Йорданка Фандъкова на семинар за бюджет 2018 на София в Правец. Вече тече проект за проучване и монтаж за 20 сензора, 20 филтъра и уеб платформа за визуализация на данните. Друго проучване трябва да покаже дали общината да купи автоматични станции или мобилни лаборатории, с които да мери качеството на въздуха. По време на председателството София ще организира форум със съвета на министрите по околна среда и кметовете на европейски столици, за да набележи мерки за борба със замърсяването на въздуха. \"Това е стратегически приоритет, по който държава, община и граждани трябва да работим заедно, за да постигнем резултати\", подчерта Фандъкова. Тази седмица тя ще се срещне с екоминистъра Нено Димов и с представители на прокуратурата, за да набележат мерки за по-строг контрол над горенето на отпадъци за отопление. Скоро ще бъдат доставени и 7 газ анализатора, които общината дава на КАТ, за да се спре регистрацията на коли, които не отговарят на еконормите. Фандъкова настоява и за екостикери за колите. Подготвя се и устройствен план за изграждане на инсталация за производство на пелети, с които общината ще помага на бедни семейства, които се топлят с дърва или въглища. \"Предлагаме 1,433 млрд. лв. бюджет за 2018 г., със 105 млн. лв. повече от 2017 г. Запазваме за поредна година местните данъци. Ще инвестираме в развитието на града 492,9 млн. лв. Над 75% от тях са евросредства. Приоритетите са инфраструктура, транспорт, образование и екология, каза Фандъкова. Най-големият проект и през 2018 г. ще е третият лъч на метрото, за който са предвидени 327,3 млн. лв. В средата на годината ще пристигне и първият влак за новата линия. С над 135 млн. лв. ще бъдат купени 142 автобуса и 20 електробуса за градския транспорт. Планира се и довършване на буферните паркинги при метростанциите \"Стадион Васил Левски\" и \"Люлин\". През 2018 г. ще започне реконструкцията на Западен парк и парк \"Заимов\", разширението на парк \"Възраждане\" с миниаквапарк и закрит басейн и изграждането на парк \"Въртопо\" в \"Младост\". 183,8 млн. лв. ще струва поддръжката на чистотата и сметосъбирането. Близо 5 млн. лв. са предвидени за миене на улици и тротоари. Над 30 млн. лв. ще се инвестират в 11 нови детски градини, разширения на училища и саниране. За първи път парите за ремонт на булеварди са равни на тези за обновяване на квартални улици. За улични ремонти и обновяване на трамвайни трасета са заложени 103 млн. лв. През 2018 г. ще се довършат ремонтите на булевардите \"Т. Каблешков\", \"Монтевидео\" и \"А. Йорданов\". Основен ремонт ще се прави на бул. \"Скобелев\" и тунела на НДК, но още не е ясно как точно ще бъде изместен трамвая, обясни зам.-кметът по транспорта Евгени Крусев. Сред кварталните улици, които ще се ремонтират са: \"Цар Симеон\", \"Първа българска армия\" и \"Н. Коперник\", като за текущи ремонти са заделени 37,7 млн. лв. Сред мащабните обекти е реконструкцията на ул. \"Граф Игнатиев\" и пл. \"Славейков\" - с подмяна на настилки, канализация, нов трамваен път, модернизация на книжния пазар и възстановяване на фонтана. За ремонта се предвиждат 13,4 млн. лв. Ще се ремонтират трамвайните трасета по ул. \"Каменоделска\" и по бул. \"Цар Борис III\". За линия 5 ще има 13 нови трамвая и видеонаблюдение на спирките. Заради ремонтите ще бъдат пуснати автобуси, които ще заместват трамваите. Освен по линия 5, такива ще има и по линия 7. За първи път автобуси ще стоят в готовност до спирките като резерв и ще се пускат при запълване, защото един трамвай събира много повече хора, отколкото един автобус, уточни Крусев. Планира се удължаване на тролейбусна линия 5 от \"Младост 1\" към \"Младост 2\" и 23 км нови велоалеи - по булевардите \"Скобелев\", \"П. Евтимий\" и др. Три гробищни парка в София ще бъдат разширени. Средства за отчуждаване на имотите са предвидени в бюджет 2018 на общината за разширението с близо 90 дка на Централните софийски гробища и за още 44 дка, които ще се добавят към гробището в \"Горна баня\". Това съобщи зам.-кметът по строителство и инвестиции Ирина Савина на семинар за бюджет 2018 на София в Правец. Три милиона лева ще струва разширението на Централните софийски гробища, уточни Савина. А на етапи ще се отчуждават терените за гробището в \"Горна баня\". Теренът за Централни гробища е за около 9000 места и 15 000 урни, които би трябвало да стигнат за 10 г. За отчуждаването има решение на СОС от 2016 г. Първо общината се опита да го купи, но преговорите със собственика се провалиха и затова сега се преминава към отчуждаване. Според експерти на 1 дка площ се събират около 200 гроба. \"Работи се и по проект за разширение на гробищния парк в \"Бакърена фабрика\" със 70 дка. За 50 дка от тях водим преговори с Министерство на отбраната, което е собственик на имота, и се надяваме теренът да ни бъде предоставен\", уточни зам.-кметът по култура и образование доц. Тодор Чобанов. 10 млн. лв. залага общината за отчуждаване на имоти през 2018 г. Повечето са за изграждане на инженерна инфраструктура и улици в квартали като \"Кръстова вада\" и \"Манастирски ливади - изток\". Уеб портал с информация за всяко дете, което посещава детска ясла в София, вече работи в помощ на родителите. Той е за 24-те самостоятелни детски ясли в столицата, а адресът му е dz2.uslugi.io. След регистрация родителите могат да проследят колко дни всеки месец детето им е посещавало ясла и да изчислят каква такса трябва да платят. Има данни за развитието на детето, имунизационен календар, дали страда от алергии, седмичното меню в яслата и други. Това съобщи зам.-кметът по финанси и здравеопазване Дончо Барбалов на семинар за бюджет 2018 на София в Правец. Догодина през портала ще може да се плаща и таксата за ясла. А регистрацията става с ЕГН-то на детето и парола, предоставена от яслата. 7058 жени пък са прегледани за рак на гърдата по скрининговата програма на Столичната община. При 23 от тях е открито заболяване, а при други 52 - находки, които още се диагностицират. 30 двойки са одобрени и ще бъдат подпомогнати по общинската програма за инвитро с донорска яйцеклетка. С помощта на програмата вече са се родили 7 бебета. 45,1 млн. лв. са заложени за здравеопазване през 2018 г. в бюджета, като в сумата влизат делегираните от държавата дейности, заплати и общинско финансиране.", "date": "2017.12.18", "title": "София със своя система за мерене на въздуха (Обзор)"}
{"url": "https://www.24chasa.bg/novini/article/6618305", "text": "На 17 декември, около 17:30 часа е получено съобщение за възникнал пътен инцидент с ранен по ул. Н. Петков” в град Добрич. На място е установено, че лек автомобил „Алфа” с добричка регистрация, управляван от С.С. (30 г.) от град Добрич удря пресичащата пътното платно 67-годишна жена от град Добрич. Това съобщиха от ОДМВР-Добрич. Вследствие на инцидента, цената е настанена в реанимация в МБАЛ Добрич с черепно мозъчна травма, с опасност за живота. При извършената проверка на водача на автомобила за употреба на наркотични и упойващи вещества, теста отчита положителен резултат за употребата на амфетамин. Задържан за 24 часа. По случая е образувано досъдебно производство.", "date": "2017.12.18", "title": "Дрогиран помете жена на пешеходна пътека в Добрич, тя е с опасност за живота"}
{"url": "https://www.24chasa.bg/novini/article/6618355", "text": "Засега няма данни за пострадали българи при тропическата буря във Филипините, съобщават от Министерството на външните работи. Препоръчва се на българите, пътуващи или пребиваващи там, да следят актуалната обстановка и да спазват указанията на местните власти. Онези, които желаят да получат актуална информация или да подадат сигнал, могат да се обадят на телефоните на посолството в Ханой, което отговаря за Филипините.", "date": "2017.12.18", "title": "МВнР: Засега няма данни за пострадали българи при бурята на Филипините"}
{"url": "https://www.24chasa.bg/novini/article/6618359", "text": "Китайският сайт за интернет търговия \"Алиекспрес\" предлага секс кукла, копие на канадския певец Джъстин Бийбър, която може да се поръча с различна дължина на пениса, пише в. \"Сън\", цитиран от БТА.  Благодарение на своята гъвкавост и еластичност секс манекенът може да застава в различни пози. Силиконовата кукла е с височина 160 сантиметра и може да бъде закупена за около 1000 британски лири. Въпреки високата цена секс артикулът се харчи като топъл хляб. Според рекламата на производителя изделието е изготвено от най-съвременен термопластичен материал от еластомери и е снабдено с метален скелет.", "date": "2017.12.18", "title": "Сайт предлага секс кукла, копие на Джъстин Бийбър"}
{"url": "https://www.24chasa.bg/novini/article/6618420", "text": "Швейцарският курорт Саас Фее, където Wham! снима видеото за песента си \"Последната коледа\", отново е атрактивен за британския турист. Цените в него са намалели с 10% заради падането на местните данъци и по-добрия курс на паунда спрямо франка. Това се казва в годишното изследване на пощите и Crystal Hollydays. В него се сравнява общата цена на нощувка, екипировка, храна, карти за лифта и скиучилища в Европа и Северна Америка. Най-добрата сделка за почивка обаче остава в Банско, където една седмица струва 1086 лири.", "date": "2017.12.18", "title": "Файненшъл Таймс: Швейцарците настъпват, но Банско остава най-изгоден за ски"}
{"url": "https://www.24chasa.bg/novini/article/6618399", "text": "Районната прокуратура в Попово привлече като обвиняем за бракониерски лов на благороден елен и кошута бизнесмена от Шумен Златко Ил., на 41 години, съобщиха днес от Апелативната прокуратура във Варна. Животните били убити около 23 часа на 14 декември, четвъртък, в местност между поповските села Люблен и Садина. Бракониерът е задържан и след 24 часа в ареста е пуснат на свобода с мярка за неотклонение \"подписка\". По закон бракониерският лов се наказва с лишаване от свобода до 1 година или с глоба от 100 до 300 лева, както и с лишаване от права по член 37 от НК. Обвиняемият направил пълни самопризнания пред разследващите и обещал да възстанови щетите. Бил разкрит, тъй като служители на охранителната фирма, които работели по договор с горското стопанство, чули изстрелите. На мястото, откъдето били произведени те, бил забелязан тъмен джип \"Тойота ландкруизер\" с шуменски номера. Проверка установила, че возилото е на транспортна фирма, собственост на шуменеца. В първия момент шофьорът успял да избяга с джипа си. На другия ден, петък, колата била открита на автомивка минути преди да бъде измита от калта, налепена по нея по време на бракониерския лов. При огледа от джипа били иззети 7 кутии ловни патрони и други доказателства за извършеното престъпление. При обиска в къщата на бизнесмена били намерени и иззети 3 ловни карабини, боеприпаси и части от убития едър дивеч.", "date": "2017.12.18", "title": "Бизнесмен от Шумен на съд за незаконен нощен лов край Попово"}
{"url": "https://www.24chasa.bg/novini/article/6617709", "text": "Пълна мистерия е как е ставало снаждането на един златен лист с друг при това без да личи. Шефовете могат да се видят само под микроскоп. \"Това е била една изключително загадъчна цивилизация. Има едни биконични гривни, които не са ляти като цяло, а са изковавани като лист, който е снаждан с изчукване. Така единият слой прониква в другия слой - разказа пред \"168 часа\" историкът от Варненския музей Валери Кинов. - Моето мнение е, че това е ставало на молекулярно ниво, защото Трябва да го гледаш на микроскоп, за да го видиш.\" Според него златото е много чиста проба и затова е било изключително трудно за обработка.", "date": "2017.12.18", "title": "Мистериозни технологии в древна Варна: Загадки, които съвременната наука не може да обясни"}
{"url": "https://www.24chasa.bg/novini/article/6618419", "text": "Собственикът на услугата за тестване на скоростта на връзката към интернет Speedtest, компанията Ookla, представи доклад относно средната скорост на мобилния и кабелен интернет-достъп в целия свят. През 2017 г., скоростта за сваляне чрез мобилна връзка по целия свят се е увеличила с 30,1%, а процентът на качване с 38,9%,  При това, средната скорост за изтегляне е 20,28 Mbit/s, а средната скорост за отдаване – 8,65 Mbit/s. Относно кабелната връзка, скоростта за изтегляне и отдаване за годината се е увеличила съответно с 31,6% и 25,9%. Средните скоростни показатели по целия свят, представляват 40,11 Mbps за качване на данни и 19,96 Mbps за отдаване на информацията.", "date": "2017.12.18", "title": "Скоростта на интернет е нараснала с 30% през 2017 г."}
{"url": "https://www.24chasa.bg/novini/article/6618401", "text": "Окръжна прокуратура – Велико Търново внесе в съда обвинителен акт срещу баща насилвал дъщеря си. Обвинението срещу Димо П. е за това, че в периода от месец декември 2013г. до края на месец април 2014 г. в село в общ. В. Търново, в условията на продължавано престъпление, множество пъти – пет пъти на месец, се съвкуплявал с лице, ненавършило 14-годишна възраст, като извършеното не съставлява престъпление по чл. 152 от НК и деянието е извършено чрез използване на положение на зависимост и надзор. Престъпление по чл. 151, ал. 2 т. 1 вр. чл. 26 от НК Повдигнато му е обвинение и за това, че в периода от месец май 2014г. до януари 2015г, в условията на продължавано престъпление, множество пъти - пет пъти на месец, се съвкупявал с лице от женски пол, ненавършило 14 години, като я принудил към това със сила и заплашване и деянието представлява особено тежък случай и лицето е негова дъщеря. Обвинен е и за това, че в периода от януари 2015 г. до август 2016 г., в условията на продължавано престъпление, множество пъти се съвкупявал със същото лице, ненавършило 18 години, като я принудил към това със сила и заплашване. Престъпление по чл. 152, вр. чл. 26 от НК Обвиняемият е осъждан за престъпления против собствеността. Живеел на семейни начала и от това съжителство имал две деца – момиче и момче. През 2002 година обвиняемият бил осъден на лишаване от свобода. След като излязъл от затвора започнал да се държи грубо със семейството си и да упражнява физическо и психическо насилие спрямо тях. На дъщеря си посегнал когато била на 12 години, като за първи път осъществил полов акт с нея. Всеки път когато посягал на момичето обяснявал, че това е нещо нормално. Пострадалата изпитвала страх от баща си т.к. той много пъти я бил удрял и заплашвал, че ако не се съгласява с него няма да получава материални придобивки, ще я наказва и няма да я пуска да излиза с приятели. През 2014 година, момичето осъзнало, че това, което баща й прави с нея, е нередно и започнало да се съпротивлява на желанието му, докато през август 2016 г. взело решение да избяга от дома им и потърсило помощ в Отдел закрила на детето. Предстои насрочване на делото за разглеждане от съда.", "date": "2017.12.18", "title": "Изправят на съд баща, насилвал \nдъщеря си от 12-годишна"}
{"url": "https://www.24chasa.bg/novini/article/6617349", "text": "Делничен ден - Албена и Мария се опитват да си поръчат такси. Звънят на три от най-големите фирми в София, докато накрая след 30 мин чакане все пак успяват да им осигурят кола. Това разказаха читателките на редакционния телефон на “24 часа”. В почивни или празнични дни е още по-трудно да се хване такси, казаха други читатели. И посочват съвсем пресен пример - в събота към 19 ч се опитват в продължение на 40 минути да се свържат с някоя от таксиметровите компании. Звънят на телефонните номера на 9 фирми, но се оказва, че това е невъзможна мисия. Репортер на “24 часа” пък видя на таблета в таксиметров автомобил над 60 адреса, изпратени от диспечер и от онлайн приложението от цяла София, повечето бяха неотворени. Жълтите коли са намалели драстично, но използването им се е увеличило заради поскъпването на билета за градски транспорт и заради студеното време, твърдят от компаниите. В момента в София има около 6000 таксиметрови автомобила. Според някои фирми тази година са се увеличили с 400. Само че в началото на 2017 г. бройката намаля с 1000 заради новите изисквания за патентен данък. В делнични дни диспечерите ни отказват една на всеки 10 поръчки заради недостига на коли, обяснява Емил Игнатов, шеф на една от големите фирми в София. В пиковите часове - от 7 до 10,30 ч и от 17 до 19 ч хващането на такси вече ставало проблемно След поскъпването на билета за градски транспорт на 1,60 лв. возенето с такси станало по-изгодно. Според Игнатов все по-често няколко човека се обединяват и вземат такси до работа и им излиза на същата цена, ако всеки от тях си хване отделно автобус или метро. Стига се дотам, че и корпоративни клиенти се оплакват от липса на таксита. Опитваме се те да са приоритет, но шофьорите са еднолични търговци и не можеш да ги задължиш да вземат клиент, ако не им е на сметка. Фирмата през тази година е увеличила колите със 100. Но и през декември 2016 г. е имало рязко увеличение на клиентите, обяснява Игнатов, така било по Нова година, на Ивановден и Йордановден през януари. Увеличеният трафик през декември в София заради многото пазаруващи от провинцията, също оказва влияние на такситата, твърди Калин Кокошаров - шеф на друга голяма компания. Само тази фирма през 2017 г. е пуснала още 200 автомобила. И препоръчва да се ползва мобилно приложение, защото през него клиентът може да наблюдава коя е колата, къде се намира и кога ще пристигне. Препоръчва и вайбър чат. Остава въпросът кога шофьорът ще отвори поръчката. Кокошаров казва още, че с въвеждането на патентния данък пазарът се е регулирал. Сега общината трябва да се погрижи за инфраструктурата - да направи стоянки и зарядни станции за електромобили, защото догодина те ще влязат по-сериозно в бизнеса на такситата. Тапи блокират такситата, смята и председателят на съюз “Такси” Кирил Ризов и сочи за пример с новите велоалеи на ул. “Раковски”. Все по-малко таксита работят през деня, пренасочват се през нощта да возят клиентите от заведенията. Предпочитат това, отколкото да стоят в задръствания, твърди Ризов. “Трафикът през декември е отвратителен. На фона на заминаващите от София коли пристигащите са 4-5 пъти повече. В последните една-две седмици това породи трафика. Градът е препълнен от пазаруващи за празниците. Това са и обясненията на таксиметровите шофьори, а те са хора, които виждат всичко на пътя.” Това заяви Румен Крумов, шеф на Националния съюз на превозвачите. Друга причина били предколедните партита. Тогава хората си оставяли колите, разчитали на таксита, а това изисквало осигуряването на голям брой коли за кратко време. И повечето били пренасочвани към тези поръчки, а на останалите клиенти им се налагало да чакат Според Спас Атанасов - председател на Браншовата камара на таксиметровите водачи и превозвачи, през декември се вадят разрешителни от общината за следващата година и се плаща патентен данък от 850 лв. Някои шофьори го плащат през януари или дори през февруари, когато съберат пари. Миналата година през януари липсвали между 10 и 15% от такситата заради неплатен данък, казва превозвачът.  Пак през декември е времето, когато колите минават на технически преглед. Фискалните апарати първо се преглеждат в сервиз, след това трябва да бъдат оценени в Държавната агенция за метрологичен и технически надзор, а тези, които са префискализирани - и през “Автомобилна администрация”. Въпросните държавно-общински процедури отнемали общо поне 2-3 дни. Което означава, че в последния и най-натоварен месец на годината всеки ден към 20% от колите ги няма на пазара, пресмята Атанасов. Не се очаква промяна на цените на такситата, казват превозвачите. Тарифите на големите фирми се около 77-79 ст. на километър дневна плюс-минус и около 88 ст. нощна тарифа. От пет години цените не са променяни и въпреки че на някои им се искаше да се увеличат да българското европредседателство, това няма да се случи. Само две фирми возят на цени от 59 и 69 ст. на километър, но колите са по-нисък клас. Въпреки това по-ниската тарифа дразни останалите. Фирмите и браншовите организации на такситата искат за София да има минимална цена. Общинския съвет определи максимална на километър от 1,30 лв. за дневно возене и 1,60 лв. за през нощта. Това е мярка срещу тъй наречените копърки, които возеха най-често от летището до център за 60 че и 100 лв. основно чужденци. След въвеждането на тавана на цените копърките понамаляха, но има ткива, които возят на максималната цена от 1,30 лв. на км. От известно време браншът преговаря със столичния общински съвет за минимални цени. Първо са предложили 1 лев дневна и 1,14 лв. нощна тарифа, каза Спас Атанасов. Но от общината обмислят независима институция да направи изчисления и да определи тарифата. Тя се прави на база на цената на автомобилите. Според други обаче проблемът е, че е трудно д се определи средна цена, тъй като в София се движат таксита, които струват от 3000 до 50 000 лв. Според Спас Атанасов може да се вземе за репер цената във Варна, която е 75 ст., при данък там 690 лв. В София данъкът е 850 лв., което означава минимална цена от 92 ст. за дневна тарифа. Други като Ризов например смятат, че сегашната цена от 77 ст. за дневна и 88 ст. нощна тарифа трябва да стане минимална.", "date": "2017.12.18", "title": "Криза с такситата в София - чакат ги вече по 30 минути"}
{"url": "https://www.24chasa.bg/novini/article/6618486", "text": "Главният преговарящ, отговорен за провеждането на преговорите с Обединеното кралство, Мишел Барние ще бъде утре на работно посещение в България, съобщиха от Представителството на Европейската комисия в България. Програмата му включва срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова, предаде БТА.  Предвидени са също разговори с народни представители от две парламентарни комисии в Народното събрание, както и с представители на социалните партньори.", "date": "2017.12.18", "title": "Мишел Барние идва утре на работна среща в България"}
{"url": "https://www.24chasa.bg/novini/article/6618518", "text": "22-ма китайски туристи получиха шанса да посетят Антарктида този уикенд със самолет, предаде Би Би Си. Посещението на северния континент със самолет е изключение. Почти всички туристи ходят с кораби - обикновено от най-южното пристанище на Аржентина, Ушуая. \"Пътуванията са различни - те могат да бъдат от шест дни до три седмици или дори повече\". -  казва туроператор  пред Би Би Си. Туроператорите спазват стриктни  и правила - едно от тях е колко близо туристите могат да стоят до пингвин. В сравнение с миналата година интересът за посещението на континента е доста по - голям. Правителството на Китайската комунистическа партия заяви, че иска да инвестира повече в проекти за изследване на полюсите. За своя маршрут повечето китайски туристи избират круизен кораб от Южна Америка. Едва 1% от хората избират да летят до континента.", "date": "2017.12.18", "title": "22-ма китайски туристи ще летят до Антарктида"}
{"url": "https://www.24chasa.bg/novini/article/6618542", "text": "Американският президент Доналд Тръмп смята да обяви Русия за конкурент на САЩ по време на представянето на своята нова стратегия за национална сигурност, това предава Reuters. Според откъс от документа, публикуван от Белия дом, двете държави целят „да направят икономиката по-малко свободна и по-малко честна, да засилят своите военни сили и контролират информацията и данните с цел подтискане на своите народи и увеличаване на тяхното влияние“, предаде \"Фокус\". Новата стратегия, която бе резултат от едномесечни разговори между Тръмп и неговите съветници, няма да включва нищо свързано относно климатичните промени, разкриха официални лица. Новият план за развитие на националната сигурност е основан на стратегията „Америка първо“ на Тръмп.", "date": "2017.12.18", "title": "Тръмп смята да обяви и Русия за конкурент, при представянето на новата си стратегия"}
{"url": "https://www.24chasa.bg/novini/article/6618400", "text": "Средният осигурителен доход на завършилите висше образование се е повишил с близо 200 лв. за 5 години. Само за година безработицата е намалена от 3,38% на 2,91%. Абсолвентите, които не се осигуряват в страната, защото са заминали да работят в чужбина в сравнение с 2016 г. са намалели от 23 на 21,5%. Увеличение се наблюдава сред наетите висшисти, които през първите 5 г. след завършването работят на позиция, за която се изисква висше образование - от 47,34% миналата година на 48,56% през тази. Това показват резултатите от седмото издание на Рейтинговата система на висшите училища в България. Според авторите вече има достатъчно натрупване на информация, за да се правят сравнение и задълбочени анализи. “Има трайна тенденция на подобряване на реализацията на завършилите на пазара на труда. В това отношение се подобряват всички наблюдавани от нас индикатори. Същевременно забелязваме повишаване на броя на студентите в професионалните направления, които подготвят кадри, от които пазарът на труда изпитва остра нужда, за сметка на намаляване на броя на студентите в професионални направления, в които през предходните години имаше свръхпроизводство на кадри, които не успяваха да намерят подходяща реализация на пазара на труда”, каза Георги Стойчев, ръководител на екипа, работил по рейтинга на висшите училища и изпълнителен директор на Отворено общество - София. С най-ниска безработица (под 1%) и най-добро приложение на висшето образование (над 90%) за пореден път са завършилите медицина, фармация, стоматология и военно дело. Безработица над 4% има само в 3 направления - Религия и теология, Социални дейности и Материали и материалознание. За сравнение, година по-рано безработица от над 4% беше отчетена сред завършилите в 10 професионални направления. Най-ниско остава приложението на висшето образование сред завършилите Туризъм (19,29%). 10-те професионални направления с най-високи средни доходи сред завършилите са: Информатика и компютърни науки; Математика; Комуникационна и компютърна техника; Обществено здраве; Проучване, добив и обработка на полезни изкопаеми; Металургия; Военно дело; Фармация; Медицина и Електротехника, електроника и автоматика. (  Завършилите Информатика и компютърни науки в СУ са със среден месечен облагаем доход от 3494, 51 лв. Най-висок среден успех от дипломата за средно образование имат приетите студенти в 1-и курс в направленията Медицина (5,57), Фармация (5,51) и Стоматология (5,46). С най-нисък успех са първокурсниците в направленията Животновъдство (4,29), Материали и материалознание (4,40) и Проучване, добив и обработка на полезни изкопаеми (4,40). Софийският университет, Медицинският университет - София, и Химикотехнологичният и металургичен университет са трите висши училища в България с най-много цитирания на научните публикации. Данните в рейтинговата система показват, че през 2017 г. броят на студентите е намалял с над 10% процента в сравнение с 2013 г. Най-голям е спадът ня броя на студентите в професионалните направления Икономика и Администрация и управление. В същото време се наблюдава съществено увеличение в броя на студентите, които се обучават в професионалните направления Медицина и Здравни грижи. Рейтинговата система сравнява представянето на 51 висши училища в рамките на 52 професионални направления на основата на десетки показатели, измерващи различни аспекти на учебния процес, научната дейност, учебната среда, предлаганите социално-битови и административни услуги, престижа и регионалната значимост на висшите училища, както и реализацията на завършилите на пазара на труда.  75 % от завършилите студенти бързат да си получат дипломата веднага. Първенци са абсолвентите от професионалните направления Военно дело, Медицина, Здравни грижи, Стоматология, Фармация и др. Това са младите хора, които са нетърпеливи да получат документа си за завършено висше образование, за да могат да си намерят работа. Прави впечатление, че това са предимно професионални направления, които подготвят кадри за обществения сектор, обясняват авторите на Рейтинговата система на висшите училища. 25% не получават дипломата си в близките месеци след завършване. Едва 47% от дипломиралите се в направлението Театрално и филмово изкуство вземат дипломата си веднага. Процентът в Спорт е 51,62, а в Проучване, добив и обработка на полезни изкопаеми - 52,01. ", "date": "2017.12.18", "title": "За 5 години средният  доход на висшистите  повишен с 200 лв."}
{"url": "https://www.24chasa.bg/novini/article/6618219", "text": "Когато  стана президент през 2010 г. Себастиан Пинера стана първият консервативен президент на Чили от края на военното управление през 1990 г. Сега Г-н Пинера се завръща отново като президент, след четири години почивка, съобщи Би Би Си. Чили не позволява преизбиране на настоящия президент, но позволява на бившите президенти да се кандидатират отново, след като някой друг е заемал длъжността - това е, което е направил Пинера. Той е милиардер, инвеститор в най-голямата авиокомпания в Чили, в най-големия футболен клуб и в телевизионен канал. Себастиан Пинера получи подкрепата на бизнес общността в Чили и обедини консервативното политическо крило. При окончателното гласуването г-н Пинера се оказа победител с няколко точки. След победата си той обеща да обедини политическите фракции на страната.", "date": "2017.12.18", "title": "Бившият президент на Чили Себастиан Пинера избран отново"}
{"url": "https://www.24chasa.bg/novini/article/6618572", "text": "Шофьор на такси, заподозрян в убийството на британка, работеща за посолството на своята страна в Бейрут, бе арестуван днес от ливанските сили за сигурност, съобщи ливанската Национална информационна агенция, цитирана от Франс прес, предаде БТА. По информация на агенцията таксиджията се е признал за виновен.  По всичко личи, че е била удушена. Тя работела за британска правителствена служба за международно развитие.", "date": "2017.12.18", "title": "Шофьор на такси арестуван в Ливан за убийството на британската дипломатка"}
{"url": "https://www.24chasa.bg/novini/article/6618589", "text": "Съд в Истанбул освободи днес германската журналистка Мешале Толу до началото на съдебния процес срещу нея по свързани с тероризъм обвинения, предаде ДПА. предаде БТА. Тя отрича обвиненията. Преди да бъде арестувана през май Толу работеше като преводачка и журналистка за турската агенция ЕТХА. Още няколко германски или турско-германски граждани са арестувани в Турция по причини, които според Берлин са политически. Случаят на Мешале Толу е сред въпросите, които влошиха отношенията между Турция и Германия през последните месеци, отбелязва Асошиейтед прес.", "date": "2017.12.18", "title": "Освободиха германска журналистка от съд в   Истанбул до началото на съдебния процес"}
{"url": "https://www.24chasa.bg/novini/article/6618025", "text": "Серия от кражби в столичния квартал „Овча купел” провалиха празника на собственици и служители. В четвъртък за една нощ последователно са обрани няколко търговски обекта, които се намират на улица \"Народно хоро\", предаде  .  В един от тях, малко семейно заведение, камерите са заснели апашите. Това е шести взлом в него. Апашите влезли през врата с две ключалки, избили решетката, взели лотарийни билети, ключ от автомобил и стотина лева. Избягали преди идването на патрула на СОТ. Собствениците прекарали безсънна нощ в разбития обект. Подобно изживяване неотдавна имала и друга жена от района, там обаче крадците ударили на камък – разбили вратата, но не успели да влязат. През миналата година обаче и това заведение било ограбено. Почеркът във всичките случаи е сходен – действа се от двама или трима маскирани към 2-3 през нощта с едни и същи инструменти. Видимо не са от квартала и не познават обектите. След последните обири полицията е иззела видеозаписите от камерите, но опарените не очакват развитие по случая. Настояват за полицейски патрули точно в часовете, в които се случват обирите. „Полицията или нищо не може да направи, или не иска”, смята една от пострадалите от наглите престъпници.", "date": "2017.12.18", "title": "Серия от кражби в столичния квартал \"Овча купел\""}
{"url": "https://www.24chasa.bg/novini/article/6618051", "text": "Близо половин милиард лева ще инвестира общината, повечето проекти са с мерки за подобряване на въздуха. София разработва собствена система за мониторинг на качеството на въздуха, с която да надгради националната. Това съобщи столичният кмет Йорданка Фандъкова на семинар за бюджет 2018 на София в Правец. Вече е в ход реализацията на проект за проучване и мониторинг за 20 сензора, 20 филтъра и уеб платформа за визуализация на данните. Освен това се прави и проучване за изграждане на местна мониторингова мрежа за качеството на въздуха. То трябва да даде отговор дали общината ще купи автоматични станции или има нужда от мобилни лаборатории за мерене ба качеството на въздуха. Предлагаме 1,433 млрд. лв. бюджет за 2018 г. Той е със 105 млн. лв. повече от сегашния. Въпреки това запазваме за поредна година нивата на местните данъци. Догодина ще инвестираме в развитието на града 492,9 млн. лв. Над 75% от тях, или 383,6 млн. лв. са европейски средства, каза Фандъкова. През 2018 г. приоритет ще са транспортната инфраструктура - с над 103 млн. лв. за ремонт на улици и булеварди; градски транспорт - с акцент върху строителството на третата линия на метрото и нови превозни средства за градскив транспорт; образование - строителство на детски градини и разширение на училища и екология. Най-големият проект ще е третият лъч на метрото. В строителството му през 2018 г. ще се инвестират 327, 3 млн. лв. С над 135 млн. лв. ще бъдат купени 142 автобуса и 20 електробуса за градския транспорт. 13 нови трамвая ще бъдат доставени за линия 5, чието трасе ще бъде обновено изцяло догодина.", "date": "2017.12.18", "title": "София със своя система за мерене на въздуха"}
{"url": "https://www.24chasa.bg/novini/article/6618052", "text": "След голямото родео преди седмица, когато курсът на биткойна на два пъти нарасна с по над $5000, миналата седмица имаше относително затишие. Търговете протичаха в диапазона от $15 000 до $17 500, съобщи Но това спокойствие не продължи дълго. Още събота Bitcoin курсът превиши $19 000 и достигна ново от $19 500. Неделя ръстът в цената на най-популярната криптовалута се възобнови и бе премината психологическата граница от $20 000. Данните на CoinMarketCap показват, че цената на биткойна е поставила поредния рекорд от ниво $20 089 за 1 BTC. След това последва малък спад до $19 600. Да си припомним, че в края на миналия месец – на 28 ноември, цената на биткойна прехвърли $10 000. По този начин, само за 3 седмици, цената на тази криптовалута се е увеличила с $10 000.", "date": "2017.12.18", "title": "Курсът на Биткойна прехвърли 20 хиляди долара"}
{"url": "https://www.24chasa.bg/novini/article/6618067", "text": "Борислав Сарафов ще има пълната ми подкрепа да осъществи промени в състава на Националната следствена служба. Това каза главният прокурор на Р България Сотир Цацаров по време на официалното встъпване в длъжност на Борислав Сарафов като директор на Националната следствена служба и заместник на главния прокурор по разследването, предаде „Фокус“. „Благодаря на досегашното ръководство на Националното следствие. Именно под ръководството на Борислав Сарафов службата ще следва да продължи и да положи още и още усилия. Службата ще трябва да докаже необходимостта от себе си и своето значение, а то не е малко. Ръководството на прокуратурата има амбицията да увеличи още до края на тази година натоварването на прокуратурата“, заяви Цацаров. По думите му практиката службата да бъде заливана с многобройни дела ще трябва да бъде редуцирана. „Новият директор ще има пълната подкрепа на главния прокурор, както и да осъществи промени в състава на службата. Препоръчвам му едно от първите му действия да бъде свикано общото събрание на всички следователи на службата. След като чуе колегите си, да пристъпи към действия в съответствие с нуждите и най-належащата необходимост“, каза още Сотир Цацаров.", "date": "2017.12.18", "title": "Цацаров: Сарафов има пълната ми подкрепа да промени състава на Националната следствена служба"}
{"url": "https://www.24chasa.bg/novini/article/6618069", "text": "Поскъпване на синята зона в Пловдив от 1,50 на 2 лв. предвижда общината. Това е част от мерките за подобряване на качеството на въздуха в града. \"Предприемаме политика да мотивираме повече хора да ползват градския транспорт, а не личните си автомобили\", обясни кметът Иван Тотев. Той допълни, че догодина Пловдив ще положи максимални усилия да подобри качеството на въздуха. \"Не може да искаме чист въздух и непрекъснато да увеличаваме броя на автомобилите. В София също въвеждат такива мерки\", обясни градоначалникът. По думите му увеличението на синята зона ще стане факт от 1 април догодина. Той допълни, че цената на градския транспорт се запазва на 1 лв. и е една от най-ниските в страната. Предвижда се автобусите от градския транспорт да се движат по-често и до по-късно пред нощта.", "date": "2017.12.18", "title": "Кметът на Пловдив Иван Тотев: Синята зона скача на 2 лв."}
{"url": "https://www.24chasa.bg/novini/article/6618089", "text": "Вторият в света център за опазване здравето на дивеча, е в България. Той е единствен в Европа, а преди него такъв заработи в Канада. Сдружението, регистрирано в България „Си ай си център за опазване здравето на дивеча”, е създадено със средства от Европейската комисия и частни лица. То ще подпомогне превенцията и борбата срещу заболяванията, като обедини експерти и организации. Те ще обменят информация за заболявания и ще търсят заедно начини за ограничаването им. Международното средище на съвместните усилия на ветеринарната и ловната общност за ранна превенция на болестите по дивеча, е създадено по инициатива на България. Бернар Лозе, почетен президент на Международния съвет по лова и опазването на дивеча CIC разказа пред \"24 часа\", че други държави също са заявили желание да приемат инициативата. \"Идеята за създаване на сдружението бе на България. Тя се зароди преди около седем години, беше добре приета от премиера Борисов. Други страни попитаха защо не сме избрали тях. Защото не обичаме да крадем идеи и да ги даваме на други\", каза Лозе. Организациите, учредителки на сдружението са Международният съвет по лова и опазване на дивеча (CIC), Генералната асамблея на Федерацията на европейските ловни асоциации (FACE) и Световната организация за здравето на животните със седалище в Париж (OiE). Партньори от българска страна са Изпълнителна агенция по горите и Българска агенция по безопасност на храните, като техните изпълнителни директори инж. Григор Гогов и д-р Дамян Илиев. Те участваха в семинар \"Обучение за надзор на болестите по дивеча – ролята на ловците\". С него бе даден и старт на дейността на сдружението. Целта му освен обмяна на опит в борбата със заболяванията, е и обединение на специалистите в бранша. Присъстват експерти от десетки държави, официални лица от Европейската комисия и национални органи. \"Този център ще е обединение на всички структури, намесени, в проблема с болестите по животните\", заяви Георги Чобанов, шеф на дирекция „Здравеопазване, хуманно отношение към животните и контрол на фуражите” към БАБХ.", "date": "2017.12.18", "title": "В България е вторият в света център за здравето на дивеча"}
{"url": "https://www.24chasa.bg/novini/article/6617430", "text": "На 3 юли 2009 г. зъболекарката Вирджиния излиза от болницата и въздъхва с облекчение. Операцията на мъжа ѝ - шуменския бизнесмен Румен Рачев, от рак на дебелото черво е успешна. Туморните му маркери са добри и макар да му предстои втора операция, той може да спечели борбата с болестта. Румен също е обнадежден и си уговаря среща с приятел в хотел “Бохеми” в шуменския кв. “Дивдядово”, където живее. Но един млад мъж със зеленикав работен гащеризон, сивкава фланелка и тъмна шапка с козирка ще я провали. Към 10,30 ч, когато Рачев излиза от дома си на път за болницата, джипът му “Инфинити” СА 61 07 ВХ, е проследен от “Фиат Браво”. “Излезе”, съобщава по телефона един от двамата мъже в колата на боса си. Рачев паркира срещу хирургията и отива на преглед, а фиатът спира в странична уличка. Шофьорът - 24-годишният шлосер Георги, остава зад волана. Спътникът му - негов земляк на 36 г. от Червен бряг, слиза и тръгва след Рачев. Застава на метри от входа с ниско нахлупена шапка. Докато чака, Георги пали цигара след цигара “ММ” и по навик хвърля угарките през прозореца. Другият се връща и също си взема цигара. Вдишва жадно дима, без да откъсва поглед от болницата. Наоколо е оживено, наближава обед, десетки хора сноват, павилиончетата работят. Една от продавачките на ул. “Петър Парчевич” забелязва, че фиатът не е с шуменски номер, а шофьорът, чака без да мръдне, вече час и половина. В болницата Рачев засича леля си - медицинската сестра Стоянка. Тя е в течение на болеста на племенника си, който на 13 юни претърпява животоспасяваща операция и оттогава всеки ден ходи в болницата. Двамата си приказват и чакат Вирджиния, която е в кабинета на доктора. Към 12,21 ч тримата роднини излизат от болницата и се насочват към джипа. Рачев е между двете жени, когато незабелязано към него приближава мъжът в зеления гащеризон, прикрил пистолет “Макаров” със заглушител. Верджиния тръгва да се качва отпред в джипа, а Румен отваря вратата на шофьора. В този момент дулото е вече до врата му. Леля Стоянка първа вижда стрелеца и се хвърля към него. Сграбчва го за фланелката отзад и с все сила го дръпва в опит да спаси Румен. Но онзи вече е натиснал спусъка. Стоянка успява да отклони само последния от 4-те изстрела, при който куршумът се забива в лявата задна врата на джипа. Другите пронизват Рачев зад ухото, в лявото рамо и в гърдите и са смъртоносни. “Убиец, дръжте го!”, вика Вирджиния и се спуска след непознатия с гащеризона. Той се стрелва между блоковете, но на земята зад джипа остава парче от раздраната му тениска, откъснато от Стоянка. Беглецът минава край павилион за закуски, свива зад блока и тича към улицата, на която го чака аверът му. Спъва се и пада 2 пъти, дори изпуска пистолета, но го взема и продължава. След него тичат много хора, крачка не достига на един от тях - Слави Димитров, да го хване. Стрелецът се изплъзва, хвърляйки се през дясната предна врата във фиата, който потегля с мръсна газ. Двама свидетели - Слави и Цветан, обаче успяват да запомнят номера на колата при потеглянето. Той е плевенски и е съобщен на полицаите още в първия час след убийството. Четирима от очевидците запомнят и лицето на стрелеца. Те никога вече няма да го видят жив, но ще го разпознаят по снимки, с които е обявен за издирване. В следващите три часа полицията разпитва над 20 души. Някои дават показания и пред съдия още същия ден. Този на пръв поглед незначителен факт ще се окаже с огромно значение. Разследването води дежурният прокурор Ася Петрова ( Тя поема случая като всеки друг, без да подозира, че това той ще бележи кариерата ѝ. Тогава още никой не е чувал за бандата на Килърите и за връзките й с мафията. Още в първите часове след покушението срещу Рачев полицията има заподозрени, тъй като те са оставили 5 фатални следи. Първата е от колата “Фиат Браво”. По номера ѝ криминалистите стигат до нейния собственик - мъж от Червен бряг. Той казва, че на 25 юни 2009 г. е дал колата на брат си Георги. Втората следа е оставена на ул.“Петър Парчевич”, където е чакал фиатът. Там са открити две угарки от цигарите “ММ” и една с бял филтър с нечетлив надпис. От тях са извлечени 3 различни ДНК профила. Единият съвпада с ДНК по сивото парче плат с надпис Pepe jeans London advanced products XXL, което лелята на Рачев откъсва. Оказва се, че то е от дреха на Владимир Филев от Червен бряг. Билогичните следи по другите две угарки съвпадат с профила на шофьора на фиата Георги Георгиев. Трета важна улика изскача по-късно след проследяване на мобилни телефони. То показва, че двамата бегълци са били в постоянна телефонна връзка с организатор на убийството, който пак по джиесем е контактувал с поръчител. Засечено е времетраенето на разговорите, а по клетките на мобилните оператори е установено къде приблизително са се намирали говорещите. В 12,33 ч, докато фиатът фучи по шуменската ул. “Съединение”, Филев се обажда на тел. 0893760455. Човекът отсреща му крещи: “Махайте се, изчезвайте!” По това време той е край градския площад “Кристал” и след 2 минути отново звъни на Филев. Разговорът продължава 139 секунди. В 12,38 ч съобщението, че Рачев е убит, е предадено на мъж, който се намира около Правец. Фиатът напуска Шумен през изхода за Пети километър и поема за Варна. По пътя бегълците изхвърлят пистолета, с който бизнесменът е застрелян. Три дни по-късно той е намерен в тревата вдясно от пътя с 3 патрона в пълнителя и е поредната, четвърта следа към убийството. Пистолетът е черен, без видими номера, с петолъчка на ръкохватката и монтиран удължител на цевта. Рачев умира в 13,11 ч в спешното отделение на болницата. Шест минути по-рано Петър Стоянов-Сумиста се обажда на свой познат - Данчо Салмански, и го пита знае ли дали Рачев е жив. Салмански му отговаря, че е на операционната маса. След пет-шест часа издирваният от МВР фиат спира до хотел “Ален мак” във Варна. С мерцедес там пристига Васил Костов - Кеца. Тримата разговарят напрегнато 15-20 минути. После Кеца се връща в колата, в която го чака неговата приятелка - студентката Галя Бръмбашка. Още докато пътуват, тя забелязва, че Кеца е нервен и кара твърде бързо. Когато двамата тръгват, за да обядват в “Пикадили парк”, Галя вижда Филев и Георгиев във фиата. Кеца забелязва това и я предупреждава да не казва на никого, че ги е видяла. Към 22 ч полицаи задържат Кеца в районното. Той е заподозрян, че е купил една от симкартите, с които Филев и Георгиев са говорили. У Кеца полицаите намират няколко джиесема и т.нар. пряк телефон. След години в съда става ясно, че по единия Кеца е провел общо 8 разговора до 15 ч в деня на стрелбата, а до 22 ч - още 13. На 4 юли, след няма и 24 ч в ареста, Кеца е пуснат на свобода. Прокуратурата преценява, че към онзи момент няма достатъчно доказателства за негово участие в покушението. Тя се бави, но не забравя. Полицаите продължават да държат Кеца под око. През януари 2010 г. той празнува рождения си ден в кафе “Куатро” в Студентски град, стопанисвано тогава от Сумиста и жена му. Там е и търновският бизнесмен Георги Вълев с шофьора си Радослав. Вълев подарява на Кеца картина. Заснет е още един човек, който по-късно ще стане обвиняем по делото “Килърите” наред с Вълев и Сумиста. Така у криминалистите се заражда убеждението, че всичките тези хора се познават добре. По-късно се намират и свидетели, които да потвърдят познанствата и връзките между хората в групата. Оказва се, че на доста срещи, на които са уточнявани детайли около поръчките за Килърите, са присъствали повече от 2-ма души. Липсата на добра коспиративност се оказва основна грешка (следа пета) и при други от престъпленията на бандата. Лидерът ѝ по това време има силни покровители у нас и верни прияьтели в чужбина и според полицаи “си е повярвал, че е недосегаем”. За момента обаче тъмни облаци са надвиснали само над главите на Филев и Георгиев. Те са обявени за издирване на 27 юли 2009 г. Издадена е и европейска заповед за арест. След убийството на Рачев двамата се скриват в хижа “Вада” над самоковското село Говедарци, в посока към Седемте рилски езера. На 17 юли - две седмици след нападението, полицаи отиват на проверка в хижата. Тя е заради кражба в района на хижа “Мальовица”. Преди ченгетата да влязат обаче, Филев и Георгиев се скриват в гората. Покровителите им решават да ги преместят. След няколко дни по тъмно с БМВ Х5 при хижата пристигат Кеца и Туцо, известен съдържател на заведения в Боровец. На метри отвън 7-8 туристи са запалили огън. Единият запомня Кеца и Туцо и година по-късно става анонимен свидетел и дава поредната следа (номер шест) към Килърите. Кеца и Туцо поръчват на хижаря да каже на Филев и Георгиев да си съберат багажа и те набързо напускат хижата. Остават около месец в къща в самоковското село Бели Искър. Тя е на съученик на Туцо, който неизменно ще твърди, че гостите не са доведени от него. После Филев и Георгиев изчезват. От тях няма ни вест, ни кост до май 2011 г., когато труповете им са открити край софийското село Железница. Това става, след като мъж съобщава в полицията, че е намерил човешки кости и обувка Месец по-късно ДНК тестът потвърждава, че останките са на издирваните Филев и Георгиев. През юли 2010 г. 5-има души, сред които и Сумиста, са задържани за убийството на самоковския бизнесмен и президент на ФК “Рилски спортист” Юри Галев. Той е прострелян с 5 куршума на 20 юни 2010 г., докато се прибира с колата си от Боровец към с. Бели Искър. Ранен е в краката, ръцете и корема с автомат “Калашников” и 10 дни по-късно умира от раните си и прекаран инфаркт. Като пряк извършител на убийството е обвинен Георги Петков Дачи, но в началото на август той е пуснат. Останалите са уличени като поръчители и помагачи. На 26 юли 2010 г. премиерът Бойко Борисов обявява, че “с разбиването на тази група в хода на разследването ще излязат още много убийства и приготовления за убийства - поне още шест”. Съдът обаче пуска задържаните поради липса на достатъчно доказателства да са замесени в атентата срещу Галев. След 2-3 г. делото тихомълком е прекратено. В онова горещо лято обаче разпитите не спират. Двама анонимни свидетели разказват детайли за убежището на килърите на Рачев и за ятаците им. Следват разпознавания и парче по парче пъзелът се запълва. Оказва се, че хората, убили Рачев, стоят и зад смъртта на адвокат Петър Лупов. Благодарна съм, че убийците получиха доживотни присъди. Но все пак те още дишат, а Румен няма да излезе от гроба - Държавата подходи съвсем адекватно към техните престъпления, но на мен все още болката ми е много голяма. Независимо, че получиха доживотни присъди, все пак тези хора още дишат, но моят племенник никога няма да излезе от гроба. Тежко ми е, раната ми продължава да кърви, въпреки че минаха 8 г. И ще кърви, докато съм жива. - Никога не ми е минавало през ум, че може точно да мен да се случи. Онзи юлски ден никога няма да го забравя. Нищо не предвещаваше, че може да се случи такова нещо. Моят племенник беше отишъл в болницата за контролен преглед. Той имаше рак, но операцията му беше успешна и Румен имаше 100% шанс за живот. Беше само на 42 г., караше 43-а. Всичко се случи толкова стихийно. Вървейки към колата, аз просто чух шум като от пиратки. Не подозирах, че някой стреля, и дори не се обърнах да видя кой може да си играе с пиратки по това време. В следващия миг виждам висок, едър мъж, който си проби път между мене и племенника ми и насочи пистолет зад ухото му. Тази картина докато съм жива няма да я забравя - хванах го убиеца и го дърпах назад колкото сили имах. В такова състояние изпаднах, че дори не виках. Само го дърпах и така откъснах парче от блузата му. Той се отскубна и побягна напред. Видях племенника ми да кърви в областта на сърцето. Падайки на земята, кръвта беше излязла откъм гърба му. Виках: “Помощ, помощ”, но никой не се отзова. Дойдоха след 15 минути, когато вече беше много късно. Всяка минута за него беше фатална. Случи се необратимото, най-лошото. На поръчителите доживотните присъди са им малко... Все пак благодаря на полицията, на прокуратурата, на всички за това, че убийците получиха присъдите. Не, той не занимаваше другите с делата си. - Вирджиния работи в Англия. Имат дъщеря. Тя вече е голяма, но тогава беше в 7-и клас.", "date": "2017.12.18", "title": "6 следи от поръчково убийство издават Килърите"}
{"url": "https://www.24chasa.bg/novini/article/6618084", "text": "Простреляният в София данъчен е бивш полицейски служител, съобщи главният прокурор Сотир Цацаров. 43-годишният мъж бил уцелен с два куршума, които минали през предното стъкло на автомобила му. Той бил причакан на малка тясна уличка, където колата му се движела с ниска скорост. \"В момента лекарите се борят за живота му\", уточни Цацаров. Очаквайте подробности.", "date": "2017.12.18", "title": "Простреляният данъчен е бивш полицейски служител"}
{"url": "https://www.24chasa.bg/novini/article/6618098", "text": "\"Медалистите от олимпиадите по природни науки са новата генерация лидери в науката, в иновациите, в дигиталното общество, а защо не и в бъдещото ръководство на страната. Защото бъдещето е на иновациите. Българското държавничество има нужда от интелигентни, образовани и мислещи хора, доказали себе си, талантливи, които знаят как да се борят и да дърпат България напред.\" Това заяви президентът Румен Радев в приветствието си на Седмата годишна среща на олимпийските отбори по природни науки. Десетки медалисти от цялата страна се събраха в президентството. Наистина добра традиция е отборите да отчитат постиженията си пред държавния глава. За мен е чест и радост да ви поздравя за страхотните успехи, обърна се към тях Радев. Всяко ваше появяване на арената на природните науки, всяка ваша победа ни изпълва с много надежда, допълни той. За 2017 отборите по природни науки са спечелили 95 медала и 2 грамоти. 17 от медалите са златни, 31 - сребърни, а останалите са бронзави. Те са взети на състезания по математика, информатика, физика, астрономия и др. по цял свят. Показахте, че България има невероятен потенциал, похвали медалистите Радев. И им обясни, ме си дава добре сметка какво им струва това - лишение, упорит труд, всеотдайност. Но сами виждате, че това е пътят към успеха и с всяка решена задача, и с всяка победа утвърждавате себе си, допълни той. От началото на олимпийските състезания в края на 50-те години България има 820 медала. В момента сме в топ 3 по математическа лингвистика, в петицата по информатика, а в математиката сме неизменно в челната десятка. Радев поздрави и преподавателите и треньорите на младите надежди. Знанията са определящи за бъдещето на страната. Поздрав за всеотдайността и дързостта да продължават да движат тези фундаментални науки напред, каза държавният глава. И изради убеденост, че трудът, който всички полагат, ще се върне към нови научни постижения. Тази година 26 от медалистите са от СМГ - близо 30% от всички, отчете Елена Маринова от сдружението на ръководителите на отборите. Бургас е на второ място по медали с 13, сред отличените има деца от Пловдив, Русе, Варна, Ямбол, Габрово, Гоце Делчев.", "date": "2017.12.18", "title": "Радев към медалисти от олимпиади: Бъдещите държавници са сред вас"}
{"url": "https://www.24chasa.bg/novini/article/6618088", "text": "Националната следствена служба ще поеме разследването по десет тежки криминални случая. Това съобщи главният прокурор Сотир Цацаров по време на церемонията по встъпване в длъжност на новия шеф на Националната следствена служба Борислав Сарафов. Главният прокурор уточни, че има яснота кои ще бъдат тези дела. Това ще стане известно в следващите дни.  Едно от първите действия на Сарафов ще бъде свикване на общо събрание на следователите в сряда в 2 часа, на което да могат да се чуят проблемите им. Идеята на Сарафов е следователите да имат водеща роля при разследването на тежки данъчни, финансови и криминални престъпления. Той обяви и тримата си заместници - прокурорите от Върховна касационна прокуратура Магдален Маринов и Юлияна Петкова, както и следователката Ивалина Христова. Сарафов получи от главния прокурор оригинално издание на книгата \"Записки на следователя\".", "date": "2017.12.18", "title": "Националното следствие поема 10 тежки криминални дела"}
{"url": "https://www.24chasa.bg/novini/article/6618116", "text": "В 01 Районно управление на МВР-Благоевград е получен сигнал за това, че за времето от 08:45 часа до 20:00 часа на 16 декември 2017 г., от частен дом в Благоевград е извършена кражба на близо 3 000 лв., около 180 евро и два мобилни телефонни апарата. Това съобщиха от пресцентъра на ОДМВР-Благоевград.  По случая е образувано досъдебно производство. Работата продължава.", "date": "2017.12.18", "title": "3 000 лв., 180 евро и два мобилни телефона откраднати от дом в Благоевград"}
{"url": "https://www.24chasa.bg/novini/article/6618104", "text": "ДНК експертиза е ключова в разследването на убийството на 8-годишното момиченце в Момчилград. Това стана ясно от думите на главния прокурор Сотир Цацаров. Заради случая, в кабинета на главния прокурор има съвещание с шефа на националната полиция и главния секретар на МВР. По думите на Цацаров съдебно-медицинската експертиза, извършена от пловдивски лекари, е показала че детето е било задушено. ДНК експертизата ще бъде направена на лепенка, с която му е била залепена устата и вероятно и връзка около врата му. Цацаров обясни, че ако не може да бъде направена експресно в Института по криминалистика, ще се търси частна лаборатория. Трудно е да се каже, че има заподозряно лице за убийството в Момчилград до този момент, каза главният прокурор. „Към настоящия момент всяка информация, която може да бъде изнесена, може да увреди интересите на разследването. Това, което мога да кажа е, че не малка част от ключа към решението ще бъде даден като отговор с експертни заключения. Очаква се всеки момент да бъде представено в писмен вид експертното заключение на съдебно- медицинската експертиза. На наблюдаващия прокурор неформално, непосредствено преди изготвяне на заключението и веднага след аутопсията, съдебните медици са потвърдили, че става дума за задушаване, което на първа версия не е причинено от материала, с който е овързано и запушено лицето на детето, а е причинено предварително“, заяви Цацаров", "date": "2017.12.18", "title": "Изследват ДНК по лепенката на устата и връзката около врата на убитото 8-годишно дете"}
{"url": "https://www.24chasa.bg/novini/article/6618110", "text": "        Пари назаем, които игуменът на Бачковския манастир вземал от частни лица, са основната причина Светият синод изненадващо да смени Симон с архимандрит Самуил.  В петък вечер ръководството на Българската православна църква разпространи съобщение, че игумен Симон, който 3 г. управлява в Бачково, е пратен на служение в Русенско, а постът се поема от архимандрит Самуил от Видин. Източник от Светия синод разказа, че неочаквано били потърсени от кредитори на Бачковския манастир. Игуменът вземал пари от тях, вероятно за обителта, но никъде не са открити документи за неговите финансови взаимоотношения. Ставало дума за внушителни заеми. През есента е имало и финансова ревизия на Бачковския манастир, която също разтревожила синодалните старци. Резултатите от нея се пазят в синода. Бившият игумен обаче твърди, че не е запознат тя да е установила злоупотреби. Няма официално потвърждение за неофициалната версия, свалила дядо Симон от игуменския пост. Говорителят на синода Киприян не бе открит за коментар, тъй като вчера той служеше за 1 г. от възкачването си на митрополитския престол в Стара Загора. “Не знам какви са мотивите за рокадата, тъй като Бачковският манастир е ставропигиален и не е подчинен на Пловдивската митрополия, а директно на Светия синод. Разбрах за смяната от сайта на синода”, коментира Знеполският епископ Арсений, който е викарий на Пловдивския митрополит Николай. “Чуват се всякакви слухове. Каква е истината, може да каже само Светият синод. Цялата документация от последната ревизия на манастира е там”, добави той. Мелнишкият епископ Герасим пък похвали Симон за управлението на обителта. В неделя епископът въведе новия игумен Самуил. “Много добри и полезни неща свършихте в последните години”, обърна се Герасим към досегашния игумен, като му благодари от името на синода. “Не съм огорчен, че ми се възлага друго послушание. Когато съм приел обетите, съм бил абсолютно наясно, че eдин ден ще се случи нещо и ще се налага да се смирявам със себе си”, каза архимандрит Симон. Той подчерта, че не се е стремял да гради кариера, а е правел всичко в името на обителта. По думите му оставял манастира в добро финансово състояние. “Дядо Симон преобрази обителта. Стенописите бяха реставрирани, а чудотворната икона на Богородица-предпазена със специална рамка от африканско дърво. В момента се отвежда влагата, за да не влиза в църквата”, разказаха служители. “Управлението на манастир като Бачковския е огромна отговорност. Не съм очаквал назначението, но изненадите в православната ни църква са част от живота на монаха”, каза пък Самуил, след като получи жезъла на игумен. На церемонията не присъстваха други представители на висшия клир.", "date": "2017.12.18", "title": "Прогоненият игумен  на Бачковския  манастир  вземал заеми, но без   документи за парите"}
{"url": "https://www.24chasa.bg/novini/article/6618132", "text": "Районната прокуратура в Търговище привлече като обвиняем за два умишлени палежа и задържа за срок до 72 часа 46-годишния гражданин на Словакия Иван Х. Срещу него е образувано досъдебно производство за престъпление по член 330, ал. 1 от НК, извършено като продължавано деяние, съобщиха от Апелативната прокуратура във Варна. Както БТА съобщи, на 16 декември около 16 часа бил подпален апартамент в кв. \"Запад\" в град Търговище. Огънят унищожил имущество на 63-годишната собственичка, която била тъща на словака. Около 18 часа пламнало и шивашкото ателие на жената. Извършителят Иван Х. бил установен след проведените незабавни оперативно-издирвателни действия. В неделя той е привлечен като обвиняем и задържан за срок до 72 часа с постановление на наблюдаващия делото прокурор в Районната прокуратура в Търговище.", "date": "2017.12.18", "title": "Задържаха за 72 часа словак, запалил апартамент и шивашко ателие в Търговище"}
{"url": "https://www.24chasa.bg/novini/article/6618120", "text": "Маскиран мъж задигна 5 хиляди лева от казино в Казанлък, след като заплаши крупието с нож, потвърдиха от полицията в града. Нападателят влязъл в игралната зала, която се намира на бул. \"23 шипченски полк\", тази сутрин към 8 часа. Той явно е познавал добре обстановката там, защото успешно издебнал момент, когато в казиното нямало клиенти, а крупието бил сам. Полицията издирва нападателя, на който не била оказана съпротива.", "date": "2017.12.18", "title": "Маскиран с нож задигна 5 хиляди лева от казино в Казанлък"}
{"url": "https://www.24chasa.bg/novini/article/6618136", "text": "Черногорската полиция арестува тази сутрин седем души и задържа 982 кг марихуана, 1,7 кг хероин и три килограма смес за увеличаване на масата на дрогата, съобщи Танюг, позовавайки се на излизащия в Подгорица в. \"Виести\". Акцията на черногорските власти продължава, предаде БТА.                                                                                                                                                                                                                                                                                                                       ", "date": "2017.12.18", "title": "7 арестувани, заловени с голямо количество наркотици в Черна гора"}
{"url": "https://www.24chasa.bg/novini/article/6618146", "text": "Ремонт за 700 000 лева очаква баскетболната зала в Силистра. От Общината съобщиха, че с постановление на Министерски съвет са отпуснати 2 милиона лева за асфалтиране и за ремонт на зала „Дръстър“, по позната сред силистренци като Манежа. Открита е и обществена поръчка за избор на изпълнител. За последно основен ремонт на залата е правен през 80-те години на миналия век. Към днешна дата над 150 деца тренират баскетбол в Силистра. Родители и треньори сами се справят със спешните ситуации. Зимния сезон миналата година са изкарали с 1 тон нафта, при наличието на процепи в тавана и по прозорците. Всички ремонти в залата са правени от родители и треньори. Сами закупуват и нужните им консумативи. Парите, които получават от федерацията не стигат за обезпечаване на разходите по състезанията, а за ремонти и дума не може да става. Субсидия от Общината няма, но в належащи моменти получават подкрепа от там. Разходите само на един от отборите за междуобластно състезание, зони и финали им коства от 5 до 7 хиляди лева. А отборите са четири, което прави минимум 20 000 лв. Децата се събличат по пейките. Благодарение на това, че Силистра бе домакин на зонални състезания, козметично бе пооправен вида на съблекалните, но недостатъчно. Няма брави, няма и чешма в едната съблекалня. Всички шампионски успехи в годините, са постигнати в тази зала. Въпреки трудностите обаче треньорките Росица Атанасова и Светла Тодорова не се отказват. Баскетболът за тях е традиция, която трябва да бъде запазена.", "date": "2017.12.18", "title": "Ремонт очаква баскетболната зала в Силистра"}
{"url": "https://www.24chasa.bg/novini/article/6618158", "text": "Подпуправителят на НЗОК д-р Димитър Петров е освободен от поста. Това каза пред БТА самият Петров, уточнявайки, че освобождаването му е по настояване на управителя на институцията проф. Камен Плочев. Д-р Петров обясни, че според него \"в касата настъпва прогресиращ хаос\" и затова той самият също не желае да бъде подуправител на институцията.", "date": "2017.12.18", "title": "Уволниха подуправителя на НЗОК"}
{"url": "https://www.24chasa.bg/novini/article/6618176", "text": "Дмитрий Песков, говорителят на руския президент Владимир Путин заяви в понеделник пред репортери, че информацията, която Кремъл получи миналата седмица от ЦРУ и благодарение на която бе предотвратен терористичен акт в Санкт Петербург, е образцов пример за двустранно сътрудничество, предава ТАСС. По думите на Песков, „случаят може да се използва като образцов пример на двустранното сътрудничество в сферата на борбата с тероризма“, като отбеляза, че двете държави трябва да стремят да развиват такъв тип близки отношения. Говорителят разкри, че до момента контактите между двете служби за сигурност са редки и случайни, съобщи \"Фокус\". По време на операцията, службите за сигурност са конфискували голям брой импровизирани взривни устройва, автоматични оръжия, боеприпаси и „екстремистка литература“", "date": "2017.12.18", "title": "Песков: Информацията, дадена ни от ЦРУ, е пример на двустранно сътрудничество"}
{"url": "https://www.24chasa.bg/novini/article/6617279", "text": "Още седмица родители, които искат да ползват данъчни облекчения за деца през работодателите си, трябва да подадат необходимите документи при тях, припомниха от НАП. Образци на данъчните декларации- за ползване на данъчното облекчение за деца и за отстъпки, когато децата са с увреждания, могат да бъдат намерени на сайта на НАП и да бъдат изтеглени от там. Новото през тази година е, че данъчните облекчения не могат да се ползват чрез работодател, ако той има задължения към хазната, които най-често заради дължината на просрочието подлежат на принудително събиране, обясниха експерти. От миналата година данъчните вече събират принудително и суми под 2000-3000 лв., ако те са натрупани в продължение на минимум две данъчни години. Най-лесният начин да се проверят дълговете към бюджета е като всеки, преди да подаде документи при работодателя си, направи справка на интернет страницата на НАП дали срещу него вече е заведено изпълнително дело за просрочия. За целта му е нужен персонален идентификационен код - т.нар. ПИК. Той може да се получи безплатно във всеки офис на НАП. В сумите, които могат да бъдат принудително събирани, се включват главници и лихви по данъчни задължения към централния бюджет, главница и лихви по осигурителни вноски, както и неплатени глоби към КАТ, ХЕИ и други контролни органи. В тях не се включват неплатени данъци за имотите или автомобилите, тъй като те са задължения към общинските бюджети. Данъчните облекчения за деца за отиващата си 2017 г. могат да се ползват по два начина, припомнят още експертите на приходната агенция. Първият е чрез работодателя по основното трудово правоотношение. Той е задължен да извърши годишно облагане на доходите на съответното лице не по-късно от 31 януари 2018 г. В този случай работникът или служителят трябва да му предостави съответната данъчна декларация. Вторият начин е облекчението да се ползва от самия родител с подаване на годишната данъчна декларация за 2017 г. до 30 април 2018 г. И в двата случая към данъчната декларация се прилага и документ по образец, попълнен от другия родител, в който той гарантира, че няма да ползва облекчения Имащите право да ползват отстъпка заради деца могат да намалят годишните данъчни основи с определени суми в зависимост от броя на ненавършилите пълнолетие деца. Според правилата общият годишен доход се намалява с 200 лв. за едно непълнолетно дете, с 400 лв. за две деца под 18 години и с 600 лв. за три или повече ненавършили пълнолетие деца. Ако детето е с увреждания сумата, те трябва да са най-малко 50% и над тази степен, за да дават право на родителя да приспадне от данъчната основа 2000 лв. Към формуляра се прилага копие от валидно решение на ТЕЛК, както и декларация от другия родител, че за 2017 г. той няма да ползва намалението. И двата вида облекчения - за деца и за деца с увреждания, се ползват до размера на сумата от годишните данъчни основи, т.е. от облагаемия доход на родителя. И при този начин за ползване на облекчението, родителят не трябва да има подлежащи на принудително изпълнение публични задължения към датата на подаване на годишната данъчна декларация. От тази година има данъчно поощрение за безкасови плащания Условието при тях е да има доходи, които подлежат на облагане, 100% от тях да са получени по банков път и извършените безкасови плащания да са 80% или повече от декларираните доходи. Това облекчение може да спести 1% от дължимия за годината данък върху общата годишна данъчна основа, но не повече от 500 лв. Всички данъчни облекчения ще могат да се ползват, при условие че данъчно задълженото лице няма подлежащи на принудително изпълнение публични задължения към датата на подаване на годишната данъчна декларация. Освен бонусите за родители данъчните признават и други отстъпки от налога. Хора с увреждания 50% и над 50% имат право да намалят данъчната основа със 7920 лв. Няма промяна и за намаляване на дължимия годишен данък чрез лични вноски за доброволно осигуряване и застраховане, но не повече от 10% от облагаемия доход за годината. Сумата за облагане може да се намали и с направени лични вноски за осигурителен стаж при пенсиониране, като е достатъчно да се приложат копия от вносните бележки за тях. Легално намаляване на данъка се полага и при направени дарения, като при тях се признава: намаляване на облагаемия доход с до 5% при дарения на здравни и лечебни заведения и социални заведения за отглеждане на деца, както и на БЧК и на културни институции. До 15% от облагаемия доход пък може да бъде намален с дарение за културата, а отстъпката стига до 50%, ако дарените пари за за фонда за лечение на деца, или в центъра за асистирана репродукция. Общото правило, което ще важи и догодина е, че общият размер на данъчното облекчение за дарения не може да е над 65% от общия доход за годината. За да се признаят даренията, освен вноски бележки, трябва да се приложат копия от документи за статута на дарената институция, както и документ, че сумата е получена. Запазена е и възможността млади семейства с деца и с ипотека да приспаднат направените през годината лихвени плащания по ипотечен кредит. Условията да полз ват това право са: двойката да има граждански брак, договорът за ипотека да е сключен по време на брака им, този, който ползва облекчението да е под 35 г. и жилището да е единствено за семейството. Обгагаемият доход се намалява с направените лихвени плащания по първите 100 000 лв. от главницата по епотеката. Друга новост в предстоящата данъчна кампания е, че НАП ще напомня за липсващи или погрешни данни в годишната данъчна декларация за облагане на доходите. От януари 2018 г. годишните данъчни декларации на самоосигуряващите се лица ще се подават само по електронен път. Отстъпката от 5% за електронно подадена декларация за самоосигуряващите се лица пък вече ще се ползва само ако документът е подаден до 31 януари, а не до края на март, както бе досега. От следващата година се намалява наполовина и максималният размер на отстъпката в абсолютна сума. Тя може да е не повече от 500 лв., вместо досегашните 1000 лв. Срокът за подаване на справка за доходи на физическите лица се измества от 30 април на 15 март. Целта е да не текат наказателни лихви, ако данните са непълни и се наложат корекции в тях. Хората, които работят в чужбина, от следващата година вече не трябва да представят сертификат за платени данъци и осигурителни вноски. Ще се прилага само декларация, удостоверяваща платените там налози. Всеки, който живее тук, но получава доходи от чужбина, вече ще ги вписва в годишната данъчна декларация, а не в края на всеки месец, следващ тримесечието, в което те са получени. В новите декларации за 2018 г. гражданите могат да вписват и необлагаеми доходи като например печалба от лотарии, дарения и други.", "date": "2017.12.18", "title": "Още седмица за данъчното облекчение за деца"}
{"url": "https://www.24chasa.bg/novini/article/6618188", "text": "Турските сили за сигурност са задържали боец от терористичната групировка \"Ислямска държава\", който планирал да извърши нападение срещу висши чиновници, съобщи в понеделник телевизия Си Ен Ен-Тюрк, цитирана от ТАСС. Според телевизията есктремистът е бил задържан в Истанбул, предаде БТА. Други подробности не се съобщават.", "date": "2017.12.18", "title": "Задържаха боец на \"Ислямска държава\" в Истанбул"}
{"url": "https://www.24chasa.bg/novini/article/6618202", "text": "Китайска компания иска да стори завод за стъкло в Силистра и планира да инвестира над 200 млн. щатски долара, разкривайки 300 работни места. Преди дни директорът на холдинга Джиан Джун Янг е провел работна среща с кмета на Силистра д-р Юлиян Найденов, представяйки бизнес-намеренията си. Търсят терен, където да разположат производствената си дейност, като изискванията им са да има – газификация, електричество, вода и индустриална инфраструктура. Китайската компания „Xinyi glass holding limited” има свои филиали в Канада и Европа, а Силистра са избрали заради речния и железопътен транспорт. Компанията има седем индустриални площадки в Китай и е сред фирмите на Хонконгската фондова борса. Преди години, заради липсата, тогава, на газификация френският завод за стъкло „Сен Гобен“ избра да инвестира в съседния на Силистра румънски град Кълъраш. „Xinyi glass holdings limited” е основана през 1988 г. и е водещ световен производител на стъкло, обхващащ широка гама от продукти, включително висококачествено флоат стъкло, автомобилно стъкло, инженерно и електронно стъкло. През 2015 г. „Xinyi Glass” инвестира в изграждането на мащабна производствена база в Малайзия, за да развива задгранични пазари. В момента „Xinyi Glass” е регистрирана компания с общ пазарен капитал от 23,3 милиарда долара и годишни приходи от 10 милиарда щатски долара. Заводите на „Xinyi Glass” са с обща площ от над 5,3 милиона квадратни метра и около 12 000 служители. Групата е съставна част на индекса Hang Seng на глобалния композитен индекс, както и индекса MSCI Hong Kong Small Cap.", "date": "2017.12.18", "title": "Китайци искат да строят завод за стъкло в Силистра"}
{"url": "https://www.24chasa.bg/novini/article/6618209", "text": "Новото австрийско правителство положи клетва пред президента на страната Александер ван дер Белен по време на тържествена церемония в понеделник, предава AFP. Коалицията между Австрийската свободна партия на новия канцлер Себастиан Курц и „Партията на свободата на Австрия“, водена от Ханс-Кристиян Щрахе бе договорена в петък и представена пред държавния глава в събота. Церемонията бе съпътствана от засилено полицейско присъствие, след масовите протести през 2000 г., когато бе последният път, в който антиимиграционната „Партия на свободата на Австрия“ участва в правителство. Около две хиляди души са организирали демонстрация срещу новото дясно правителство, предава репортер на агенцията, като полицейските сили са били подсилени от хеликоптери и налични водни оръдия.", "date": "2017.12.18", "title": "Новото австрийско правителство положи клетва"}
{"url": "https://www.24chasa.bg/novini/article/6618255", "text": "От днес в Банско започват да патрулират допълнителни полицейски сили, включително гръцки и румънски патрули. \"За мен като кмет на една от най-предпочитаните зимни дестинации на Балканите, въпросът за спокойствието и сигурността на посетителите е базов. След него идват въпроси като качество на услугите, наличие на снежна покривка и т.н. Няма как да бъде развивана успешна туристическа дейност, без да се обезпечена сигурността. Затова разчитам изключително много на съдействието на полицейските служби и на тяхната работа\", каза кметът Георги Икономов по време на среща с чуждите служители на реда. Добрата практика за съвместни патрули се реализира за поредна година в Банско в интерес на туристите, посещаващи ски центъра, както и за обезпечаване на сигурността им по време на техния престой. От страна на Гърция, в срещата участие взе полицейското аташе в посолството й в България – Христос Кириязакис, както и двама от командированите патрули. От страна на Румъния присъства Консулът в нашата страна – Флориан Мазиду,  Йон Бежан – директор на \"Охранителна полиция\", както и представител на патрулите. Българските органи на реда бяха представени от директора на ОДМВР – Благоевград, комисар Николай Хаджиев, придружен от Началника на местното Районно управление – Иван Попов. Стана ясно, че средно за активния зимен сезон в курорта, ще присъстват допълнително около 40 полицейски служители, които ще бъдат разположени на трите входно-изходни точки на Банско, както и в района на ски зоната. Основните задачи, които ще се изпълняват, ще бъдат в посока контрол на обществения ред, превенция срещу престъпността, както и спазване на правилата за движение. Директорът на Областната дирекция на МВР се обърна с апел към гражданите и посетителите на курорта, да бъдат бдителни и да подават сигнали в случай на забелязани съмнителни лица. Той поясни, че гражданите следва да възпитат в себе си по-висока наблюдателност и отговорност поради завишеният риск от терористични актове в световен мащаб.", "date": "2017.12.18", "title": "Румънски и гръцки полицаи започнаха дежурства в Банско"}
{"url": "https://www.24chasa.bg/novini/article/6618250", "text": "Държавният глава на Турция Реджеп Тайип Ердоган отново разкритикува действията на подкрепяните от САЩ „Народни отряди за отбрана“ на сирийските кюрди, обещавайки, че страната му ще прочисти границата от членовете им, предава скопският телевизионен канал „Сител“, цитиран от \"Фокус\". „Турция няма да позволи наличието на „гнездо на терористи“ в близост до границата“, подчерта Ердоган, като същевременно обяви и районите, които трябва да бъдат „прочистени“ – Африн, Манбидж, Тел Абиад и Камишли.", "date": "2017.12.18", "title": "Ердоган: Турция ще прочисти границата от сирийски кюрди"}
{"url": "https://www.24chasa.bg/novini/article/6618249", "text": "НДК ще бъде заключено през празничните дни, за да бъде лъснато финално преди да започне българското председателство на Съвета на ЕС. Това обяви министърът на културата Боил Банов при представянето на ремонтираната за 45 млн. лв. сграда, която ще е домакин на почти всички събития по време на председателството. Първото събитие от българското председателство ще е още на 7 януари, когато е организирана среща на деца таланти. На 11 и 12 януари в НДК пък ще заседава Европейската комисия. Можете да ходите и да надигате мокетите, но предупреждавам, че охранителните камери работят и всеки, който го направи ще има лична среща с мен, каза още Банов. До момента са оправени два теча на сградата на НДК, които са излезли в последните дни. Това е станало по време на Панаира на книгата. \"Все още тестваме как е направен ремонтът, но течовете са тръгнали от места, които не са били ремонтирани\", обясни още Банов. Все още обаче доста от окачените тавани не са монтирани плътно, има и доста изцапани с латекс места. Вход А6 ще е парадният вход за събитията от българското председателство, обясни пък министърката на европредседателството Лиляна Павлова. През него ще влизат ВИП гостите като еврокомисарите, чуждите премиери и пр. За делегатите е предвидено преминаване през вход А4. Зала 3 на НДК, в която ще се състоят 32 събития на високо ниво пък е най-уникалната зала в Европа, гарантира Банов. Тя е напълно преправена, сменен е таванът, вкарана е нова модерна техника, обясни Павлова. До нея на територията на бившия ресторант \"Скай Плаза\" пък ще се хранят делегатите, а в малка странична зала ще са работните обяди на европейските премиери и президенти. За председателството е възстановена кухнята-майка на НДК, която в цялата история на сградата е използвана само веднъж за тринадесетия конгрес на БКП. Ремонтирани са и залите 7,8 и 9, които ще поемат събитията, които не са ВИП. Според Павлова през тях ще минат 22 000 души за следващите 6 месеца. Тези зали могат да бъдат обзаведени както като конферентни, така и да се редят за кръгли маси. В зала 9 пък ще са по-арт събитията и там ще се седи по земята, разказа Павлова. При ремонта са реставрирани всички пана на големи български художници, които красят залите на НДК от построяването му, обясни още Банов.", "date": "2017.12.18", "title": "Вижте изцяло ремонтирания НДК (снимки и видео)"}
{"url": "https://www.24chasa.bg/novini/article/6618291", "text": "Най-голямата автомобилна компания в Япония „Тойота мотър“ има намерение около 2025 г. напълно да прекрати производството на коли с бензинови и дизелови двигатели. Това беше огласено днес на организиран от компанията семинар в Токио, съобщи  . Както предаде агенция Киодо „Тойота мотър“ след това ще се концентрира само върху продажбата на автомобили, използващи в различна степен електрически мотори. Става дума за хибридни бензиново-електрически двигатели, автомобили на водородно гориво, а също и чисти електромобили. На семинара било отбелязано, че в първата половина на 2020-те години „Тойота мотър“ ще предложи на пазара над 10 вида електромобили. В момента гигантът не произвежда такива коли. Друга голяма японска компания в тази област - „Мазда“ - съобщи по-рано, че планира в първата половина на 2030-те години напълно да се откаже от производството на коли с бензинови или дизелови двигатели в полза на хибридите и електромобилите.", "date": "2017.12.18", "title": "„Тойота“ спира колите с бензинови и дизелови двигатели през 2025 г."}
{"url": "https://www.24chasa.bg/novini/article/6618300", "text": "От утре Българската агенция по безопасност на храните започва засилени проверки, по повод коледните и новогодишни празници, съобщиха от пресцентъра на агенцията. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси. Инспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване. Целта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни. По време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ - 0700 122 99.", "date": "2017.12.18", "title": "БАБХ започва засилени проверки \nза коледните и новогодишни празници"}
{"url": "https://www.24chasa.bg/novini/article/6618605", "text": "Полицията в Албания влезе днес в сблъсъци с поддръжници на опозицията, които опитаха да нахлуят в парламента, за да попречат на избирането на временен главен прокурор, предаде Асошиейтед прес. Около 3000 демонстранти се събраха пред парламента със знамена на ЕС и САЩ, за да протестират срещу избирането на временен главен прокурор, тъй като според тях това е противоконституционно. Протестиращите скандираха антиправителствени лозунги, предаде БТА. Частите на полицията за борба с безредиците отблъсна протестиращите, когато те опитаха да пробият първия кордон за сигурност пред сградата. Демонстрантите започнаха да хвърлят димки по полицаите. Местни медии съобщават, че няколко души са пострадали. Депутати от опозицията също хвърляха димки в парламента, но парламентаристите от управляващата партия успяха да проведат гласуването и да изберат Арта Марку като изпълняващ длъжността главен прокурор с 69 гласа от Албанската социалистическа партия. Двама депутати гласуваха против, а други двама се въздържаха. Опозицията бойкотира гласуването. Избирането на временен главен прокурор се подкрепя от ЕС и САЩ, които помагат на Албания със съдебните реформи - необходимо условие за начало на преговори по присъединяване към ЕС. Албания е членка на НАТО от 2009 г. и получи статут на страна кандидат за членство в ЕС през 2014 г. Тирана се надява да започне преговори за членство догодина, отбелязва АП.", "date": "2017.12.18", "title": "Полиция и привърженици на опозицията в сблъсък пред албанския парламент"}
{"url": "https://www.24chasa.bg/novini/article/6618500", "text": "Районната прокуратура във Велико Търново внесе в съда обвинителен акт срещу 24-годишен рецидивист, нападнал с нож жена и направил опит да я изнасили, съобщиха от Апелативната прокуратура. Обвинението срещу Георги Д. е за това, че на 1 юни 2017 г. в гр. Велико Търново, на ул. „Д. Рашев“, направил опит да се съвкупи с лице от женски пол, като я принудил към това със сила – дърпане за косата, удар с твърд предмет в главата и седем пробождания с нож по шията и главата, като й причинил средна телесна повреда. Опитът за изнасилване представлява опасен рецидив и е останал недовършен по независещи от дееца причини.  Обвиняемият няма постоянен адрес. Престъпната си дейност започва още като непълнолетен. Осъждан е с осемнадесет влезли в сила присъди за различни престъпления. След като изтърпял последното наказание лишаване от свобода, работел на различни места. В началото на май 2017 г., пристигнал в гр. Велико Търново, започнал работа в местна фирма като общ работник и наел апартамент под наем на ул. „Д. Рашев“ 8. На 31 май бил първа смяна. Около 23.00 часа, след като изпил бутилка уиски, решил да отиде до изоставена сграда в близост до „Макдоналдс“, за да открадне кабели. Взел кухненски нож, с който срязал два кабела с медни жила, обелил ги и ги скрил в близките храсти с намерение на другия ден да ги продаде. На връщане, към 00.15 часа, забелязал таксиметров автомобил, който спрял и от него слязла жена. Обвиняемият решил да прави секс с жената на всяка цена. Извадил ножа от чантата си, с бързи крачки настигнал жертвата си, хванал косата й и я ударил по главата. Пострадалата извикала „Помощ!“, а обвиняемият без да я пуска, я пробол с ножа в шията. Тъй като пострадалата не спирала да крещи за помощ, той нанесъл още няколко пробождания. Окървавената жена се свлякла на земята, а обвиняемият я хванал за глезените на двата крака и започнал да я влачи към тревиста местност, като по настилката оставала кървава диря. Ужасена жената викала за помощ и се съпротивлявала. В този момент откъм улицата светнали фарове на таксиметров автомобил, който бил спрял на отбивката. Обвиняемият се уплашил, че може да бъде заловен и побягнал. Пострадалата, цялата в кръв от раните, успяла да се изправи и да стигне до близка сграда, където и била оказана помощ. На мястото на престъплението пристигнала полиция, а пострадалата била откарана до МОБАЛ – Велико Търново за спешно оперативно лечение. По искане на прокуратурата, по отношение на Георги Д. е взета мярка за неотклонение „задържане под стража“. Предстои насрочване на делото за разглеждане от съда.", "date": "2017.12.18", "title": "Рецидивист, нападнал с нож търновка и\nопитал да я изнасили, се изправя пред съда"}
{"url": "https://www.24chasa.bg/novini/article/6618659", "text": "В първия работен ден  напрежението в Момчилград започна да расте.  В градчето живеят около 8 000 души и жителите му се познават поне по физиономия. Основните притеснения на момчилградчани са свързани с децата им. Родители признават, че не смеят да пуснат децата си сами навън. \"Водихме ги сутринта на училище, а на обяд ходихме да си ги приберем\", разказаха майки. Децата, които са свикнали да се разхождат свободно сами по улиците на града, сега питали какво се е случило, че не могат да го правят отново. Опасенията на родителите са, че престъплението може да е извършено от човек с психически отклонения или дори педофил. Липсата на информация за случая от институциите допълнително нагнетяваше напрежението в града.  По обяд много момчилградчани се събраха в парка на града, който е в непосредствена близост до блока на семейство Муса. Те настояваха за бързо разкриване на убиеца на Дамла и декларираха, че ако това не стане до дни ще организират протести.", "date": "2017.12.18", "title": "След убийството на Дамла напрежението в Момчилград нараства"}
{"url": "https://www.24chasa.bg/novini/article/6618615", "text": "На 86 г. в София почина проф. арх. Евлоги Цветков. Той е автор на българския павилион \"Родни Балкани\" на световното изложение в Осака, Япония, през 1970 г. , както и на хотел \"Рига\" в Русе, хотел \"Родина\" в София, хотел \"България\" в Бургас, хотела в Шумен и много други. Разработва и мащабни реконструкции, свързани с интериорното решение и дизайна на мебелите. Бил е секретар и председател на УС на Съюза на българските архитекти (1995–1998 г.) 30 години е преподавател в катедра \"Интериор и дизайн\" на УАСГ. Проф. Цветков е носител на много държавни отличия, свързани с архитектурната дейност, както и на званието \"Носител на сребърен пръстен с печата на майстор Никола Фичев\" за цялостна творческа дейност. Освен архитект е и отличен цигулар. Поклонението ще бъде на 21 декември, четвъртък, от 12,30 часа в черквата \"Св. Седмочисленици\".", "date": "2017.12.18", "title": "Почина проф. арх. Евлоги Цветков"}
{"url": "https://www.24chasa.bg/novini/article/6618725", "text": "Русия и Сърбия се договориха да изключат от междуправителственото споразумение за доставки на руски газ точка, която ограничава използването на купения газ само на вътрешния пазар, съобщи ТАСС. Съответната поправка се съдържа в протокол за внасяне на изменения в текста на споразумението, който е публикуван в портала за правна информация, предаде БТА. По този начин точката в споразумението за това, че природният газ, който е доставян в Сърбия в рамките на споразумението, е предназначен за потребление на нейния пазар, губи сила. Преди това \"Газпром\" в отговор на Европейската комисия обеща да осигури свободен газов поток на европейския пазар. Според споразумението Русия ще доставя в Сърбия от 2012г. до 2021г. до 5 милиарда кубически метра газ годишно. С приетия протокол Русия ще освободи Сърбия от задължението да използва купения от нея газ само вътре в страната.", "date": "2017.12.18", "title": "Русия и Сърбия отменят забраната за реекспорт на руски газ"}
{"url": "https://www.24chasa.bg/novini/article/6618720", "text": "Пешеходец на 81 години пострада в Русе, след като бе блъснат от 73-годишен шофьор, съобщиха от полицията в крайдунавския град, цитирани от БТА. Сигнал за инцидента е подаден около 11,30 часа днес. Автомобил \"Ситроен\", управляван от 73-годишен шофьор, блъска 81-годишния мъж, пресичащ на пешеходна пътека на бул. \"Цар Освободител\" в града. Веднага на място пристигнали екипи на полицията и на Спешна помощ. Пешеходецът е откаран в русенската болница с фрактура на черепа и с комоцио. Наложило се е линейка да транспортира до лечебното заведение и шофьора на автомобила, който след преглед бил освободен.", "date": "2017.12.18", "title": "Възрастен шофьор блъсна 81-годишен мъж на пешеходна пътека в Русе"}
{"url": "https://www.24chasa.bg/novini/article/6618732", "text": "Опасността от появата на нови случаи на \"птичи грип\" в Ямболска област не е преминала. Поради топлото за сезона време прелетът на някои водоплаващи прелетните птици продължава. Това съобщи за БТА д-р Стоян Колев от Областната дирекция по безопасност на храните. Ветеринарите следят за спазване на разпоредбите за предотвратяване на разпространението на болестта в десеткилометровата зона около откритите в началото на ноември две огнища на \"птичи грип\" в стралджанските села Зимница и Чарда. Това наложи умъртвяването на около 65 000 птици и 8000 патици, отглеждани във ферми, както и на птиците в личните стопанства в двете села. Специалисти от Областната дирекция по безопасност на храните изготвят необходимите документи, за да бъдат обезщетени собствениците на умъртвените птици. Очаква се това да стане до края на годината по пазарни цени на животните.", "date": "2017.12.18", "title": "Опасността от \"птичи грип\" в Ямболско не е преминала"}
{"url": "https://www.24chasa.bg/novini/article/6618749", "text": "Двама души са пострадали при пожар в таванско помещение във Варна. Това съобщиха за  „Фокус” от Областната дирекция на МВР – Варна. Сигнал за пожар, възникнал в сграда на ул. „Марин Дринов” във Варна, е подаден около 11.30 часа. От екипите на Регионална дирекция „Пожарна безопасност и защита на населението“ на място е било установено, че гори таванско помещение, заедно с имуществото и вещите. Пожарът е погасен до около 12.30 часа. Двама души са потърсили медицинска помощ. Единият е на 55 години и е прегледан на място, не е било необходимо откарването му в болница. Другият пострадал, който е на 62 години, е бил откаран в болнично заведение. Изяснява се състоянието му. Пострадалите не са с изгаряния, а са вдишали изпарения.", "date": "2017.12.18", "title": "Двама пострадаха при пожар в таванско помещение във Варна"}
{"url": "https://www.24chasa.bg/novini/article/6618750", "text": "Специализираната прокуратура повдигна обвинения срещу седем участници в организирана престъпна група за превеждане на мигранти през територията на България. Това съобщиха от пресцентъра на Апелативна специализирана прокуратура. Шестима от тях са задържани на 14 декември 2017 г. при специализирана операция на ГДБОП и Специализираната прокуратура в София. Един от участниците се укрива и е обявен за общодържавно издирване. Групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Събраните доказателства сочат, че крайната дестинацията на канала са били страни от Западна Европа. Мигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек. За превеждането от Турция до София те плащали по 2000 евро всеки. Част от парите за „услугата“ били „превеждани“ по арабската система „Хавала“. Към Сърбия или Румъния мигрантите били транспортирани на малки групи от по 7 - 8 човека, където ги поемали местни каналджии. С постановления на прокурор от Специализирана прокуратура на четирима от участниците в групата бе наложено задържане до 72 часа. На 17 декември 2017 г. Специализираният наказателен съд уважи искането на прокуратурата за налагане на мярка „Задържане под стража“ и за четиримата. На другите двама обвинени са наложени парични гаранции. Предстои предявяване на обвиненията на седмия участник, след като бъде задържан.", "date": "2017.12.18", "title": "Неутрализираха кюрдски канал за мигранти през България към Западна Европа"}
{"url": "https://www.24chasa.bg/novini/article/6618742", "text": " Числата са достатъчно красноречиви – смазващ резултат в полза на тези, които не искат добив на природен газ в Добруджа. Това заяви в интервю за „Фокус“ омбудсманът Мая Манолова, която коментира резултатите от провелия се в Генерал Тошево местен референдум, на който близо 97% от гласувалите се обявиха против добива на газ. „Лично аз не съм изненадана. Очакван резултат, защото с моите експерти бяхме на място и разговаряхме с хората, а те са категорично против добиването на газ в Добруджа. Сега изразиха своето мнение и на референдума. Това, което трябва да се случи сега, е институциите да се съобразят с гласа на хората. Гражданите свършиха своята част от работата, на ход са институциите, които не трябва да позволяват това гражданско решение да бъде нарушено“, подчерта общественият защитник. Според Манолова хората не вярват на институциите и на доклада по ОВОС, който по време на нейното посещение в населеното място е бил в процедура обществено обсъждане. „Министерство на екологията, в резултат на нашата среща, настоя за допълнителни становища от всички отговорни институции – Министерство на енергетиката, РЗИ - Добрич, ВиК – Добрич, различни независими експерти, които да отговорят на притесненията на хората. Очакват се тези становища, но според мен чрез местния референдум суверенът се е произнесъл. Всички останали институции би следвало да се съобразят с неговия глас“, аргументира се омбудсманът.", "date": "2017.12.18", "title": "Манолова: Суверенът в Ген. Тошево се произнесе, институциите да чуят гласа му"}
{"url": "https://www.24chasa.bg/novini/article/6618755", "text": "Вицепремиерът и министър на външните работи Екатерина Захариева поздрави новия федерален министър за Европа, интеграция и външните работи на Република Австрия - д-р Карин Кнайсл, съобщиха от пресцентъра на Министерство на външните работи.  ,,С Вашия предшественик г-н Себастиян Курц, който положи днес клетва като Федерален канцлер, имахме отлични работни отношения. Уверена съм, че близкото сътрудничество между двете министерства ще продължи’’, подчертава вицепремиерът Екатерина Захариева в телеграмата си. ,,Поемайки Председателството на Съвета на ЕС през 2018 г., България и Австрия ще продължат да работят заедно за постигането на широк консенсус по ключовите теми, за реализирането на общите цели и за успешното развитие на европейския проект’’, добавя Захариева.", "date": "2017.12.18", "title": "Екатерина Захариева поздрави новия си австрийски колега"}
{"url": "https://www.24chasa.bg/novini/article/6618780", "text": "„В бюджета на Столична община за 2018 година има минимално увеличение на общинското участие във всяка една от дейностите, но като цяло можем да кажем, че това е поредният бюджет, който няма да реши нито един проблем на столицата. Това каза лидерът на БСП-София и председател на групата общински съветници от БСП в СОС Калоян Паргов по време на семинар на тема „Проект за бюджет на Столична община за 2018 година“, съобщиха от пресцентъра на БСП София. „Бюджетът е по-голям от миналата година и причината за това са по-високите трансфери заради повишаването на минималната работна заплата и осигурителните прагове\", заяви той. „Кажете ми - транспортът ли ще бъде уреден? Благоустройството, най-вече в крайните квартали, ли ще бъде решено? Всички училища и детски градини ли ще санираме, след като за поредна година образованието е приоритет?\", попита Калоян Паргов. „Имаме финансова рамка, от която софиянци няма да почувстват ефективност, така както ние от БСП настояваме\", заяви лидерът на столичните социалисти . „За тази цел би трябвало да има програмни политики, базирани на предварително съгласуване и обсъждане, както поискахме тази година от управляващите\", посочи Калоян Паргов. „Очевидно обаче това беше имитация, защото нарочната комисия не започна да работи по-рано, така че да обсъждаме конкретните проблеми и насоки. Това беше „прах в очите\" на опозицията“, каза още той. „В рамките на този бюджет не очаквам някаква качествена промяна в развитието на София, освен това, че ще се приближим повече до третия метродиаметър, за който са заложени над 300 милиона лева от европейските фондове. Критиките ни са градивни, а не са просто защото сме от БСП\", заяви Паргов. „На софиянци можем да кажем, особено на тези в крайните квартали, където живее 2/3 от населението, че ще продължават да газят в кал и да падат в дупки. Децата им ще продължават да играят в необезопасени пясъчници и градинки или изобщо ще липсват такива\", посочи Калоян Паргов. „Единственото място, където ще можем да се почувстваме европейци отново ще бъде идеалният център. Въпреки, че и той се задъхва от куп проблеми, най-вече с липсата на добра транспортно-комуникационна схема и буферни паркинги, които да извадят колите от центъра и да накарат хората да ходят пеша или с велосипеди\", обясни той. „В бюджета не виждаме целевите политики за борба с мръсния въздух, въпреки че ще приемем програма в скоро време\", заяви той. „Не виждам предизборното обещание, което Йорданка Фандъкова пое пред нас социалистите през 2015 година, че ще обърне повече внимание на крайните квартали и малките квартални улички, не само на основните артерии\", посочи лидерът на БСП-София. „В програмата за чистотата, която ще приемем, виждаме за поредна година, че от несправедливата такса смет, която си е втори имуществен данък, ще се събере повече, отколкото се харчи. Няма отговор къде конкретно отива този остатък, който достига до 15-20 млн. лева\", каза още Калоян Паргов.", "date": "2017.12.18", "title": "Паргов: В Бюджет 2018 на Столична община няма качествена промяна в развитието на София"}
{"url": "https://www.24chasa.bg/novini/article/6618957", "text": "Сирийският президент Башар Асад нарече \"предатели\" кюрдските милиции в Сирия, подкрепяни от САЩ, предаде Франс прес. \"Когато говорим за онези, които наричаме \"кюрди\", това не са просто кюрди. Всички, които работят за сметка на чужда страна, по-специално под американското командване, са предатели\", каза Асад. Сирийските кюрдски милиции, подкрепяни от САЩ, бяха на първа линия в борбата срещу ислямистите от организацията \"Ислямска държава\" в Сирия, припомня Франс прес. Асад каза още, че подкрепя всякаква роля на ООН в сирийските избори, стига тя да е свързана със сирийския суверенитет, предаде Ройтерс. Тези изявления Асад направи след среща с руския заместник-премиер Дмитрий Рогозин, която се състоя във военновъздушната база Хмеймим в Сирия, предаде БТА. След срещата Рогозин заяви, че Русия ще бъде единствената страна, която ще вземе участие във възстановяването на сирийските енергийни обекти. Той каза също, че Русия и Сирия ще създадат съвместна компания, която да разработва фосфатните залежи в Сирия. \"Сирийското ръководство би искало да си сътрудничи единствено с Русия във възстановяването на всички енергийни обекти на страната\", каза Рогозин. \"Господин президентът Башар Асад заяви днес, че Сирия няма желание да работи с други компании от страни, които са предали Сирия в определени моменти\", допълни той. Москва планира да използва освен това сирийските пристанища, за да внася руско зърно за Сирия, Ирак и други страни, допълва Ройтерс. Изявленията на Рогозин след срещата с Асад показват каква роля се надява да играе Москва в сирийската икономика, която пострада тежко от шестте години на война, отбелязва агенцията.", "date": "2017.12.18", "title": "Башар Асад: Кюрдските милиции, подкрепяни от САЩ, са \"предатели\""}
{"url": "https://www.24chasa.bg/novini/article/6618958", "text": "Парламентарната група на ГЕРБ дари 10 000 лева на благотворителната инициатива \"Българската Коледа\", съобщава пресцентърът на партията. Средствата са събрани от всички народни представители. Петнайсетото издание на благотворителната инициатива е посветено на спасения детски живот и цели да подпомогне грижите за продължително лечение и активна рехабилитация. Традиционно ГЕРБ прави финансови дарения и за строителство или ремонт на храмове в цялата страна, припомнят от ГЕРБ.", "date": "2017.12.18", "title": "ГЕРБ дари 10 000 лева на \"Българската Коледа\""}
{"url": "https://www.24chasa.bg/novini/article/6618982", "text": "РУ - Сливен издирва 48-годишния Динко Георгиев Господинов от град Кермен. Това съобщиха от ОДМВР - Сливен. За последно е видян около землището на село Самуилово. Той е среден ръст, дълга къдрава коса, слабо телосложение. Гражданите, които имат информация за издирваното лице, могат да се обърнат към най-близкото поделение на МВР или да се обадят на телефон 112.", "date": "2017.12.18", "title": "Полицията издирва 48-годишния Динко Георгиев Господинов от град Кермен"}
{"url": "https://www.24chasa.bg/novini/article/6618980", "text": "Районният съд в Асеновград осъди единадесетте обвиняеми за побоя над деца спортисти край язовир \"40 извора\" на 26 юни тази година. На петима от подсъдимите съдът наложи ефективни наказания от 8 месеца до година и 10 месеца \"лишаване от свобода\" при общ режим, останалите шестима получиха условни присъди, съобщи БТА. Срещу подсъдимите са повдигнати обвинения в хулиганство, извършено в съучастие, с особена дързост и цинизъм. По отношение на гражданския иск за пострадалото момче Тодор Тодоров, който бе за 40 000 лева, съдът постанови да бъде изплатена сумата от 8 000 лева. Паричните гаранции, наложени като мярка за неотклонение на част от побойниците, отпадат, реши още Асеновградския районен съд. Присъдите може да се обжалват в 15-дневен срок пред Окръжен съд-Пловдив.", "date": "2017.12.18", "title": "Пет ефективни и 6 условни присъди за пребитите деца до Асеновград"}
{"url": "https://www.24chasa.bg/novini/article/6619008", "text": " Малко след полунощ съпругата на президента Десислава Радева е клъвнала във фейсбук профила си шефа на парламентарната група на ГЕРБ Цветан Цветанов, заради  Цветанов коментира по този начин   с решението за мораториум върху някои иновативни молекули за лечение на рак.  Президентшата ползва откъс от \"Алиса в страната на чудесата\" за надеждата и клъвва Цветанов, пишейки, че наистина трябва да чете повече. Ето текста й: Президентшата е отправила и музикален поздрав с музика на норвежкия композитор Томас Бергерсен, продуцирана от неговата компания Two steps from Hell  -\"На две крачки от ада\", изпълнена от Sofia Session Orchestra.", "date": "2017.12.18", "title": "Президентшата клъвна Цветанов във фейсбук"}
{"url": "https://www.24chasa.bg/novini/article/6610064", "text": "Издателят на вестник \"24 часа\" - \"168 часа\" ЕООД, , съобщиха от Google. Digital News Initiative (DNI) e  \"Издателят на „24 часа”   - платформа за иновативна журналистика, която ще бъде използвана както от работещите в \"24 часа\", така и от всички журналисти от Медийна група България и от други медии, от обикновени потребители, които се регистрират в нея чрез профила си в Google или Facebook\", според координатора на проекта Станимир Въгленов, директор \"Онлайн проекти\" на Медийна група България. Платформата е съвкупност от функционалности за събиране на информация по дефинирани теми от потребителите и комбинирането й в краен дигитален продукт. „168 часа” ЕООД печели финансирането в партньорство със специализираната в дигитализация фирма „Димирома” с управител Роман Ангелов. С помощта на Smart24chasa потребителят ще може да създава нова тема, която след това да бъде достъпна за проучване и развиване, като всички потребители ще могат да я редактират, коментират и модерират. Цялата информация ще бъде категоризирана по източник: социални медии, собствен цифров архив на „24 часа”, източници на данни със свободен достъп, правителствени и частни сайтове, търговски и потребителски източници и др. През октомври 2015 г., като част от Digital News Initiative (DNI) - партньорство между Google и издателите на новини в Европа за подкрепа на висококачествена журналистика чрез технологии и иновации – бе стартиран иновационен фонд DNI с ресурс от 150 млн. евро. „Днес обявяваме получателите на четвъртия кръг от финансиране, като за 102 проекта в 26 европейски държави са предложени 20 428 091 евро за подкрепа на проекти за иновационни новини. Така общото финансиране до момента за инициативата нараства до 94 млн. евро.”, пише в съобщението в официалния блог на Google. В този четвърти кръг получихме 685 проекта от 29 държави. От проектите, финансирани днес, 47 са прототипи (проекти в начален етап, изискващи финансиране до 50 000 евро), 33 са средни проекти (изискващи финансиране до 300 000 евро), а 22 - големи проекти (изискващи до 1 милион евро от финансирането), уточняват от Google. „В предишния трети кръг, през юли, видяхме значително повишаване на интереса към проекти за проверка на фактите и борба с фалшивите новини. Тази тенденция продължава и в този кръг, особено при прототипите. В средните и големите категории насърчихме кандидатите да се съсредоточат върху монетизирането, което доведе до увеличаване на средните и големи проекти, целящи използването на машинно обучение за подобряване на съдържанието и превръщане на повече читатели в абонати.”, уточняват от Google. Като цяло, 21% от избраните проекти се съсредоточават върху създаването на нови бизнес модели, а 13% - за подобряване на откриването на съдържание чрез използване на персонализация. Около 37% от избраните проекти са в сътрудничество между организации с подобни цели. Други проекти включват работа по анализи, измерване на аудиторията и нови възможности за реклама.", "date": "2017.12.18", "title": "Google финансира със 100 хил. евро дигитален проект на \"24 часа\""}
{"url": "https://www.24chasa.bg/novini/article/6619028", "text": "Стотици полети от и до международното летище \"Хартсфийлд-Джаксън\" в Атланта, щата Джорджия, бяха отменени днес, ден след  , предаде ДПА. Над 400 планирани полета от и до Атланта са отменени днес, а 86 други са отложени, сочи услугата за проследяване на полети \"Флайт ауеър\", предаде БТА. Токът на летището спря в неделя сутринта, което според местно енергийно дружество е било причинено от авария на оборудване и последвал пожар в подземен обект. Електроподаването за основни дейности бе възобновено малко преди полунощ местно време. Дотогава социалните мрежи бяха залени от снимки и видеа на пътници, заседнали в самолетите, блокирани край тъмните терминали. Вчера бяха отменени над 1100 полета. Летищните власти раздадоха безплатно храна, вода и освободиха паркоместа от такси. Някои от извадилите лош късмет пътници успяха да намерят места в хотели, а градските власти осигуриха и възможности за настаняване в международни конгресен център \"Джорджия\". Авиокомпания Делта еърлайнс (Delta Air Lines), за която Атланта е най-важното летище, е засегната най-тежко. Вчера тя отмени 900 полета и 300 днес. Компанията предложи на клиентите си еднократна възможност да променят плановете си за пътуване при определени условия. Превозвачът изрази надежда разписанието му от и до Атланта да бъде възстановено до днес следобед (местно време). Летището \"Хартсфийлд-Джаксън\" обслужва 104 милиона пътници годишно и е най-натовареното в света от 1998 година, отбеляза по-рано Асошиейтед прес. Всеки ден през него преминават 275 000 пътници и кацат или излитат 2500 самолета.", "date": "2017.12.18", "title": "Стотици отменени полети от и до Атланта и днес"}
{"url": "https://www.24chasa.bg/novini/article/6619038", "text": "Втори магистрат за по-малко от седмица се оттегли от изслушване на съдебни доказателства в Малта срещу трима обвиняеми за убийството на блогърката Дафне Каруана Галиция, предаде Ройтерс, цитиран от БТА. Оттеглянето на магистратите застрашава започването на съдебни процедури срещу тримата мъже и подчертава преплетеността на обществения живот в Малта, най-малката държава в Европейския съюз, отбелязва агенцията. Една съдийка се оттегли от делото в четвъртък, след като адвокатите се оплакаха, че тя е познавала една от сестрите на Каруана Галиция и й е изпратила своите съболезнования след убийството на 16 октомври. Определената да я замести съдийка каза днес, че също се оттегля, защото блогърката е писала за нея и предполагаемите й връзки с правителството. След това по делото беше назначен нов магистрат и предварителното изслушване трябва да бъде подновено утре. Обвиненията срещу тримата мъже бяха повдигнати на 4 декември, а съдът трябва до 4 януари да изслуша доказателствата и да реши дали да свика процес. Обвиняемите отричат да са извършили нещо нередно. Те са известни на полицията и никога не са били обект на публикациите на борилата се с корупцията блогърка. Каруана Галиция беше убита от бомба, поставена в колата й.", "date": "2017.12.18", "title": "Втори магистрат се оттегли от делото за убийството на малтийската журналистка"}
