{"url": "https://www.24chasa.bg/novini/article/7640872", "text": "Над 625 милиона мегаватчаса електроенергия е произвела Първа атомна за 45 години, в момента в централата работят 3700 човека. Това е част от визитката на единствената българска атомна централа. “Спестените въглеродни емисии за целия период от пуска на реакторите са над 743 млн. тона”, обяви изпълнителният директор Наско Михов на тържеството по повод годишнината на АЕЦ “Козлодуй”. Ръководството на централата бе поканило стотици служители и гости за юбилея, а водещи на събитието в Дома на енергетика бяха актьорите Яна Маринова и Юлиан Вергов. “АЕЦ “Козлодуй” е стожерът на българската енергетика, която произвежда чиста енергия на достъпни цени”, заяви министърът на енергетиката Теменужка Петкова, която прие почетен плакет по повод годишнината за приноса на Министерството на енергетиката. Тя подчерта, че централата 45 години гарантира енергийната сигурност не само на страната, но и на региона. каза още Петкова (те имат живот още 30 г.). И отбеляза, че преди две години пети блок е получил лицензия за експлоатация от Агенцията по ядрено регулиране за още 10 години. ( )   По думите на енергийния министър до броени дни такава лицензия трябва да получи и шести блок на централата. Петкова подчерта, че ядрената енергетика има бъдеще в България и правителството продължава да работи за нейното развитие. Тържеството продължи с връчване на почетни плакети за ръководители на централата, работници, служители и партньори на АЕЦ “Козлодуй” със заслуги за изграждането и експлотацията на първата българска атомна централа. Първата награда бе за и още продължаващ да работи там. Отличия получиха и всички бивши директори на АЕЦ “Козлодуй” през годините. Те споделиха спомените и вижданията си за бъдещето на атомната енергетика у нас. За бившия шеф на АЕЦ “Козлодуй” и сегашен зам. изпълнителен директор Александър Николов е напълно ясно, че България трябва да строи нови ядрени мощности, защото те ще бъдат и в бъдеще източник на най-чистата и достъпна енергия. За родения в Белене Николов е без значение дали нови мощности ще бъдат инсталирани в родния му град, или в Козлодуй. Близо 33 г. от живота на Николов са свързани с централата. В гимназията искал да стане лекар, но в казармата бързо се отказал от тази идея и станал енергетик. “Започнах работа в АЕЦ “Козлодуй” в далечната 1986-а като стажант-студент, а през 1987-а след дипломирането се готвих за стаж за инженер-оператор”, разказа още Николов.   Днес текучеството на работници и служители е незначително. За шефа на централата Наско Михов най-важното за всеки работещ е да усъвършенства уменията и знанията си. За младите специалисти пък е от значение да осъществят приемствеността от хората, натрупали дългогодишен опит в централата. “Приемствеността в професията е значима за нас”, смята и младият специалист Даниел Василев, началник на смяна в централата. Според него дейностите в АЕЦ са много специфични и Специални отличия получиха и представители на “Росатом” и други руски партньори на АЕЦ “Козлодуй” с принос в изграждането ѝ, както и сега за удължаване на експлоатационния срок на мощностите. С овации препълнената зала в Дома на енергетика в Козлодуй посрещна представянето на клипа, създаден за 45-годишнината на АЕЦ. В него ръководители и специалисти от централата пеят и танцуват, представяйки достиженията на дружеството. Този клип предизвика и доста негативни коментари в публичната мрежа в дните преди тържеството, но според хората от централата това е чудесен начин да се представи човешкото лице на най-мощното ни енергийно дружество. Тържеството завърши с концерт на група Б.Т.Р. и изпълнения на солиста на “Юрая Хийп” Джон Лоутън.", "date": "2019.09.05", "title": "За 45 г. АЕЦ \"Козлодуй\" произведе над 625 млн. мегаватчаса ток, спести 743 млн. тона емисии (Обзор)"}
{"url": "https://www.24chasa.bg/novini/article/7640713", "text": "Задържането на руски граждани по искане на Вашингтон е много лоша практика, която възпрепятства развитието на двустранните отношения между страните. Това мнение изрази руският президент Владимир Путин на среща по време на Източния икономически форум във Владивосток, пише вестник “Российская газета“. „Това е много лоша практика, тя усложнява нашите междудържавни отношения“, каза Путин, коментирайки въпроса за случаите на задържане на руснаци в чужбина по инициатива на правоохранителните органи на САЩ, предава  . „Говоря не на шега, без ирония. Най-често не виждаме причината за недружелюбните постъпки от този род.\", добави Путин. Руският лидер подчерта, че Москва очаква сътрудничество от други страни в случай на задържания, свързани с престъпни деяния, и предложи да се подпишат съответните междудържавни документи, които ясно да посочват как да се действа в такива случаи. \"Впрочем, някои от тези документи съществуват, но всъщност те не работят\", добави президентът. Трябва да се отбележи, че според статистиката, само през миналата година 40 руснаци са били арестувани в чужбина по инициатива на Вашингтон. По-рано стана известно, че по искане на Белия дом, в Неапол е бил задържан Александър Коршунов, заподозрян в икономическо разузнаване. Руското посолство отбеляза, че правят всичко възможно, за да върнат Коршунов обратно в Русия.", "date": "2019.09.05", "title": "Путин: Задържането на руснаци по искане на САЩ е много лоша практика"}
{"url": "https://www.24chasa.bg/novini/article/7640723", "text": "Американските акции поскъпват рязко в началото на днешната търговия на Уолстрийт след новината за подновяване на търговските преговори между САЩ и Китай в началото на октомври, което поднови надеждите за прогрес в едногодишния търговски конфликт между двете най-големи икономики в света, съобщи  В подкрепа за задълбочаващия се инвеститорски риск-апетит е и поредицата солидни икономически данни от САЩ, които сякаш парират опасения за надвиснала рецесия. Според ADP частният сектор в САЩ успя да генерира цели 195 хил. нови работни места през август, докато последно проучване на ISM отчете рязко подобрение на бизнес активността в сфера на услугите през миналия месец, след като през юли тя отслабна до тригодишно дъно. Индексът DJIA нараства с близо 450 пункта (повишение с 1,65%), широкият индекс S&P500 - с 1,35% и технологичният индекс Nasdaq Composite - с 1,7%, както и трите основни фондови индекса на Уолстрийт се търгуват в 5-седмични върхове (най-високи от 1-ви август насам). Добро повишение отбелязва и доходността на американските държавни облигации, което също допринася за силното възходящо движение на пазара на акции на Уолстрийт за втора поредна сесия на търговия. Доходността на 10-годишните книжа на САЩ се увеличава с цели 11 базисни пункта към 1,580%, отскачайки рязко от вчерашното тригодишно дъно около 1,456%. Подновените надежди за скорошно разрешаване на търговската война между Вашингтон и Пекин чрез постигане дори на частична сделка се отразяват особено позитивно на технологичните акции, като технологичният сектор е и най-солидно представящия се от 11-те подсектори на S&P500, нараствайки с 1,8%. Акциите на Apple поскъпват с над 2%, докато Philadelphia Semiconductor index, който включва компаниите за производство на микрочипове и процесори (за полупроводникова техника) нараства с цели 3,5%.", "date": "2019.09.05", "title": "US акциите рязко поскъпват след новината за търговските преговори на САЩ и Китай"}
{"url": "https://www.24chasa.bg/novini/article/7640738", "text": "„Каквито и да са били първоначалните замисли, отдавна е видно, че Механизмът за сътрудничество и проверка е неработещ.“ Това подчерта ръководителят на Делегацията на българските социалисти в ЕП Петър Витанов по време на изслушване на Франс Тимерманс, първи зам.-председател на ЕК в Комисията по граждански свободи, правосъдие и вътрешни работи на ЕП. Основната тема на дискусията бе засилването на правовата държава в ЕС. „Какви отражения ще има евентуален годишен преглед на върховенството на закона в целия ЕС върху докладите за България и Румъния в рамките на механизма? Идва ли краят на мониторинга за България и Румъния в този му вид?“, попита Витанов. Тимерманс посочи, че МСП е специален инструмент, създаден при влизането на България и Румъния в ЕС за да им помогне да изпълнят определени критерии, които към онзи момент те не са изпълнявали. Тези критерии са обективни и Механизмът следва да приключи едва тогава, когато те бъдат изпълнени, допълни той. Заместник-председателят заяви, че нито една държава не може да счита, че е недостижима за подобен мониторинг и личното му желание е докладите за България и Румъния да бъдат включени в бъдещия годишен преглед за върховенството на закона, обхващащ всичките 27 държави-членки. Въпросът на Витанов бе по повод Съобщение на ЕК от юли 2019 г., което предлага Комисията да изготвя годишен доклад за върховенството на закона, който да обхваща всички държави членки. Тогава подобен въпрос той отправи и към комисаря по правосъдие, потребители и равнопоставеност между половете Вера Юрова. Тя потвърди официалната позиция на ЕК, че амбицията е МСП да приключи преди края на мандата на тази Комисия, само при изпълнение на отправените препоръки. Елена Йончева, член на Групата на социалистите в ЕП напомни на комисар Франс Тимерманс, че силата на Европейския съюз се измерва по това как се справят с проблемите си най-слабите и изоставащи страни-членки. „България е на последно място в ЕС и по свобода на медиите и тази негативна тенденция се задълбочава с всяка една година. Вие казахте преди малко, че независими медии не може да има, ако не се спазва върховенството на закона!“, заяви Йончева на Тимерманс. Евродепутатката отбеляза още, че по отношение на България Европейската комисия неведнъж е констатирала липсата на ефективна съдебна система и корупция по високите етажи на властта. Докато Комисията констатира, проблемите в България се задълбочават. Изгражда се една авторитарна власт, която поставя под свой контрол както съдебната система, така и медиите. Въпреки препоръките на Европейската и Венецианската комисии, в България все още липсва независим надзор на прокуратурата, наблегна Елена Йончева.", "date": "2019.09.05", "title": "Петър Витанов към Франс Тимерманс: Механизмът за сътрудничество и проверка не работи"}
{"url": "https://www.24chasa.bg/novini/article/7640761", "text": "Съединените щати днес забраниха на излежаващия присъда за корупция бивш лидер на румънската Социалдемократическа партия Ливиу Драгня и на неговите деца да влизат в страната, предаде Ройтерс. \"Днешното решение изпраща силен сигнал, че Съединените щати са ангажирани с борбата срещу корупцията и подкрепят правовата държава в Румъния\", заяви в изявление Държавният департамент, предава БТА. Департаментът посочи, че законите на САЩ забраняват достъп до страната на всеки чуждестранен официален представител, който е замесен в корупционни деяния, както и на членовете на семейството му. Драгня, който беше и председател на долната камара на парламента, беше признат за виновен за фиктивното назначаване на две жени в държавната агенция за защита на детето, които всъщност работели за неговата партия. Върховният касационен съд на Румъния потвърди присъдата на Драгня от три години и половина затвор през май, след като той обжалва решението на първа инстанция миналата година. САЩ също така забраняват влизането в страната на сина на Драгня Валентин Щефан и на дъщеря му Мария Александра, посочва Франс прес. По-рано 56-годишният Драгня беше осъден условно за фалшифициране на избори, което му попречи да стане премиер на страната.", "date": "2019.09.05", "title": "САЩ наложиха санкции на Ливиу Драгня, няма да пускат него и близките му в страната"}
{"url": "https://www.24chasa.bg/novini/article/7640765", "text": "Ураганът Дориан отново отслабна до втора категория и ветровете му са със скорост 175 километра в час, предаде Франс прес, като се позова на американския Национален център за ураганите в Маями. Окото на стихията вече е на 80 километра от град Чарлстън в щата Южна Каролина, предава БТА.                                                                                                                                                                                                                                                                                                                       ", "date": "2019.09.05", "title": "Ураганът Дориан отново отслабна и се доближава до Чарлстън, Южна Каролина"}
{"url": "https://www.24chasa.bg/novini/article/7640768", "text": "Вече няма бедстващи семейства след пожара в жилищен блок в Бухово. Както беше обещано по-рано през деня, хората, които заявиха, че нямат къде да отидат, получиха временни общински жилища, съобщи  Двама възрастни са настанени в кризисния център в Люлин, а 3-те семейства, които заявиха, че искат помощ, в момента се настаняват в общински жилища в различни квартали на София. Кметът Йорданка Фандъкова ще поиска да бъде отпусната финансова помощ за всички пострадали на първата сесия на общинския съвет. От дирекция „Социално подпомагане\" помагат хората да получат помощ от 375 лева. До дни парите ще бъдат изплатени, а преди първия учебен ден 7-те деца в блока ще получат и допълнителни средства.", "date": "2019.09.05", "title": "Настаняват пострадалите от пожара в Бухово във временни общински жилища"}
{"url": "https://www.24chasa.bg/novini/article/7640780", "text": "Прокуратурата ще прави допълнително разследване за престъпната дейност на Димитър Желязков-Митьо Очите след като и Апелативният специализиран наказателен съд реши да върне делото. Причината са разминавания в сумите, които изнудваните но бандата му са давали, както и процедурата по екстрадирането му от Турция, където беше заловен след издирване. Един от изнудваните бизнесмени например дал 16 000 лв. на групата на Митьо Очите след психологически тормоз, който му оказвали, а щетата за фирмата му била записана като 21 460 лв. Според съда не е ясно и как насочване на пистолет в главата, удар и закана към собственичка на погребална агенция през март 2014 г. довели до още 5 престъпни прояви до февруари 2017 г. Какт остана ясно и на първата инстаниция, Турция е екстрадирала Митьо Очите да бъде съден по 5 обвинения, но после към тях бяха добавени още 4. Втората инстанция не е съгласна с първата, че делото трябва да се доразследва и за периода, когато общинският съветник Пейко Янков се е включил в престъпната група на Очите. Наследникът на убития през 2009 г. Димитър Янков и Митьо Очите изнудвали съдружниците му, за да се откажат от дяловете си в общите им фирми. За разлика от Пейко Янков, който е на свобода и работи като общински съветник, Димитър Желязков е в ареста. Редовно обаче ходи в различни болници за лечение и консултации. В последните два месеца е посещавал очен лекар, заради проблеми със зрението и неврохирург във ВМА.", "date": "2019.09.05", "title": "Нов обвинителен акт за Митьо Очите, разминавали се суми, с които са ощетени изнудваните"}
{"url": "https://www.24chasa.bg/novini/article/7640791", "text": "Петролните фючърси нараства с около и над 2% към най-високи нива от началото на август, намирайки подкрепа от данни, показващи по-силно от очакваното намаляване на складовите запаси на суров петрол в САЩ, предава  . Според Енергийната информационна администрация (EIA) складовите запаси на суров петрол са спаднали с 4,8 млн. барела през седмицата до 30-и август, докато очакванията на финансовите пазари бяха за тяхно понижение с 3,0 млн. барела, а само ден по-рано Американският петролен институт (API) отчете тяхно увеличение с 401 хил. барела. Според данните на EIA има и спад с 2,4 млн. барела на складовите наличности на бензин, както и с 2,5 млн. барела на запасите на дестилатни петролни продукти. Подкрепа за днешното силно поскъпване на петрола оказва и подновеният инвеститорски риск-апетит на капиталовите пазари като цяло в резултат на новината за подновяване на търговските преговори между САЩ и Китай в началото на октомври и на по-силните данни за новите работни места, разкрити от американския частен сектор през август и на солидното подобрение на бизнес активността в американския сектор на услугите. Всичко това намалява опасенията за предстояща глобална рецесия и в частност рецесия в САЩ, която би довела до рязко намаляване на потреблението на петрол. Фючърсите на петрола брент с доставка през ноември поскъпват с 2,24% обратно над 62,0 долара за барел, а тези на американския лек суров петрол с доставка през октомври - с 2,03% към 57,50 долара за барел. По този начин и двата типа петролните фючърси вече се търгуват в най-високи нива от 1-ви август насам.", "date": "2019.09.05", "title": "Петролът поскъпва с 2%"}
{"url": "https://www.24chasa.bg/novini/article/7640788", "text": "Научният директор на Руското военно-историческо дружество Михаил Мяхков изрази недоумението си от   в обширно интервю за държавния новинарски канал „Русия 24“, цитирано от  Според него действията на София се вписват в една обща тенденция за изопачаване на историята, която цели да омаловажи ролята на Съветския съюз в разгрома на нацистка Германия. Мяхков прогнозира, че тази тенденция ще се усилва в някои европейските държави с наближаването на 75-ата годишнина от края на Втората световна война: „Мисля, че днес широката общественост в България и учените просто трябва да погледнат на света със собствените си очи. Не с очите на онези хора, които ни гледат отвъд океана, а със собствените си. Да си припомнят историята, да прочетат книги и документи“, каза той. Мяхков посочи още, че у нас се пренебрегва участието в освобождаването на Европа от нацизма на сформираната след 9 септември 1944 г. Българска народна армия. „Нарочно не говорят за това. Ще се постараят да не го напишат и в учебниците, за да зомбират населението си. За да може това население да гледа на Русия през оптически мерник. А това е изгодно на Съединените щати“, смята той. Изострянето на тона между Москва и София съвпада с подготовката на посещението в Русия на министъра на външните работи Екатерина Захариева. Очаква се тя да пристигне в Москва през октомври по покана на руския си колега Сергей Лавров.", "date": "2019.09.05", "title": "Руски военен историк ни учи: Не зомбирайте населението си"}
{"url": "https://www.24chasa.bg/novini/article/7640811", "text": "Румънският президент Клаус Йоханис заяви днес, че категорично отхвърля предложенията на премиера Виорика Дънчила за назначаването на трима временни министри на мястото на освободените от бившите коалиционни партньори от АЛДЕ постове, предаде Медиафакс, цитирана от БТА. Министър-председателката предложи за временен министър на енергетиката настоящия министър на икономиката Никулае Бъдълъу, за министър на околната среда - министъра на водите и горите Йоан Денеш, а за министър, отговарящ за връзките с парламента - Щефан-Раду Опря, който е министър на бизнеса, търговията и предприемачеството. Тримата досегашни ръководители на тези министерства - Антон Антон (на енергетиката), Грациела Гаврилеску (на околната среда) и Виорел Илие (за връзките с парламента) решиха да се оттеглят в края на август, след като ръководството на Алианса на либералите и демократите (АЛДЕ) обяви, че напуска управляващата коалиция. \"Кризата, в която се намираме, е предизвикана от Социалдемократическата партия (СДП) чрез безотговорното й поведение спрямо управлението на Румъния. Тази криза върви към задълбочаване и към все по-сериозни последствия, които ще бъдат усетени от всички граждани\", заяви Йоханис. Той подчерта, че настоящото правителство е сменило политическия си състав, а при тези обстоятелства конституцията предвижда \"недвусмислено какво трябва да направи премиерът\". Държавният глава добави, че е задължение на премиера Виорика Дънчила да отиде \"спешно\" в парламента, за да получи вот на доверие. \"Сега правителството няма никаква политическа легитимост и това обяснява страха на премиера да се яви пред законодателния орган. Решението не е да се удължава кризата чрез всякакви закърпвания, като назначаване на временни министри, а да се реши ситуацията възможно най-скоро в парламента\", изтъкна Йоханис. \"Смешно е да обвиняваш, че не те оставят да управляваш, когато една проста равносметка показва, че само за две години и половина си сменил три правителства и, внимание - 80 министри!\", подчерта още президентът. По думите му правителството на социалдемократите е загубило легитимността си още на 26 май, когато румънците го санкционираха, гласувайки за опозицията на евроизборите. \"СДП рискува да доведе Румъния до блокаж, който може да се трансформира включително в забавяне на плащането на пенсиите и заплатите\", предупреди още държавният глава.", "date": "2019.09.05", "title": "Йоханис отхвърли предложенията на Дънчила за временни министри"}
{"url": "https://www.24chasa.bg/novini/article/7640686", "text": "В момента по наредба може да се гледат до 5 свине тип заден двор. Дори тази бройка ще свалим на 3, и то само свине за угояване. Не може всяко лично стопанство да е станало и за развъдна дейност, защото повишава риска от разпространение на чумата. Целта на повишаването на нивата на биосигурността е намаление на епизоотичния риск. Това заяви земеделският министър Десислава Танева в кулоарите на парламента след изслушването пред депутатите за ситуацията с африканската чума по свинете. Министърката обясни, че се работи по подмерки за финансиране на биосигурността. Очакванията са те да бъдат пуснати в края на годината и тепърва предстои да се изчисли какво може да е финансирането. От него ще могат да се възползват и засегнатите от чумата по дребните преживни животни, която беше през 2018-а. Танева уточни, че ще се водят разговори с Еврокомисията за финансиране на репопулация на домашни свине. И обясни, че по правила не би трябвало да се разреши, защото условието е да има налице по-големи щети за популацията, а нашата е около 20%. Тя подчерта, че пикът на заболяването е летният сезон и е важно следващото лято всяка свиня у нас да се отглежда в мерки за биосигурност. Танева акцентира, че е било важно разбирането, проявено от хората да се разделят с животните си, за да се избегне разпространение на болестта. В момента има 1 огнище в Голямо Враново, в което продължава унищожаването на още 1000 свине майки и 3600 подрастващи и в понеделник то ще приключи. Досега са общо 35 регистрираните огнища със 131 хил. засегнати животни. При тип домашни свине са 33 - в индустриални ферми са 7, във фамилни ферми са 3 и в лични стопанства са 23. Другите 2 огнища са при тип източнобалканска свиня. Танева уточни, че досега 7430 са подадените заявления, в 90 общини и 562 населени места са получили подпомагане на обща стойност 2,2 млн. лв. По време на заседанието в четвъртък депутатите приеха и промени в Закона за лова и опазването на дивеча. С него се разширяват правомощията на земеделския министър. В случай на чума той ще може да променя срокове за ловуване и да регулира числеността на дивечовите запаси при дива свиня. Промените, приети на първо четене, са внесени от Александър Сабанов от “Обединени патриоти”.", "date": "2019.09.05", "title": "До 3 прасета в двора, и само за лични нужди (Обзор)"}
{"url": "https://www.24chasa.bg/novini/article/7640860", "text": "Кристалина Георгиева, която е номинирана от Европейския съюз за шеф на Международния валутен фонд е в София, се разбра от профила й във Фейсбук. \"Продуктивни срещи с премиера Бойко Борисов, министъра на външните работи Eкатерина Захариева, министъра на финансите Владислав Горанов и управителя на БНБ Димитър Радев, с които обсъдихме приоритетите ми като кандидат за управляващ директор на Международния валутен фонд. Благодаря за подкрепата!\", написа тя.", "date": "2019.09.05", "title": "Кристалина Георгиева обсъжда с Борисов в София приоритетите си като бъдещ шеф на МВФ"}
{"url": "https://www.24chasa.bg/novini/article/7640884", "text": "Специалният американски пратеник за Близкия изток Джейсън Грийнблат обяви, че ще подаде оставка, предаде Франс прес. Той ще се оттегли от поста след представянето на дългоочаквания план за мир в Близкия изток, предава БТА. Грийнблат заяви, че за него е било чест да работи в Белия дом. Президентът Доналд Тръмп му благодари с туит, като изтъкна колко \"самоотвержено е работил за Израел и търсенето на мир между Израел и палестинците\", предаде Асошиейтед прес. От туита на Тръмп става ясно, че Грийнблат ще работи в частния сектор. На Грийнблат бе възложено да изработи план за мир между Израел и палестинците. Белият дом обяви, че документът е готов, но няма да бъде оповестен преди израелските парламентарни избори, насрочени за 17 септември. Оставката на Грийнблат засилва съмненията в бъдещето на плана, който вече е критикуван от палестинските ръководители.", "date": "2019.09.05", "title": "Специалният пратеник на САЩ за Близкия изток Джейсън Грийнблат подава оставка"}
{"url": "https://www.24chasa.bg/novini/article/7640887", "text": "Мръсни снимки на приятелката на кандидата за кмет на София на \"Демократична България\" арх. Борислав Игнатов, публикувани от агенция ПИК, предизвикаха масово възмущение в социалните мрежи. Включиха се и политици от всички бои. \"Не приемам опитите чрез публикуването на лични снимки на едно момиче да се уязви кандидат за кмет на София. С подобни похвати се прекрачват граници, които досега не са били преминавани. Не приемам такъв тип действия и категорично ги осъждам\", написа и премиерът и лидер на ГЕРБ Бойко Борисов. \"Има граници, които не могат НИКОГА да бъдат прекрачвани – това са границите на човешкото достойнство. Опитът да се уязви един от кандидатите за кмет на София по такъв отвратителен начин, е не само недостойно, то убива смисъла от всичко, което правим. Казвам го като човек и жена! Изборите идват и заминават, но трябва да останем човеци!\" Това написа в профила си кметицата на София Йорданка Фандъкова, която е кандидат за четвърти мандат. \"В една кампания трябва да се уважава не само достойнството на всеки кандидат, но да не се посяга на достойнството на неговите близки, каза Фандъкова пред \"24 часа\", който я потърси след емоционалния й пост. Успях в годините, в които съм в политиката да запазя семейството си извън медийното любопитство. Изборите идват и свършват, но след тях ние продължаваме да бъдем най-ценни за близките си.\" \"Битката за кметското място в София е жестока, но тя трябва да се води САМО и единствено в полето на аргументите, идеите и решенията! Никога няма да приема нечестната игра, ударите под кръста и унижението на човешкото достойнство. Вярвам, че съществува справедливост и съм напълно убеден, че рано или късно тези подобия на хора, които живеят, за да мразят, ще получат това, което заслужават!\" Това бе реакцията на кандидата за кмет на София от \"Спаси София\" Борис Бонев. Крум Зарков, член на ИБ на БСП и зам.-председател на парламентарната група също се възмути, подозирайки политически опоненти: \"Намирам за абсолютно дъно, за нетърпима мерзост, за най-долнопробно поведение, да атакуваш политическия си опонент с личните снимки на негови близки. Нито секунда няма да търпя в листата си споделящите подобни публикации, а всеки тиражиращ ги тук или в живия живот заслужава единствено презрение. На потърпевшите декларирам цялото си съчувствие и солидарност.\"", "date": "2019.09.05", "title": "Фандъкова, Борисов, Зарков след гнусни снимки: Има граници, които не се прекрачват!"}
{"url": "https://www.24chasa.bg/novini/article/7640910", "text": "Срещи с ръководители в три генерални дирекции на Европейската комисия проведе министърът на туризма Николина Ангелкова по време на работно си посещение в Брюксел. Това съобщиха от пресцентъра на Министерството на туризма. Тя разговаря с Герт Ян Коопман, генерален директор на ГД „Бюджет“, Карлес Естева Мосо, заместник генерален директор на ГД „Конкуренция“ и Нормунд Попенс, заместник генерален директор на ГД „Регионална и селищна политика“. Имаме идея за разработване на 9 интегрирани туристически проекта, които да бъдат предложени за финансиране в следващия програмен период, заяви министър Ангелкова при срещата си с Нормунд Попенс, заместник генерален директор на ГД „Регионална и селищна политика“. В бюджета на еврофондовете 2021-2027 е заложена възможност за отпускане на средства, които да допринесат за развитието на сектора. Туристическите атракции и културният туризъм свързват много държави, заяви българският министър, отбелязвайки, че туризмът е хоризонтална политика и зависи от много други сегменти. България се развива много добре като туристическа дестинация. Секторът е основен фактор за развитие на една страна, което оказва влияние и за напредъка на целия регион, коментира заместник генералният директор на ГД „Регионална и селищна политика“. Развитието на културния туризъм има ключово значение за напредъка на сектора и е важно да покажете как го менажирате, добави Нормунд Попенс. Двамата коментираха, че добър ефект се постига с разработването на различни видове туризъм. Министър Ангелкова обясни, че България предлага много голяма палитра от продукти, с които привличаме посетители в четири сезона. Един от проектите, които разработихме през миналата година са 12 винено-кулинарни дестинации, които включват традиционни храни и вино за всеки от регионите в страната, както и местните забележителности, информира министърът. По този начин популяризираме богатствата на районите и насърчаваме пътуванията към вътрешността на страната. Значителна част от регионите ни се развиват именно благодарение на туризма, каза министър Ангелкова пред Герт Ян Коопман, генерален директор на ГД „Бюджет“ и илюстрира това с община Велинград, обявена за „СПА- столица на Балканите“. Велинград използва огромния ресурс от минерални води на територията си и именно утвърждаването ѝ като туристическа дестинация е водещ фактор за създаването на силна местна икономика. Министърът посочи още, че с проектите, по които работим, се надяваме в следващия програмен период да насочим още повече фокуса на Европейската комисия към туризма. Поздравявам Ви за усилията, които полагате, за устойчивото развитие на сектора, каза Герт Ян Коопман. И коментира, че икономическия напредък на регионите безспорно влияе на напредъка на Общността. Министерството на туризма работи по механизъм чрез насочена реклама към отделните пазари да се стимулира организирания туризъм, заяви министърът пред Карлес Естева Мосо, заместник генерален директор на ГД „Конкуренция“. Целта на проекта е да се привлекат повече посетители в крилата на сезона за месеците май, юни и септември. Идеята е той да действа пилотно първо за Черноморието.", "date": "2019.09.05", "title": "Ангелкова на срещи в три генерални дирекции на Европейската комисия"}
{"url": "https://www.24chasa.bg/novini/article/7640567", "text": "В Турция се работи по проект, който ще постави под прожекторите принудителното изселване на българската турска общност през 80-те години на миналия век чрез създаване на визуален архив на цялото изпитание, съобщи  . Асоциацията за култура и солидарност на Балканските турци и държавното Председателство на турците в чужбина и сродните общности (YTB) работят по проект, който ще постави под прожекторите принудителното изселване на българската турска общност през 80-те години чрез създаване на визуален архив на цялото изпитание. Организаторите ще събират документи, снимки, видеоклипове, дневници и акаунти на жертвите преди 30-ата годишнина от инцидента, при който бяха изселени около 350 000 души. Зам.-председателят на Асоциацията за култура и солидарност на Балканските турци и координатор на проекта Айхан Оран казва, че искат да запазят спомените за изселването живи. Събраните материали се качват на уебсайта за принудителна миграция от 1989 г. “Отдавна мислим как да разкажем на света историята на страданието на тези хора. Решихме да създадем уебсайт на английски, български и турски. Качваме всичко за насилствената миграция – от мемоари на жертви до писма, снимки и дневници”. “Хората, пострадали от това зло, искат гласовете им да бъдат чути”, каза Оран пред Анадолската агенция. По-късно този месец в Коджаели в Северозападна Турция ще се проведе възпоменателно събитие, а учени ще обсъдят фактите за изселването. На събитието също така ще бъдат прожектирани документални филми и ще се проведе изложба. Очевидци на изселването също ще разкажат от първа ръка за своите страдания.", "date": "2019.09.05", "title": "Турция ще разкаже за принудителното изселване на българските мюсюлмани"}
{"url": "https://www.24chasa.bg/novini/article/7640576", "text": "\"Получихме подписката на жителите на село Сотиря за забрана на съкратеното производство и намаляване на присъдата при тежки престъпления. Днес се срещнахме с тях. Представихме им внесения от нас закон, според който при тежки телесни повреди и смърт не може да има съкратено производство и намаляване на присъдата при самопризнания\". Това се казва в позиция на лидерът на БСП Корнелия Нинова, съобщиха от пресцентъра на партията. Пътувайки сега обратно към София, разбирам, че ГЕРБ внесли също закон, който допуска намаляване на присъдата, но не с 1/3, а с 1/5, по преценка на съда. И го правят като АЛТЕРНАТИВЕН на другите, внесени предложения. Спрете се. Осъзнайте се. Пак ли на инат? Зверски убито дете. С другото - блудствано. Хвърлете партийната дреха. Тук няма място меренето на партийни алтернативи. А преди да гласувате \"партийно\" посетете дома на убитото детенце. Сигурна съм, че пред тази мъка ще забравите от коя партия сте.", "date": "2019.09.05", "title": "Нинова посетила Сотиря: Пред мъката на хората нямат място партийните алтернативи"}
{"url": "https://www.24chasa.bg/novini/article/7640588", "text": "От компанията провеждат разследване, което да установи кой е събрал и компрометирал информацията, пише Би Би Си, цитирана от  Базата данни е била открита в незащитен уеб сървър, като дори не е била изискана и парола за достъп. Според информацията Фейсбук няма общо с изтичането на личните данни. Новинарският уебсайт „ТекКрънч” се е свързал с компанията, която притежава сървъра, след което базата данни е била свалена от онлайн пространството. През април 2018 г. социалната мрежа спря функция, която позволяваше на потребителите да търсят хора чрез мобилните номера. От Фейсбук заявиха, че докато е била активна, хакери са злоупотребили с услугата и са въвели милиони телефонни номера, за да открият собственика им. От компанията, собственост на Марк Зукърбърг, подчертаха, че всеки, който не е сменил настройките си на поверителност, след като е добавил телефонния си номер, може да бъде жертва на неправомерната атака.", "date": "2019.09.05", "title": "Фейсбук потвърди изтичането на 200 млн. телефонни номера"}
{"url": "https://www.24chasa.bg/novini/article/7640615", "text": "Археолози попаднаха на животински кости и сечива от каменната епоха на обект в района на Красноярск, предадоха ТАСС и БТА. Сред многобройните находки е череп на пещерен лъв, заяви Егор Филатов от екипа. Обектът датира от палеолита, а находките са на 20 000 - 30 000 години. \"Става въпрос най-вече за кости на коне, северен елен, благороден елен, антилопа, бизон - поясни Филатов. - Сред находките е и череп на пещерен лъв. В момента черепът се изследва в лаборатория.\" Специалистът отбеляза, че подобни находки се откриват изключително рядко в Сибир и Русия. На обекта са открити също много сечива. \"Там древни хора са обработвали животински скелети и извличали костен мозък\", допълни археологът. Пещерните лъвове - най-едрите представители на семейство котки, са отдавна изчезнал вид, който е обитавал днешната територия на Европа и Сибир през късния плейстоцен. ", "date": "2019.09.05", "title": "Археолози откриха череп на пещерен лъв\nв Русия"}
{"url": "https://www.24chasa.bg/novini/article/7640634", "text": "11-то място сред общо 64 държави - тази година България се представя много добре в изследването „Expat Insider 2019\" на компанията „InterNations\", която поддържа социална мрежа за хора, работещи в чужбина. От компанията твърдят, че това е едно от най-мащабните допитвания за живота и работата в чужбина. Анкетирани са били 20 000 души в 64 страни, сред които и България. Миналата година страната бе включена за първи път в изследването. Тогава тя се нареди на 21-ва позиция - с десет места по-надолу в сравнение с тазгодишната класация, предаде  . Предимствата на България Изследването се съсредоточава върху такива аспекти като качеството на живот, привикване към страната, работа, семеен живот, разходи и лични финанси. По един от показателите (разходи за живот) България изпреварва всички останали изследвани страни, а по удовлетвореност от личните финанси е поставена на трето място. По показателя качество на живот България се класира по средата - 31-во място. Основната причина за изкачването на България в тази класация е удовлетвореността на анкетираните от личните им финанси, отбелязват авторите на изследването. 79% от запитаните са посочили, че като цяло са много доволни от финансовото си положение (при 64% средна стойност за всички изследвани държави). И още данни: 70 на сто от анкетираните в България чужденци са заявили, че техните доходи са повече от достатъчни за посрещане на разходите за живот в тази страна. А цели 91% от участниците са доволни от нивото на цените в България. Освен това в България е лесно да завържеш нови приятелства, смятат 75% от анкетираните. И докато 72% оценяват високо местните културни традиции, езиковата бариера се оказва сериозен проблем - по този показател България заема едва 50-о място в общото класиране. Чужденците са загрижени също така за състоянието на местната икономика и за политическата стабилност. Кои страни изпреварват България? Според изследването „Expat Insider 2019\", най-добри условия за чужденци предлагат Тайван, Виетнам и Португалия. В топ 10 влизат още Мексико, Испания, Сингапур, Бахрейн, Еквадор, Малайзия и Чехия. Непосредствено след тях се нарежда България. А най-лоши оценки получават Кувейт, Италия, Нигерия, Бразилия, Турция, Индия, Великобритания, Гърция, Русия и Южна Корея.", "date": "2019.09.05", "title": "Проучване: Чужденците, които работят в България, са доволни от живота си"}
{"url": "https://www.24chasa.bg/novini/article/7640635", "text": "Проверка на Върховната административна прокуратура констатира 4500 нарушения в договори, сключвани със Здравната каса, съобщи  . „Многократно в публичното пространство излиза информация за нарушения. Констатираните са над 4000. Затова е важно да знаем колко са наказаните и на колко хора е отнето правото да практикуват. Трябва да се разбере колко от обвиненията са паднали след обжалване”, заяви председателят на Българския лекарски съюз /БЛС/ Иван Маджаров. Той коментира и възможността да бъде прекратена практиката с неправомерните доплащания за медицински услуги. „До голяма степен медицинските дейности в нашата страна не са остойностени правилно, те са недофинансирани. В този случай изпълнителят винаги ще търси някакъв начин, а в случая, това е най-некоректният. Всяка година се увеличават средствата за здравеопазване, но все още те са най- Относно предстоящия протест на медицинските служители, Маджаров заяви, че всеки ма право да протестира за справедливо заплащане. „Това е достойно поведение. Този съсловен натиск трябва да бъде насочен към формирането на бюджета, който се отделя за здравеопазване”, обобщи той.", "date": "2019.09.05", "title": "Проверка откри 4500 нарушения в договори, сключвани със Здравната каса"}
{"url": "https://www.24chasa.bg/novini/article/7640643", "text": "Чудовището от шотландското езеро Лох Нес може да е гигантска змиорка, обявиха учени след анализ на следи от ДНК във водата, предадоха Ройтерс и АФП. Резултатите изключват наличието на големи животни като динозаври. Във водата обаче има много ДНК от змиорки. Учените от университета в Отаго не знаят дали те са от много обикновени риби или сред тях има и гигантски екземпляр, предава БТА. Гигантска змиорка досега не е улавяна в езерото. Учените са взели пробите през юни миналата година. ДНК от средата се използва в практиката за наблюдаване на морския живот, например на китове или акули. Животните оставят малки фрагменти от кожа, люспи, изпражнения, урина, навсякъде, където се движат. Уловената ДНК се секвенира и може са се използва за идентифициране на животното в база данни с хиляди различни организми.", "date": "2019.09.05", "title": "Учени: Чудовището от Лох Нес може да е гигантска змиорка"}
{"url": "https://www.24chasa.bg/novini/article/7640666", "text": "Израелският премиер Бенямин Нетаняху се срещна в Лондон с британския премиер Борис Джонсън, предаде Ройтерс, цитирана от БТА. На срещата им на Даунинг стрийт 10 Нетаняху похвали Джонсън за непоколебимата му позиция срещу антисемитизма и изразената от него подкрепа за правото на Израел да гарантира сигурността си. \"Изправени сме пред предизвикателството на иранската агресия и тероризъм и бих искал да обсъдим как можем да работим заедно, за да му се противопоставим в името на мира\", каза Нетаняху на Джонсън. Подобно на другите европейски страни, подписали иранското ядрено споразумение, Великобритания бе обезпокоена от миналогодишното изтегляне на САЩ от сделката. По-рано днес Нетаняху призова световните сили да не водят диалог с Иран. Призивът му е реакция на изказването на американския президент Доналд Тръмп, че е възможна среща с иранския президент Хасан Рохани за намиране на решение на иранската криза. \"Сега не е време за преговори с Иран, а за засилване на натиска върху Иран\", каза Нетаняху пред журналисти напът за Лондон. Изказването на Нетаняху е рядък пример за разногласие с Тръмп по иранския въпрос. Американският президент заяви вчера, че може да се срещне с Рохани на предстоящата годишна сесия на Общото събрание на ООН в Ню Йорк.", "date": "2019.09.05", "title": "Нетаняху иска Великобритания да\nсе противопостави на \"иранската агресия\""}
{"url": "https://www.24chasa.bg/novini/article/7640676", "text": "Сърбия критикува днес остро Хърватия заради лошо отношение към мигранти от Афганистан, предаде Ройтерс, цитирана от БТА. Сръбската Агенция за бежанците в частност обвини хърватската гранична полиция в измъчване на 16-годишен бежанец от Афганистан и в това, че на него и на още 15 други мигранти, пътуващи с него, им е било отказано правото да поискат убежище в ЕС. Хърватското министерство на вътрешните работи отхвърли обвиненията като \"неоснователни и абсолютно непонятни\". Вътрешното министерство добави, че Загреб е решен да пази своите граници и границите на ЕС от наплива на нелегални мигранти. Сърбия, наред с правозащитни организации и международни организации като Върховният комисар на ООН за бежанците, и преди са критикували отношението на Хърватия към хората, търсещи убежище. Сръбската агенция за бежанците посочи днес, че хърватската полиция в края на миналия месец е приложила физически и психологически мъчения над 16-годишния бежанец от Афганистан Шарукхан. Бежанецът бил пребиван и подлаган на електрошок, заради което има счупени ребра и вътрешен кръвоизлив. Шарукхан, който говори пред Ройтерс, отказа да съобщи фамилното си име заради страх да не бъде пребит отново от хърватската полиция. Той каза, че полицаи са счупили мобилния му телефон и са конфискували от него 600 евро.", "date": "2019.09.05", "title": "Сърбия критикува Хърватия заради лошо отношение към мигранти от Афганистан"}
{"url": "https://www.24chasa.bg/novini/article/7640936", "text": "Първият астронавт на ОАЕ, който на 25 септември ще полети към Международната космическа станция (МКС) от Байконур, ще вземе със себе си подаръци за всички членове на екипажа на станцията, предаде ТАСС. \"Това ще са малки подаръци за всички на станцията\", заяви Ал Мансури, отговаряйки на въпрос дали подготвя подаръци за космонавта на Роскосмос Алексей Овчинин и астронавта на Европейската космическа агенция Лука Пармитано, които ще отпразнуват рождените си дни съответно на 28 и 27 септември, предава БТА. Ал Мансури ще донесе също на борда на МКС три арабски блюда, но по време на полета основната част от храната му ще е съставена от ястия на руската кухня. \"Дегустирахме руски ястия, за да подберем онези, които ще вземем със себе си на борда на МКС\", отбеляза той.", "date": "2019.09.05", "title": "Първият астронавт на ОАЕ ще има подаръци за всички членове на екипажа на МКС"}
{"url": "https://www.24chasa.bg/novini/article/7640956", "text": "Близки и приятели на загиналите при зверска катастрофа с мотор в София Христо и Мария Тепавичарови поставиха дарителски кутии за събиране на средства в помощ на децата им, предаде  . Първите две кутии са били поставени днес в две столични заведения. Едното е в на ул. \"Клисура\" 13А в ж.к. \"Хаджи Димитър\", а другото е на бул. \"Черни връх\" 23. Очаква се кутии да бъдат сложени и в други градове в страната, както и да бъде разкрита дарителска сметка на името на майката на загиналата млада жена. Тежката катастрофа стана на 3 септември около 3 часа в района на бул.\"Цар Борис III\" и ул. \"Академик Иван Гешов\". Христо, който управлявал мотора, загубил контрол и се блъснал първо в мантинелата, а след това в бордюра, в отводнителна канавка и тръбно-решетъчен парапет. Съпругата му, която се возила зад него, загинала на място от съчетаните травми. Младият мъж бил транспортиран в болница, но въпреки усилията на лекарите - издъхнал. Тепавичарови оставиха три сирачета, като най-малкото им момиченце е родено едва преди 6 месеца. След трагедията за тях ще се грижат баба им, дядо им и леля им. Все още не ясно кога загиналите им родители ще бъдат изпратени в последния си път.", "date": "2019.09.05", "title": "Дарителски кутии за сирачетата на загиналите с мотор Мария и Христо в София"}
{"url": "https://www.24chasa.bg/novini/article/7640960", "text": "Двама от тримата депутати на БСП във Великотърновско ще са кандидати за кметове. Във Велико Търново шампионката по стрелба и бивш спортен министър Весела Лечева, която е и един от най-заможните български политици, вероятно ще се изправи срещу един от най-успешните кметове на ГЕРБ Даниел Панов. Зам.-шефката на червената група е най-харесвана от основните партийни организации, а кандидатурата предстои да бъде гласувана на общинската конференция на 7 септември, разкриха социалисти от града. Тя се е регистрирала като жител на Велико Търново преди месеци. Лечева, която е кума на Мая Манолова и Ангел Найденов, тръгва по същия път с омбудсманката. С популярните две лица БСП ще опита да спечели както старата столица, където от 20 години не е имало червен кмет, така и новата. В сряда вечерта социалистите от Горна Оряховица пък изненадващо решиха младият депутат Явор Божанков да е кандидатурата им за кмет. Според проучвания и анализи той бил най-успешният и най-избираемият кандидат в момента за железничарския град. С този мотив досегашният фаворит и общински шеф Огнян Стоянов си направи отвод в полза на Божанков и само ще води листата за съветници. 10 хиляди подписа за регистрацията на коалиция “БСП за България” внесоха пък червените в ЦИК вчера. “Тръгваме към изборите с надежда и вяра, че може да се промени моделът на управление на общините”, каза лидерката Корнелия Нинова. Досега са одобрени 161 кандидати за кметове, останалите - на 15 септември. “Има много богата палитра от кандидати, потвърждаваме досегашните си успешни кметове”, обясни Нинова. На много места общинските структури издигали местни авторитетни личности, около които се обединявали и много малки партии и граждански сдружения. “Онези, които искат промяната, но не виждат възможност да я направят сами, търсят и намират в БСП съюзник и възможност да го направят”, допълни соцлидерката. Очакваме неприятна и компроматна кампания, на която ще отговорим с конкретни предложения по общинското и местното самоуправление, с много конкретни ангажименти, с млада, свежа и хубава кампания, зарече се Нинова.", "date": "2019.09.05", "title": "БСП изправя един от най-заможните политици - Весела Лечева, срещу Даниел Панов в Търново"}
{"url": "https://www.24chasa.bg/novini/article/7640573", "text": "Около един тон кокаин и екстази са открити при претърсване на яхта, която се ударила в риф край бреговете на Западна Австралия, съобщи полицията, цитирана от ДПА. Повдигнати са обвинения в наркотрафик на 51-годишен французин и 34-годишен англичанин, предава БТА. 15-метровата яхта се ударила в риф и заседнала в островите Аброльос, на 60 км западно от крайбрежието на Австралия. Наркотиците били натъпкани в 40 сака и са на стойност над 680 милиона долара. Те били открити, след като полицията се отзовала да помогне на екипажа на заседналата яхта, но я намерила изоставена и я претърсила.", "date": "2019.09.05", "title": "Яхта с около 1 тон наркотици заседнала\nкрай Австралия"}
{"url": "https://www.24chasa.bg/novini/article/7640382", "text": "Родители, чиито деца консумирали алкохол в тяхно присъствие, са били задържани в Турция, след като бившият съпруг на жената сигнализирал на властите, предаде турската частна телевизия НТВ, цитирана от БТА. Серкан Д. сезирал прокуратурата, след като видял, че 12-годишната му дъщеря от разтрогнат брак има на телефона си снимки, на които държи в ръка чаша алкохол. На други снимки и видеозаписи се вижда как бившата му съпруга и новият й мъж дават алкохол и на двете по-малки деца от общия им брак. Като доказателства бащата на голямото момиче представил записите и показанията на дъщеря си. Полицията е предприела действия по случая и е задържала съпружеската двойка.", "date": "2019.09.05", "title": "Турските власти задържаха родители, предлагали на децата си алкохол"}
{"url": "https://www.24chasa.bg/novini/article/7640383", "text": "Зверско меле е станало в събота вечер в заведение, намиращо се в пловдивския квартал „Изгрев”. Боят е станал в следобедните часове в ресторант „Метронома” на улица „Вратцата”. Компания от шест младежи са се събрали да пият. Те били фенове не един от пловдивските футболни клуба. Те решили да подгреят в заведението преди пловдивското дербина стадион Лаута. Младежите са се забавлявали, пеели, но в един момент в ресторанта, нахлула група маскирани мъже и без да кажат и дума започнали да нанасят удари по младежите, предаде \" \". „Ударите бяха жестоки – ритници и юмруци. Блъскане, бутане. Маси и столове хвърчаха по момчетата. Потрошиха целия инвентар, мебели и маси. Повикахме полиция, но маскираните избягаха”, разказа майката на собственичката на ресторанта. Жената е била първа смяна на работа. Тя е посрещнала групата младежи, които били от квартала. Малко по-късно си тръгнала, но била повикана отново от дъщеря си. На място разбрала за боя. „Едно от момчетата е било ранено и кървяло. Побойниците са били с маски с изключение на един. Те са дошли от улица „Лотос”. Били са с три автомобила, които паркирали до оградата на близкото училище”, разказа още жената. Продавач от близката зарзаватчийница видял колите, но не успял да запомни регистрационните номера. Видял единствено група бягащи мъже, които се качили в колите си и побeгнали в посока Преспите. „Надяваме се някой да разпознае младежа без маска. Щетите по заведението са за стотици левове. От полицията иззеха камерите, разпитваха потърпевшите и нас. Търсим съдействие от хората, за идентифицирането на побойниците”, заяви още майката на собственичката. От полицията съобщиха, че към този момент не са идентифицирали групата маскирани мъже. Работата по случая продължава и са предприети активни действия по разкриване на самоличностите на побойниците. Хора от района заявиха, че най-вероятно е сблъсък между фенове, тъй като песните на момчетата от заведението са огласяли половината квартал. Именно футболните страсти са отключили агресията.", "date": "2019.09.05", "title": "Меле в заведение в Пловдив: маскирани пребиха група младежи (Видео)"}
{"url": "https://www.24chasa.bg/novini/article/7640381", "text": "Волен Сидеров хем иска да бъде във властта и да я консумира, тъй като той има областни и зам.-областни управители, министър на икономиката и зам.-министри, хем в същото време иска пред публиката да изглежда опозиционер. Обаче няма дупе да скочи на Бойко Борисов или на някой министър от ГЕРБ, а направи фундаменталната грешка 1 г. да плюе своите партньори. Това заяви в Пловдив вицепремиерът и лидер на ВМРО Красимир Каракачанов  Поводът бе отсъствието на Каракачанов от дебата в парламента за ветото на президента Румен Радев върху закона за военното контраразузнаване. \"От октомври м.г. Сидеров иска оставката на Валери Симеонов, сега, като си видя резултата от евроизборите, започна да иска моята. Ако ме питате какво ми е мнението - не ме интересува. Нито той, нито приказките му\", отсече вицепремиерът. И добави, че отдавна не разбирал логиката на лидера на \"Атака\". Сидеров настоявал за оставката му и заради договора за американските изтребители Ф-16, въпреки под него стояли подписите на 4 министри, единият е от които на икономиката Емил Караниколов. \"Волен не иска неговата оставка, а моята. Как да го нарека това? Мога само да кажа, че не мога да му бъда полезен. Аз съм доктор по международно право и международни отношения. Ако беше нещо външно-политическо, мога да му обясня, но за проблемите, които той има - се нуждае от друг вид доктор\", каза Каракачанов. Той посочи, че дълго време се е опитвал да бъде синя каска и да играе добър. \"Не става. Като не става, прав му път - на последния ред при независимите и да се оправя в живота\", каза Каракачанов. По думите му излизането на четиримата депутати от \"Атака\" от парламентарната група на Патриотите било резонно, след като оттам изключили други трима техни съпартийци. На въпрос на журналисти, кога ще обяви кандидата на ВМРО за София, увери, че ще е след празниците. ", "date": "2019.09.05", "title": "Каракачанов: Волен няма дупе да скочи на Борисов или на министър от ГЕРБ"}
{"url": "https://www.24chasa.bg/novini/article/7640265", "text": "Седем души от екипажа на плаващия под британски флаг петролен танкер \"Стена имперо\", задържан от Иран през юли, са освободени и пътуват към \"безопасно място\". Това съобщи днес шведската компания оператор на кораба, цитирана от ДПА, предаде БТА. \"Те пътуват към безопасно място, където ще се съберат със семействата си. Ще получат медицински прегледи и ще бъде разговаряно с тях, след което при първа възможност ще бъдат върнати в родните си страни\", каза изпълнителният директор на компанията \"Стена бълк\" Ерик Ханел. Пред ДПА той уточни, че седемте пътуват за Дубай и допълни, че компанията няма да съобщава самоличността на никого от членовете на екипажа. В същото време изпълнителният директор не разполага със сведения за евентуално освобождаване на \"Стена имперо\" от иранското пристанище Бандар Абас. Той добави, че на борда му остават 16 членове на екипажа в съответствие с международните стандарти за безопасност на корабоплаването, предвиждащи държавата, под чийто флаг плава даденият плавателен съд, да определи минимален брой души екипаж, необходим за безопасната му експлоатация. Миналия месец Ханел се срещна с иранския външен министър Мохамад Джавад Зариф по време на скандинавската обиколка на иранския дипломат.", "date": "2019.09.05", "title": "7 от екипажа на задържания британски петролен танкер напуснаха Иран"}
{"url": "https://www.24chasa.bg/novini/article/7640282", "text": "Заместник министър-председателят по икономическата и демографската политика Марияна Николова взе участие в Срещата на високо равнище за демографската политика, която се провежда в унгарската столица Будапеща. В изказването си на форума вицепремиерът отбеляза сериозните усилия на страната ни в отговор на демографските промени. Като ярък пример за ангажираността на държавата за подпомагане на семействата и насърчаване на раждаемостта Николова посочи осигуряването на повече възможности и повече финансов ресурс за асистирана репродукция. „Демографската политика е насочена към цялото население на Република България и е ориентирана не само към увеличаване на раждаемостта, а също акцентира върху повишаване на качеството на човешките ресурси“, изтъкна още заместник министър-председателят Николова. Заедно с българския вицепремиер на Срещата на високо равнище за демографската политика, която се провежда за трети път в Будапеща, участват още министър-председателят на домакините Виктор Орбан, премиерът на Чехия Андрей Бабиш, президентът на Сърбия Александър Вучич и бившият австралийски премиер Тони Абът.", "date": "2019.09.05", "title": "Вицепремиерът Николова: Демографската ни политика е насочена към цялото население на България"}
{"url": "https://www.24chasa.bg/novini/article/7640280", "text": "Протоколите на СИК и останалите изборни книжа ще се предават в три отделни приемателни пункта, в които ще бъдат разпределени отделните административни райони в рамките на Столична община. Местата им предстои да бъдат определени със съдействието на Областния управител и на Столична община. Това съобщи говорителят на ЦИК Александър Андреев на редовния брифинг на комисията днес. В първия пункт влизат следните административни райони - \"Витоша\", \"Изгрев\", \"Красно село\", \"Лозенец\", \"Младост\", \"Панчарево\", \"Студентски град\" и \"Триадица\", във втория - \"Възраждане\", \"Искър\", \"Кремиковци\", \"Оборище\", \"Подуяне\", \"Сердика\", \"Слатина\" и \"Средец\", а в третия - \"Банкя\", \"Връбница\", \"Илинден\", \"Красна поляна\", \"Люлин\", \"Надежда\", \"Нови Искър\" и \"Овча купел\". С това решение се цели облекчаване на ОИК да работят по-ефективно и бързо, предава БТА. Всички 265 Общински избирателни комисии /ОИК/ са назначени и от вчера работят, информира още Андреев. ЦИК е приела решение кандидатите за кметове на община, район или кметство и общинските съвети, които заемат длъжност на държавен или местен орган задължително да вземат неплатен служебен или платен годишен отпуск от деня на регистрацията до обявяване на резултатите на изборите. Кандидатите за общински съветници, които заемат държавна служба задължително ползват отпуск за дните, в които участват в мероприятия на предизборната кампания, информира още Андреев. Това не се отнася само за министър-председателя, зам.-министър председателите, министрите, народните представители, президента, уточни той. Андреев припомни, че регистрацията на партии и коалиции за местните избори започна от 2 септември в ЦИК и изтича на 11 септември 2019 г. Към момента са постъпили заявления за регистрация от 14 партии и 5 коалиции. Регистрирани са вече 3 партии - ГЕРБ, Воля и Свобода, а коалицията - \"Демократична България\" /Да България, ДСБ и партия \"Зелените\"/. До 6 септември е крайният срок, в който кметовете трябва да образуват избирателните секции и публично да обявят адресите им. На 16 септември изтича срокът за регистрации на партиите и коалициите, местните коалиции и инициативните комитети и се обявяват предварителните списъци на българските граждани, за да проверят имената си и дали фигурират. В този срок граждани от държавите членки на ЕС също могат да заявят желание за вписване в избирателните списъци и да гласуват на местните избори. ЦИК ще приема решения и заявления за регистрация на Неправителствените организации като наблюдатели до изборния ден, 17.00 часа на 26 октомври. Условията и реда са като предходните избори. Избирателите с увредено зрение и трудно подвижни ще могат да упражнят вота си в определени секции на първия етаж с най-малък брой гласоподаватели, както и в избрана от тях секция,каза Таня Цанева, говорител на ЦИК. ЦИК ще предостави на ОИК да определят броя на мандатите в съответната община. Те зависят от броя на населението към 16 юли и ще се определят въз основа на регистрите на населението и по определени критерии. За Столична община мандатите са 61.", "date": "2019.09.05", "title": "ЦИК: Протоколите и изборните книжа от местните избори ще се събират в 3 пункта"}
{"url": "https://www.24chasa.bg/novini/article/7640293", "text": "Британските депутати ще гласуват пак в понеделник дали да има нови парламентарни избори. Това заяви днес лидерът на Камарата на общините Джейкъб Рийс-Мог, цитиран от Ройтерс. Премиерът Борис Джонсън иска предсрочни избори на 15 октомври, но не успя да събере достатъчно подкрепа от депутатите във вчерашното гласуване, предава БТА. Опозиционната Лейбъристка партия каза, че няма да подкрепи подобна мярка, докато законопроектът за блокиране на излизането без сделка на Обединеното кралство от ЕС в края на октомври не стане закон. Това може да се случи в понеделник. Британското правителство все още не е направило предложения за излизане от задънената улица. Очакват се нови технически преговори утре, каза говорителката на Европейската комисия Мина Андреева, цитирана от Асошиейтед прес. \"За да има напредък в преговорите, трябва да получим конкретни предложения, които са съвместими със споразумението за излизане\", каза Андреева. Британският преговарящ Дейвид Фрост и колегите му от ЕС се споразумяха да се срещнат утре в Брюксел, добави тя. \"Работната ни хипотеза е, че Брекзит трябва да бъде на 31 октомври, както поиска Обединеното кралство\", каза Андреева.", "date": "2019.09.05", "title": "Британският парламент ще гласува отново в понеделник дали да има предсрочни избори"}
{"url": "https://www.24chasa.bg/novini/article/7640311", "text": "31-годишен шофьор е задържан от полицията след проверка в град Добрич, при която е установена употребата на наркотици – съобщават от Областната дирекция на МВР. На 4 септември, около 23,00 ч. в града е спрян за проверка лек автомобил „Порше” със софийска регистрация, управляван от 31-годишен добричлия. При извършеното контролиране на водача за употреба на наркотични и упойващи вещества, тестът отчита положителен резултат за употребата на амфетамин и кокаин. При извършената справка в информационните масиви на МВР е установено, че автомобилът е със служебно прекратена регистрация. Мъжът е задържан за 24 часа. По двата случая са образувани бързи полицейски производства. През 4 септември в Добричка област е задържан още един шофьор, седнал зад волана след употреба на наркотици - 22-годишен мъж около 15,30 ч. край село Божурово, заради употреба амфетамини и метаамфетамини,", "date": "2019.09.05", "title": "Полицаите в Добричко свалят от колите\nдрогирани шофьори"}
{"url": "https://www.24chasa.bg/novini/article/7640295", "text": "Иванка Тръмп се срещна с венецуелски имигранти и опозиционни лидери, след като правителството на САЩ обяви нов пакет от помощи в размер на 120 млн. долара за хора, напускащи изпадналата в криза южноамериканска страна, предаде Асошиейтед прес, цитирана от БТА. Дъщерята на американския президент, която е и негов специален съветник, е на 5-дневна обиколка в Южна Америка с цел да промотира икономическото овластяване на жените. Тя направи кратък престой в крайграничния колумбийски град Кукута, където са струпани много бежанци от Венецуела. Младата госпожа Тръмп се срещна и с група намиращи се в изгнание венецуелски опозиционери и каза, че е \"вдъхновена\" от техните усилия в борбата за свободни избори в родината им. След като ги изслуша, тя отбеляза, че е трогната от техните разкази за \"куража им пред лицето на истинска бруталност и жестокост\".", "date": "2019.09.05", "title": "Иванка Тръмп се срещна в Колумбия с венецуелски имигранти и опозиционери"}
{"url": "https://www.24chasa.bg/novini/article/7640348", "text": "Проститутката от Видин не се е самоубила със скок от 14-тия етаж на високия блок на бул.“Васил Кънчов“ във Враца, а е била убита. Това разкри директорът на областната дирекция на МВР старши комисар Янко Янколов. Той поясни, че извършителят е задържан, предаде ", "date": "2019.09.05", "title": "Проститутката не е скочила от 14-я етаж във Враца, убита е, има задържан"}
{"url": "https://www.24chasa.bg/novini/article/7640349", "text": "Маскиран крадец обра бившия футболен шеф и жертва на \"Наглите\" Ангел Бончев, съобщава \"Телеграф\". Престъплението станало в неделя в хидропарк Казичене, но жалбата в полицията е пусната във вторник, разкри Бончев. От СДВР потвърдиха за случая, като допълниха, че в момента извършителят се издирва. Ангел Бончев стопанисва хидропарк. Там имал няколко преносими малки каси. Предполага се, че някой е знаел, че държи там крупната сума, тъй като и моментът на удара бил изчислен така, че да не е на обекта, смятат разследващи. Камери обаче заснели престъпника. Той бързо взел металните касети, в които имало 27 бона и 700 евро и духнал с мотор. Бончев сподели, че се надява колкто се може по-бързо апашът да бъде арестуван. Ангел Бончев е бивш изпълнителен директор и президент на \"Литекс\" и бивш шеф на \"Спартак\" (Пл). През 2008 г. той и съпругата му Камелия бяха сред първите жертви на \"Наглите\". Бончев е държан в плен в продължение на 50 дни, а след това изхвърлен в района на Княжево с два отрязани пръсти. За да освободи съпругата си, той преведе 157 000 евро на фондация за борба с рака на гърдата.", "date": "2019.09.05", "title": "Маскиран крадец обра жертва на \"Наглите\""}
{"url": "https://www.24chasa.bg/novini/article/7640373", "text": "Лекари съобщиха, че най-малкият син на покойния бивш президент на Египет Мохамед Морси е починал от сърдечен удар, предаде Асошиейтед прес. По думите на пожелалите анонимност лекари снощи 25-годишният Абдула Морси шофирал автомобила си в Кайро, придружен от приятел, когато изведнъж се почувствал зле. Малко по-късно починал в болница, предава БТА. През 2014 г. Абдула беше осъден на една година затвор за притежание на наркотици. През 2018 г. беше задържан за кратко за разпространение на фалшиви новини и принадлежност към забраненото движение \"Мюсюлмански братя\". Баща му Мохамед Морси, свален от власт от военните през 2013 г. след масови протести. През юни той колабира в съдебна зала в Кайро и почина.", "date": "2019.09.05", "title": "Починал е малкият син на бившия египетски президент"}
{"url": "https://www.24chasa.bg/novini/article/7640377", "text": "През предстоящия есенно-зимен сезон в Добрич ще бъдат подпомогнати 110 граждани, които искат да ползват услугата „Обществена трапезария” – съобщиха от общината, като добавиха, че набирането на заявления-декларации започва от 9 септември. Основните целеви групи за предоставяне на топъл обяд са лица и семейства на месечно подпомагане по реда и условията на чл.9 от Правилника за прилагане на Закона за социалното подпомагане, лица с доказана липса на доходи и близки, които да се грижат за тях, самотно живеещи и семейства, получаващи минимални пенсии, скитащи и бездомни деца и лица. Допълнителна целева група са лицата от Център за временно настаняване. При подаване на заявленията – декларации, кандидатите трябва представят документ за самоличност / лична карта, паспорт/ за справка. Семейство, в което има деца, родителите трябва да предоставят акт за раждане на децата /за справка/. Кандидатите, освидетелствани от ТЕЛК, да представят копие от експертното решение на ТЕЛК, а безработните кандидати, да представят регистрационен картон от дирекция”Бюро по труда”. След приключване приема на документи, комисия ще извърши оценка и подбор на кандидатите. Тя ще изготви и поименни списъци на одобрените потребители и чакащите резерви, които ще бъдат изнесени на 30 септември т.г.", "date": "2019.09.05", "title": "За 110 добричлии ще има обществена трапезария"}
{"url": "https://www.24chasa.bg/novini/article/7640404", "text": "Руският президент Владимир Путин каза, че не е против възстановяването на формата Г-8 и дори изрази готовност да домакинства на среща на клуба на лидерите, предаде ТАСС, цитирана от БТА. На Източния икономически форум, който се провежда в руското тихоокеанско пристанище Владивосток, стана дума за връщането на Русия в Г-8, ако тя получи такава покана, и за евентуално руско участие в поредната среща на върха, която догодина трябва да се състои в САЩ. Путин припомни, че навремето, когато Москва бе изключена от клуба заради анексирането на Крим, редовната среща на \"осморката\" през 2014 г. трябваше да се състои в Русия. \"Ние сме отворени, ако нашите партньори искат да дойдат при нас, и ще се радваме (да ги посрещнем)\", увери той. Продължавайки отговора на зададения му журналистически въпрос, Путин подчерта: \"Мисля, че днес всички разбират, и президентът (на Франция Еманюел) Макрон съвсем наскоро публично заяви, че лидерството на Запада приключва. Аз не мога да си представя ефективна международна организация, която да работи без Индия и без Китай\". \"Затова всякакви формати винаги са полезни, това винаги е бил позитивен обмен на мнения, дори и когато той става при повишен тон. Доколкото разбирам, така е било и на последната \"седморка\" (във Франция), това въпреки всичко е полезно, - отбеляза руският лидер. - Затова ние не се отказваме от никакъв формат на сътрудничество.\"", "date": "2019.09.05", "title": "Путин: Ще се радваме  да посрещнем лидерите на Г-8 в Русия"}
{"url": "https://www.24chasa.bg/novini/article/7640326", "text": "Окръжният съд в Благоевград отне имущество за близо 535 хил. лв. от обвинен в лихварство и черно тото. Борислав Мавродиев от Гоце Делчев и бившата му съпруга Виктория загубиха делото, което КПКОНПИ заведе в съда в Благоевград. Комисията за незаконно придобито имущество е установила, че доходите на Мавродиев и жена му от 2004 до 2014 г. са придобити пряко или косвено от престъпна дейност, защото не са установени законни източници. Извършените разходи надвишават получените приходи с 508 421 лв. Съдът постанови решение, с което да се отнеме в полза на държавата на имущество на стойност 534 589 лв. Това са дялове от фирми, в които двамата са участвали, поземлен имот, върнати заеми, продадени 9 автомобила, погасителни вноски по кредити. В хода на делото за отнемане на имуществото няколко роднини са декларирали, че са дали заеми на Мавродиев, но съдът отказа да ги приеме като източник на средства, защото нямало доказателства те пък откъде са придобити. Тъстът на обвинения в лихварство и черно тото пък е сред големите бизнесмени в Гоцеделчевско, който има фирма за добив и обработка на мрамор, както и голям туристически комплекс. Той също е декларирал, че е помагал на семейството на дъщеря си, но документи за това нямало. Съдия Катя Бельова е категорична, че искането за конфискуване на имуществото трябва да се уважи. Решението не е окончателно и може да се обжалва. Мавродиев бе арестуван през април 2010 г. на летището в София, на връщане от Италия. Освен него при спецакцията бяха задържани още няколко души от Гоце Делчев, обвинени в черно тото. Срещу някои от тях делата приключиха с условни присъди. Делото срещу Мавродиев за лихварство още не е приключило.", "date": "2019.09.05", "title": "Отнеха пари и имоти за 535 хил. лв. от обвинен в лихварство и черно тото в Гоце Делчев"}
{"url": "https://www.24chasa.bg/novini/article/7640395", "text": "Министерството на здравеопазването работи върху здравноосигурителния модел с идеята да се оптимизира така, че да осигури най-доброто лечение на гражданите. Това каза здравният министър Кирил Ананиев: \"Министърът на здравеопазването не закрива болници. Той е длъжен да осигури модел на функциониране и структуриране на здравния сектор, който да е ефективен и да работи за своите граждани. Затова в момента ние работим върху здравноосигурителния модел, но не с идеята да закриваме, а с идеята да оптимизираме тази мрежа, която да дава най-доброто лечение на гражданите. Възможно е да се стигне и до такова нещо, но не стихийно, а на базата на реалните потребности на хората от медицинска помощ\".", "date": "2019.09.05", "title": "Министерството на здравеопазването оптимизира здравноосигурителния модел"}
{"url": "https://www.24chasa.bg/novini/article/7640420", "text": "Френски съд прекрати дело срещу авиокомпанията \"Ер Франс\" и самолетостроителя \"Еърбъс\" за катастрофата през 2009 г. на полет от Рио де Жанейро за Париж, предадоха Асошиейтед прес и БТА. Решението бе съобщено от сдружение на роднини на жертвите и потвърдено от пожелал анонимност френски съдебен служител. Ръководителката на сдружението \"София Секо\" заяви, че то ще обжалва решението и го определи като необяснимо. \"Много сме ядосани. Как смее френското правосъдие да решава по такъв начин най-тежката катастрофа на \"Ер Франс\"?\", запита тя. Полет 447 на \"Ер Франс\" се разби в Атлантическия океан на 1 юли 2009 г. Загинаха всичките 228 души на борда. При разследването е установено, че външните скоростни сензори са били замръзнали и са давали нередовни данни. Освен това главният пилот не е бил в кабината в момента на катастрофата. Френската прокуратура искаше \"Ер Франс\" да бъде съдена за непредумишлено убийство, а обвиненията срещу \"Еърбъс\" да отпаднат поради недостатъчни доказателства.", "date": "2019.09.05", "title": "Френски съд прекрати дело срещу \"Ер Франс\" и \"Еърбъс\" за катастрофата през 2009 г."}
{"url": "https://www.24chasa.bg/novini/article/7640423", "text": "Над 220 хил. жители на американските щати Южна Каролина и Джорджия останаха без електричество заради урагана „Дориан“, който удари САЩ, съобщава РИА Новости, като се позовава на специализирания портал Poweroutage. Съобщава се, че проблеми с електричеството има при 205 хил. жители на Южна Каролина. Останалите без ток жители на Джорджия са около 15 хил. и повече от осем хиляди души в Тексас също имат проблеми с електрозахранването, предаде  Местните енергийни компании съобщиха в социалните мрежи, че работят за отстраняване на проблема. В петък ураганът Дориан увеличи силата си и достигна петата и най-висока категория. Четири щата на САЩ, Флорида, Джорджия, Южна и Северна Каролина, обявиха извънредно положение поради приближаването на бедствието. „Дориан“ стана причина за смъртта на 7 души на Бахамските острови и разруши хиляди домове.", "date": "2019.09.05", "title": "Над 220 хил. души останаха без електричество в САЩ заради урагана „Дориан“"}
{"url": "https://www.24chasa.bg/novini/article/7640468", "text": "В Българската агенция по безопасност на храните (БАБХ) днес се проведе среща между експерти от агенцията и представители на свиневъдния бранш.Представена беше актуалната епизоотична ситуация, дискутира се разликата при наложените мерки в различните зони на страната в зависимост от проявлението на Африканската чума по свинете (АЧС). Обсъдено бе и евентуалното бъдещо развитие на заболяването. Присъстващите постигнаха съгласие, че мерките дават търсения резултат по отношение броя на засегнатите ферми. Като мярка с най-силен противоепизоотичен ефект бе посочено доброволното клане на животните в обекти без биосигурност. Във връзка с огнищата на АЧС в Шуменско за пореден път бе направен изводът, че в настоящата ситуация отглеждането на свине при пасищни условия е пагубно. Към момента има най-голяма необходимост от разграничение при клането на свинете в зависимост от зоната, от която произхождат. По тази причина приоритетно ще се работи за даване на достатъчно здравни гаранции с оглед намаляване на инфектираните зони, вдигане на възбрани и търговски бариери, и оздравяване на сектора. Отчетена е и нуждата от по-добра комуникация с потребителите с цел по-ясно представяне на безопасността на продуктите от българско свинско месо. Българската агенция по безопасност на храните отново напомня, че неспазването на правилата за биосигурност при ловуване и ниската биосигурност при отглеждането на свине в домашни условия са едни от най-важните фактори за пренасяне на заразата от дивите към домашните свине. Призоваваме за проява на висока отговорност и спазване на всички ветеринарномедицински изисквания.", "date": "2019.09.05", "title": "БАБХ и свиневъдите обсъждат мерките за борба с чумата"}
{"url": "https://www.24chasa.bg/novini/article/7639915", "text": "34-годишен, криминално проявен мъж е задържан за срок от 24 часа в РУ-Троян, след като в двора му с. Дебнево, били открити 21 саксии с растения от вида на конопа. В къщата пък служителите на РУ-Троян намерили и иззели и елементи от инсталация за отглеждане в закрити помещения на растения от такъв вид. По случая е образувано досъдебно производство и работата продължава. Само в рамките на седмица това е трети случай на иззети наркотични вещества от троянските полицаи. На 31 август край града бяха открити 27 растения канабис с височина между 1.40 - 3.15 метра. Насажденията били иззети заедно със стеблата, като общото им тегло е около 90 кг. Три дни по-късно в нива край с. Дебнево полицаите открили 12 растения канабис с височина между 1.80 - 2.80 метра и с общо тегло със стеблата около 45 кг.", "date": "2019.09.05", "title": "Спипаха мъж, отглеждал канабис в троянско село"}
{"url": "https://www.24chasa.bg/novini/article/7639924", "text": "935 дка гори са опожарени от началото на годината на територията на Североизточното държавно горско предприятие. От тях 508 декара са широколистни гори, 231 декара са иглолистни, смесените гори са 36 декара, а тревите, храстите и мъртвата горска постелка са 160 декара Това съобщи инж. Стоян Саров, началник на отдела по опазване и защита на горите в предприятието. По шест пожара са регистрирани в ДГС-Варна и ДЛС-Балчик, по четири в ДГС-Генерал Тошево и ДЛС-Паламара, три в ДГС-Шумен, по два в ДГС-Търговище, ДГС-Омуртаг, ДЛС-Шерба и т.н. През годината на спешен телефон 112 са подадени 103 сигнала за огън в горските територии, като горските, пожарникарите и доброволните формирования по места са успели да се справят с по-голямата част от запалванията още в зародиш. 25 от пожарите през тази година са причинени от човешка небрежност, коментира инж. Саров. Той припомни, че е забранено паленето на открит огън и извършването на огневи работи на разстояние, по-малко от 100 метра от границите на горските територии. Забрана има и за изгарянето на стърнища и други растителни отпадъци. \"Нека не забравяме, че хвърлен от колата фас или леснозапалима опаковка, която привлича слънцето също може да причини пожар, особено сега, заради засушаването и високите температури\", напомни Стоян Саров. Той призова хората да подават сигнали за нарушения в горите на телефон 112 и благодари на всички горски, пожарникари, служители на общинските формирования и доброволци за работата им при погасяване на пожарите в горските територии, както и за всекидневните дежурства, които дават, за да опазят едно от най-големите богатства на страната ни - горите.", "date": "2019.09.05", "title": "935 дка гори опожарени в Североизточна България"}
{"url": "https://www.24chasa.bg/novini/article/7639923", "text": "Държавна агенция \"Електронно управление\" (ДАЕУ)00 предоставя възможност за заявяване на три електронни административни услуги, свързани с предстоящите местни избори на 27 октомври, съобщиха от Агенцията, цитирана от БТА. Те са достъпни през Единния портал за достъп до електронни административни услуги на ДАЕУ на адрес - https://egov.bg/wps/portal/egov/ Услугите са: \"Вписване в избирателния списък по настоящ адрес\"; \"Гласуване с подвижна избирателна кутия\", \"Изключване от списъка на заличените лица преди предаване на избирателния списък на СИК\". Заявленията за трите електронни услуги се подават не по-късно от 14 дни преди изборния ден - 12 октомври, пред съответните органите (по чл. 23, ал. 1 ИК). Услугите са свързани единствено с подготовката на предстоящите местни избори и имат кратковременен характер, поради което не са регистрирани в Административния регистър и имат служебни номера на ДАЕУ. За да бъде заявена по електронен път услугата, трябва да има инсталирано на компютъра квалифицирано удостоверение за квалифициран електронен подпис или квалифициран електронен подпис, профил в системата \"Електронно връчване\" и Adobe Reader. За услугите не се дължи такса. Попълнената и подписана електронна форма на заявлението се изпраща чрез Системата за сигурно електронно връчване към избраната общинска администрация. Предоставянето на тези услуги може да се извършва от всички общински администрации, които са присъединени към системата, без да има други изисквания към тях. След получаването на заявлението, съответната администрация следва да извърши необходимите действия по изпълнение процедурата на избраната услуга, съгласно изискванията на Изборния кодекс.", "date": "2019.09.05", "title": "3 е-услуги за местните избори предоставя агенция \"Електронно управление\""}
{"url": "https://www.24chasa.bg/novini/article/7639939", "text": "Японският премиер Шиндзо Абе заяви днес на икономическия форум във Владивосток, че сключването на мирен договор е историческа мисия за Япония и Русия, а нейното осъществяване ще отвори безгранични перспективи пред народите от двете страни, предаде ТАСС, цитирана от БТА. Въпросите, засягащи мирния договор между Русия и Япония, са обвързани между другото и с ангажиментите на Токио пред трети страни, включително САЩ. Това трябва да се взема предвид, отбеляза обаче руският президент Владимир Путин. Има множество въпроси, излизащи извън плоскостта на двустранните отношения между Москва и Токио, посочи той. \"Има въпроси от военно, отбранително естество, въпроси на сигурността, и тук трябва да се вземат предвид и позицията на трети страни, и ангажиментите на Япония пред трети страни, включително пред САЩ\", каза Путин. \"Ние обаче наистина - и аз, и Шиндзо (Абе), искаме да го решим (проблема с мирния договор) и колкото и да е трудно, въз основа на декларацията от 1956 г. ще се движим към пълноценно уреждане на всички отношения помежду си, ще се стремим към сключване на мирен договор\", добави руският президент. На среща в Сингапур миналия ноември Путин и Абе се разбраха да активизират руско-японските преговори за сключване на мирен договор въз основа на Съвместната декларация от 1956 г. , припомня ТАСС.Този документ премахна състоянието на война между двете държави, възстанови дипломатическите и консулските отношения помежду им. С тази декларация съветското правителство се съгласи да предаде на Япония остров Шикотан и няколко от Малките Курилски острови, при условие Токио фактически да поеме контрола върху тях след сключването на мирен договор.В отговор на японско-американския договор за сигурност от 1960 г. Съветският съюз анулира своя ангажимент за предаване на островите. Правителството на СССР посочи в меморандум, че островите ще бъдат предадени на Япония, само ако от територията й бъдат изтеглени всички чуждестранни войски.", "date": "2019.09.05", "title": "Абе: Сключването на мирен договор е историческа мисия за Русия и Япония"}
{"url": "https://www.24chasa.bg/novini/article/7639949", "text": "10 000 лв. са откраднати от товарен автомобил на ул. „Брезовско шосе“ в Пловдив. Това съобщиха за „ “ от Областната дирекция на МВР. По данни на 50-годишния шофьор, вчера, в периода 14.05 – 14.20 часа, сумата е била задигната от камиона му „МАН“. В рамките на досъдебно производство криминалисти от Трето РУ издирват извършителя.", "date": "2019.09.05", "title": "Откраднаха 10 000 лв. от камион в Пловдив"}
{"url": "https://www.24chasa.bg/novini/article/7639948", "text": "В момента по наредба могат да се гледат до 5 свине тип заден двор. Дори тази бройка ще свалим на 3. Не може всяко лично стопанство да е развъдна дейност, защото повишава епизоотипния риск. Целта на повишаването на нивата на биосигурността е намаление на епизоотипния риск. Това заяви земеделският министър Десислава Танева в кулоарите на парламента след изслушването й пред депутатите за ситуацията с африканската чума по свинете. Тя подчерта, че пикът на заболяването е летния сезон и е важно следващото лято всяка свиня у нас да се отглежда с биосигурност. Танева акцентира, че е било важно, че хората са проявили разбиране, че се разделят с животните си, за да се избегне разпространение на болестта. Министърката обясни, че се работи по подмерки за финансиране на биосигурността. Очакванията са те да бъдат пуснати в края на годината. От него ще могат да се възползват и засегнатите от чумата по дребните преживни животни, която беше през 2018-а. Танева уточни, че ще се водят разговори с еврокомисията за финансиране на репопулация на домашни свине. Тя обясни, че по правила не би трябвало да се разреши, защото условието да има налице по-големи щети за популацията.", "date": "2019.09.05", "title": "Танева: До 3 домашни свине ще могат да се гледат в задните дворове"}
{"url": "https://www.24chasa.bg/novini/article/7639954", "text": "За 2017 г. България е пропуснала да събере данък \"Добавена стойност\" (ДДС) за 624 милиона евро (11 на сто), показват данни, представени днес от Европейската комисия. Общо държавите в ЕС са пропуснали да получат ДДС за 137 милиарда евро, посочва БТА. В сравнение с предишни години разликата между дължимия и събрания ДДС е по-малка, но все още е значителна, се посочва в съобщението на комисията. Тази значителна разлика между дължимия и събрания ДДС отново показва нуждата от промяна на правилата и от повишено сътрудничество между държавите в ЕС. С разликата между дължимия и събрания ДДС се измерва ефективността на мерките във всяка държава за прилагане и спазване на правилата, като по този начин се прави оценка на пропуснатите приходи заради данъчни измами, избягване на данъци, несъстоятелност, финансова неплатежоспособност и погрешно определяне на размера на дължимия данък, пояснява комисията. Най-голямата разлика между дължимия и събрания ДДС е отчетена в Румъния - 36 на сто несъбрани приходи от ДДС за 2017 г., следвана от Гърция (34 на сто) и Литва (25 на сто). Най-малка е разликата в Швеция, Люксембург и Кипър, където несъбраните приходи от ДДС са средно един процент. В абсолютно изражение най-голямата разлика между дължимия и събрания ДДС е отчетена в Италия - 33,5 млрд. евро. Показателите при отделните държави все още се различават съществено. Несъбраните приходи от ДДС са намалели в 25 държави и са се увеличили в три. Малта отчита спад от седем на сто, Полша от шест на сто, Кипър - с четири процента. Резултатите на Словения, Италия, Люксембург, Словакия, Португалия, Чехия и Франция показват намаление на разлика между дължимия и събрания ДДС с над два процента. Тази разлика силно нарасна в Гърция (2,6 на сто) и Латвия (1,9 на сто), и малко - в Германия (0,2 на сто). В номинално изражение разликата между дължимия и събрания ДДС е намаляла през 2017 г. с 8 милиарда евро и достига 137,5 млрд. евро, като това намаление е сходно на отчетеното през 2016 г. - 7,8 млрд. евро. През 2017 г. разликата между дължимия и събрания ДДС е била 11,2 на сто от общите приходи от ДДС в ЕС, в сравнение с 12,2 на сто през предходната година, се посочва в съобщението", "date": "2019.09.05", "title": "ЕК: България е пропуснала да събере ДДС за 625 млн. евро през 2017 година"}
{"url": "https://www.24chasa.bg/novini/article/7639961", "text": "По-малко от две години по-късно обаче дойде референдумът за Брекзит и макар че Обединеното кралство гласува за излизане от Европейския съюз, шотландците се откроиха като най-големите несъгласни. Шотландия не само гласува с огромно мнозинство за оставане в ЕС, но и беше единствената от четирите части на Обединеното кралство, в която нито един избирателен район не гласува с \"Да\" за напускане. Просто казано: Шотландия е теглена до голяма степен против волята й към икономическо страдание, каквото много от нейните жители се страхуват, че ще настъпи на 31 октомври, когато се предвижда да влезе в сила белязаният от безпорядък развод, много вероятно без споразумение, което да смекчи очакваните удари за предприятията и домакинствата. Недоволството от Брекзит и машинациите в Уестминстър, които тласкат Великобритания все по-близо до напускане без сделка, се усещат толкова остро в долините и закалените от времето градове на Шотландия, че независимостта отново се връща като тема. След Брекзит Шотландия отново може да се превърне в главоболие за този, който е на власт в Лондон, независимо кой е той. Вместо да бъдат приковани към една отслабена и изолирана Великобритания, каквато те подозират, че може да стане тя, защитниците на шотландската независимост шумно настояват за нов референдум, който да позволи на района да придобие самостоятелност и вероятно дори отново да се присъедини към ЕС. Дори някои от тези, които гласуваха против независимост, убедени, че Шотландия ще бъде по-добре като част от Обединеното кралство, променят мнението си. Директорът на изследователския център \"Риформ Скотланд\" Крис Дирън е гласувал с твърдо \"Не\" през 2014 г., определяйки идеята за разпадане на съюза с Британия като \"напълно странна\" и \"почти немислима\" в своите политически коментари по онова време. С наближаването на Брекзит тонът на Дирън се променя. \"Още не съм на етапа, при който да кажа, че бих гласувал с \"Да\", но това определено не е немислимо\", казва той. \"А по мои наблюдения има доста хора, които познавам, също гласували с \"Не\" през 2014 г., които макар сега да не са решени да гласуват с \"Да\", са отворени за обсъждане.\" Той добавя: \"Ако Шотландия е независима през 2025, 2030 г., мисля, че Брекзит съвсем очевидно ще е главната причина за това . . . Той настройва Шотландия против Англия.\" Но шотландците, които искат втори опит за независимост, няма автоматично да получат такъв. Британското правителство многократно е отхвърляло тази възможност, заявявайки, че шотландците са казали своята дума и че второ гласуване може да увеличи разцеплението в страната, която и без това е разкъсвана от поколенчески, регионални, политически и икономически разделения заради Брекзит. Твърдата преговорна тактика на британския министър-председател Борис Джонсън, откакто зае поста през юли, заменяйки Тереза Мей, след като тя не успя да получи подкрепата на парламента за своята сделка за Брекзит с ЕС, според някои шотландци навежда на мисълта, че е изключително малко вероятно той да се съгласи. Джонсън предприе стъпки за прекратяване на работата на парламента за част от оставащите седмици преди излизането на 31 октомври, намалявайки възможностите и времето на депутатите, които искат да спрат хаотично напускане без сделка. Критиците на Джонсън го оприличават на диктатор, а маневрите му - на преврат. \"Вие демократ ли сте или не? Уважавате ли волята на шотландския народ или не\", каза депутатът Иън Блекфорд от проевропейската Шотландска национална партия, обръщайки се към Джонсън, след като британският парламент отново се събра във вторник в Лондон. \"Шотландският народ не гласува за Брекзит. Народът на Шотландия не гласува за Брекзит без сделка. Той не гласува за партията на торите и определено не гласува за този министър-председател\", добави Блекфорд по време на бурните дебати. Подобни настроения намират отглас сред поддръжниците на независимостта на север от неоткрояващата се, отворена граница с Англия, забележима единствено заради пътните знаци, които обявяват \"Добре дошли в Шотландия\" на английски и на шотландски келтски. Актьорът Гилкрист Мюр в Единбург казва, че винаги се е чувствал шотландец, а не британец и отдавна разглежда знамето на Великобритания като \"символ на потисничество\". За едно от своите по-редовни професионални изпълнения Мюр се облича в метална ризница и кожени дрехи като сър Уилям Уолъс и разказва на туристите как шотландският герой на независимостта от 13 век е победил английските нашественици в битката при Стърлингския мост през 1297 г. По-късно Уолъс бил екзекутиран в Лондон през 1305 г. - обесен, изкормен и обезглавен като предател на английския крал Едуард Първи. Мел Гибсън изигра ролята на Уолъс във филма \"Смело сърце\" от 1995 г. Мюр, който позира за снимки на туристите с дългия си меч, заимства знаковия вик на Гибсън от филма, изревавайки \"Свобода!\" Но извън костюма, разговаряйки на по бира в единбургска кръчма, той е доста песимистично настроен към евентуална промяна в позицията на Уестминстър. \"Все едно съм пътник в кола, която е извън контрол, а шофьорът е излязъл и трябва да кажеш накъде отива колата. Точно такова е усещането в момента. Парламентът е похитен. Ние нямаме думата. Шотландия няма глас\", казва той. \"Във всяка друга нормална демократична страна или ситуация бих си помислил - да, има голям шанс за някакво придвижване в тази посока, но при сегашното състояние на нещата, дори това да беше волята на народа, нямам много вяра.\" Други обаче се готвят за нови усилия, насърчени от проучванията, които предполагат, че Брекзит и особено напускане без сделка може да укрепи каузата на независимостта. Оставката през август на лидерката на шотландските консерватори Рут Дейвидсън, която посочи семейни причини, лиши противопоставящия се на независимостта лагер от един от най-популярните му водачи. Шотландски знамена - с бял кръст на син фон, са окачени във и пред спиртната фабрика, в която Дейл Маккуин вари джин. Шотландската лидерка Никола Стърджън, която защитава призивите за втори референдум за независимост до 2021 г., откри неговата нова фабрика тази година в Калъндър, с великолепни изгледи към околните скали. Маккуин казва, че се надява да може да вложи приходи от своя бързо разрастващ се бизнес в кампания за втори референдум. \"Аз съм голям оптимист, че Шотландия ще бъде независима страна\", казва той. \"Надявам се и се моля за това. Мисля, че това (Брекзит) е от полза за каузата на независимостта просто защото имаме нещо, което е наложено на страната. Ние не сме гласували за него.\"", "date": "2019.09.05", "title": "Брекзит отново вдъхва живот на усилията за независимост на Шотландия"}
{"url": "https://www.24chasa.bg/novini/article/7639963", "text": "Представителни военни формирования от Сухопътните войски, Военновъздушните и Военноморските сили, 68-а бригада „Специални сили“ и Националната гвардейска част ще участват в тържествата, посветени на 134-ата годишнина от Съединението на Княжество България с Източна Румелия, в цялата страна. Военнослужещите ще отдадат воински почести на загиналите за национално освобождение и обединение, съобщиха от пресцентъра на военното министерство. Днес, 5 септември, представителни роти и военният духов оркестър от 61-ва Стрямска механизирана бригада ще участват в тържествената проверка (заря) в град Съединение, която ще започне в 20.30 ч. На нея ще присъства министърът на отбраната Красимир Каракачанов. По-рано същия ден заедно с жителите и гостите на града той ще почете паметта на голямоконарци, участвали в Съединението на България. Панихидата ще започне в 19.30 ч. в църквата „Свети Атанасий“. Същия ден военнослужещи от 4-и артилерийски полк в Асеновград ще отдадат военни почести на героите, взели дейно участие в Съединението на България. В 11.00 ч. те ще поднесат венци пред паметната плоча на Пере Тошев в града. В 16.00 ч. представители подразделения от полка ще поднесат венци пред паметната плоча на Конушенската чета в село Конуш, а в 17,30 ч. - пред паметника на Поп Ангел Чолаков в село Новаково. В Деня на Съединението на България, 6 септември, в гр. Пловдив ще се проведе тържествената проверка (заря). Тя ще започне в 20.30 ч. на площад „Съединение“ и в нея ще участват представителни блокове от Сухопътните войски, Военновъздушните сили и 68-а бригада Специални сили. На тържествения ритуал ще присъства началникът на отбраната генерал Андрей Боцев. В гр. Стара Загора в 10.30 ч. военнослужещи от 2-ра механизирана бригада ще поднесат венци и цветя пред паметника на „Защитниците на Стара Загора“ . В гр. Ямбол в 10.30 ч. представителни подразделения от Сухопътните войски и Военновъздушните сили ще участват в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя. В град Плевен в 11.00 ч. военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война. В гр. Горна Оряховица в 11.00 ч. военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните“. В гр. Шумен в 10.00 ч. представителни части от 29-и механизиран батальон от Сухопътните войски ще поднесат венци и цветя пред паметника на загиналите във войните шуменци. В гр. Русе в 11.00 ч. военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война. В същия час в градовете Враца и Сандански военнослужещи от Бригадно командване – Благоевград ще положат венци и цветя пред паметниците на загиналите във войните за национално обединение. В гр. Сливен в тържествата, посветени на 134-ата годишнина от Съединението на България ще се включат военнослужещи от Центъра за подготовка на специалисти. В 20.00 ч. те ще отдадат воински почести и ще поднесат венци и цветя пред паметника на Хаджи Димитър в града. В гр. Чирпан военнослужещи от военно формирование 24 620 на Сухопътните войски ще участват в тържествения ритуал по издигане на националния флаг и ще поднесат венци пред паметника на Съединението. В гр. Хасково в 11.30 ч. военнослужещи от военно формирование 52 740 от състава на 2-ра механизирана бригада на Сухопътните войски ще участват в ритуала по полагане на венци и цветя пред паметника на Незнайния воин на площад „Свобода“. В гр. Варна в 9.30 ч. Представителният духов оркестър и почетен караул от Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбско-българската война 1885 г.“ и в 10.00 ч. с военен ритуал ще отдадат почит към загиналите във войните за Съединението на България. В гр. Бургас в 10.30 ч. представителни части от Военноморските и Военновъздушните сили ще участват във военния ритуал за тържественото издигане на националното знаме на площад „Атанас Сиреков” пред сградата на Общината. В 11.00 ч. военнослужещите ще поднесат венци и цветя пред „Паметника на 24-и Черноморски полк” в града. В гр. Неделино в 11.00 ч. военнослужещи от Националната гвардейска част ще участват в тържествена церемония по полагане на венци пред паметника „Света Неделя“. Гвардейците ще участват и в тържествената церемония за отбелязване на 134-ата годишнина от Съединението на България в гр. Видин от 11.00 ч. пред паметника на Скърбящия воин. В гр. София в 11.30 ч. военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул. Председателят на Народното събрание Цвета Караянчева и народни представители ще участват на 6 септември в тържественото честване в Пловдив по повод 134-ата годишнина от Съединението на България и празника на града, съобщиха от парламентарния пресцентър. Председателят на парламента ще присъства на тържествената заря-проверка в 20.30 часа на пл. „Съединение”.", "date": "2019.09.05", "title": "Вижте събитията, с които отбелязваме Деня на Съединението"}
{"url": "https://www.24chasa.bg/novini/article/7639940", "text": "Окръжният съд в Пазарджик определи присъда от 1 година и четири месеца затвор за дилър на наркотици, задържан в Пазарджик с големи количества амфетамин и марихуана. През април,т.г., Борис Б. е задържан, след операция на полицията в Пазарджик, за разпространение на наркотици. При обиск в жилището му са открити почти 176 гр. амфетамин и близо 210 гр. марихуана. До сравнително ниската присъда се стигна, след като обвиняемия призна изцяло вината си и сключи споразумение с прокуратурата. Поради това делото премина по реда на съкратеното съдебно следствия, без разпит на свидетели и експерти. Присъдата е окончателна и не подлежи на обжалване.", "date": "2019.09.05", "title": "16 месеца затвор за дилър на наркотици, хванат в Пазарджик с големи количества амфетамин и марихуана"}
{"url": "https://www.24chasa.bg/novini/article/7639962", "text": "Активирането на националната система за интегрирано морско наблюдение ще позволи на гръцките власти да откриват плавателни съдове с бежанци и мигранти дори преди да са отпътували от турските брегове, заяви днес говорителят на гръцкото правителство Стелиос Пецас пред телевизия Скай. Според него това ще позволи на Гърция да поиска от Турция да спре отплаването на мигрантите, а Анкара ще бъде задължена да предприеме действия, защото \"не може да пренебрегва непрекъснато\" гръцките предупреждения, предаде БТА. През последните месеци бежанския поток към гръцките острови в Егейско море се е увеличил значително, твърдят гръцките власти. Според съобщение след съботното заседание на съвета по външни работи и отбрана към гръцкото правителство системата за интегрирано морско наблюдение има бюджет от 50 милиона евро и свързва системите на бреговата охрана и на въоръжените сили чрез използването на нови технологии.", "date": "2019.09.05", "title": "Гърция ще може да открива плаватени съдове с мигранти още преди да отплават от Турция"}
{"url": "https://www.24chasa.bg/novini/article/7639982", "text": "Комисията за защита на потребителите (КЗП) започва проверки във връзка с новата учебна година. Вниманието ще бъде насочено към най-често купуваните стоки в този период - ученически пособия, раници, различни комплекти, дрехи, обувки и др. \"Проверките са свързани с действащия на територията на целия ЕС стандарт за безопасност, който въвежда редица изисквания, на които детските облекла трябва да отговарят\", обясни председателят на КЗП Димитър Маргаритов в интервю за  При предишни проверки комисията е забранявала продажбата на облекла заради наличието на по-дълги от допустимото връзки или на дребни елементи, които могат да доведат до задавяне на по-малките деца и дори до по-сериозни инциденти. В рамките на кампанията ще бъдат извършвани и проверки на търговци на обувки за деца в ученическа възраст. \"Едно от най-важните неща е свързано със самата материя, в случая – кожата. Важното е хората да бъдат информирани за реалния състав на продукта. Има една особеност – задължителни са пиктограмите, които представляват с информация за това от каква материя е произведена всяка една от трите основни части на обувката\", обясни Димитър Маргаритов. При раниците и тази година ще се следи за верността на твърденията относно техните характеристики. Маргаритов даде пример със случаи, при които са рекламирани раници с дишащ и ергономичен гръб, но търговците не са успявали да докажат наличието на тези характеристики. Голяма част от ученическите пособия са с доста малки размери, но това не освобождава търговеца от задължението му да предостави цялата задължителна информация – от цената, през характеристиките на артикула, до неговия производител. През последните години родителите предпочитат да пазаруват онлайн всичко необходимо за учениците. Затова КЗП ще следи предлагането на тези стоки и в електронните магазини.", "date": "2019.09.05", "title": "КЗП със засилени проверки на стоките за ученици"}
{"url": "https://www.24chasa.bg/novini/article/7640027", "text": "Земеделец от тетовското село Беловище е открил взривно устройство, докато си орал нивата. Той съобщил за находката в полицията, предава БГНЕС. Служители на реда са направили проверка на място и извикали експерти от Дирекцията за защита и спасяване, за да извадят бомбата. „Това е 150-милиметрова артилерийска граната, използвана през Втората световна война“, информира Мариян Йосифоски, говорител на дирекцията в Тетово.", "date": "2019.09.05", "title": "Земеделец намери бомба от Втората световна война, докато оре нивата си"}
{"url": "https://www.24chasa.bg/novini/article/7640028", "text": "Председателят на Европейската комисия Урсула фон дер Лейен обяви, че пълният екип от комисари ще бъде обявен през следващата седмица, предава AFP, като уточнява, че това ще се случи във вторник. „Щастлива съм, че получих всички номинации от държави-членки на ЕС“, написа Фон дер Лейен в социалната мрежа „Туитър“, след като Италия, последната страна без представен кандидат, предложи бившия премиер Паоло Джентилони да заеме място в изпълнителната власт на ЕС от 1 ноември, предава \" \". Председателят на ЕК ще ръководи екип от високопоставени служители, номинирани от страните-членки – 27 на брой, стига Великобритания да напусне ЕС до 31 октомври. По всичко личи, че германският християндемократ почти е спазила обещанието си за постигане на равенство между половете в своя екип - най-малко 12 жени са номинирани за Комисията от столиците на ЕС. Румъния предложи две имена - мъж и жена, като окончателният избор на Фон дер Лайен все още не е известен. Номинираните обаче трябва да бъдат утвърдени от Европейския парламент, където кандидатите ще бъдат събрани от депутатите в поредица от изслушвания, започващи на 30 септември. Фон дер Лайен бе избрана на поста като компромис. Тя заменя напускащия председател на Европейската комисия Жан-Клод Юнкер.", "date": "2019.09.05", "title": "Урсула фон дер Лайен представя новия състав на ЕК във вторник"}
{"url": "https://www.24chasa.bg/novini/article/7639981", "text": "Досега ЕС е осигурил на Турция 5,6 от договорените 6 милиарда евро за бежанците, съобщи днес говорител на Европейската комисия, цитиран от БТА. Оставащите средства по общата сума ще бъдат преведени скоро, добави говорителят. В отговор на въпрос за възможността за отпускането на още средства той посочи, че ЕС е винаги открит за диалог със своите партньори. Tурският президент Реджеп Тайип Ердоган заяви по-рано днес, че Турция може да отвори границите си за мигранти към Европа. По неговите думи това може да се случи, ако неговата страна не получи достатъчно международна помощ да се справи със сирийските бежанци.", "date": "2019.09.05", "title": "ЕК обеща скоро да преведе оставащите \n400 милиона евро за бежанците в Турция"}
{"url": "https://www.24chasa.bg/novini/article/7640031", "text": "В отговор на предизвикателството на съпругата си и за да го предпази от урагана Дориан, мъж от Флорида успя да паркира автомобила си \"Смарт\" в кухнята на дома си, предаде Асошиейтед прес, цитирана от БТА. От една страна Патрик Елдридж от Джаксънвил не искал природното бедствие да \"отнесе\" возилото, а от друга държал да докаже на жена си, че подобен ход е възможен. \"Казах му, че няма начин да успее. Той заяви, че може. Така че мъжът ми отвори двойната врата и паркира автомобила в кухнята без никакви проблеми. Бях удивена, че возилото се побра\", разказва съпругата на Патрик, Джесика Елдридж. Жената допълва, че й се налага да заобикаля автомобила, за да може да готви и сервира. \"Надявам се, че след като ветровете утихнат, мъжът ми ще изкара возилото от кухнята. На мен не ми пречи толкова, но кучетата ми са объркани\", казва Джесика. По пътя си към крайбрежията на Джорджия, Южна Каролина и Северна Каролина, ураганът Дориан подмина \"на косъм\" Джаксънвил, Флорида.", "date": "2019.09.05", "title": "Мъж паркира колата си в кухнята, за да я предпази от урагана Дориан"}
{"url": "https://www.24chasa.bg/novini/article/7639744", "text": "България се подготвя да се превърне в транзитна страна за руския природен газ за Украйна, отбелязва вестник „Российская правда“, цитиран От редакцията цитират думите на експерта по енергетика проф. Атанас Тасев, който по-рано заяви пред репортери, че България скоро ще може да снабдява Украйна с руски газ. Според него в четвъртък ще бъде подписано споразумение за изграждането на газопровод от Турция до Австрия, Унгария и Сърбия през България. „След подписването на споразумението много въпроси ще изчезнат - това е първото. Но основното предимство на споразумението е, че европейските страни ще бъдат снабдени с газ, ако Русия спре транзита на горивото през Украйна от 1 януари 2020 г.\", обясни Тасев. Експертът увери, че България няма да остави Украйна без газ, ако Киев и Москва в крайна сметка не се договорят.", "date": "2019.09.05", "title": "България се готви да стане транзитна държава за руския газ за Украйна"}
{"url": "https://www.24chasa.bg/novini/article/7639751", "text": "Собственик на имота е 40-годишен местен жител. При проведените оперативно-издирвателни мероприятия, извършителите не са установени на територията на населеното място. По случая е образувано досъдебно производство в районното управление в Монтана.", "date": "2019.09.05", "title": "Апаши накълцали с камъни колите на мъж в Монтанско"}
{"url": "https://www.24chasa.bg/novini/article/7639750", "text": "НАП пусна приложението, чрез което всеки гражданин може да разбере какви негови лични данни са били неправомерно разпространени, вследствие на хакерската атака през юли. Електронната услугата е качена в специално разработен сайт, чрез който НАП ще продължи да информира засегнатите лица. Справка можете да получите по следните начини : - По електронен път - достъпът до автоматичната електронна справка за клиенти се осъществява на адрес -   Справката е достъпна с ПИК, издаден от НАП, или с електронен подпис. Справка с електронен подпис може да бъде направена само за физическо лице, което е посочено като титуляр или автор в електронния подпис и в него се съдържа ЕГН. - В офис на НАП – справка може да бъде направена във всеки един офис на НАП. Услугата се предоставя след идентифициране с документ за самоличност. В случаите, в които желаете справка за друго лице, е необходимо да предоставите пълномощно. - По телефона – българските граждани, които не разполагат с ПИК и КЕП, живеят дългосрочно в чужбина и нямат възможност да посетят офис на НАП, могат да получат информация на телефонния номер за връзка с НАП от чужбина – +359 2 9859 6801. След свързване, наш експерт ще Ви зададе контролни въпроси с цел идентификация и предоставяне на нужната Ви информация. Обща информация за чуждестранните лица е публикувана в английската версия на създадения по темата сайт: https://check.nra.bg/. Чуждестранните лица, за които има разпространени лични данни, ще бъдат уведомени от данъчната си администрация. Новата надградена услуга, предоставяща информация за неправомерно достъпените и незаконно разпространени лични данни, замества съществуващата досега проверка, която се извършваше с ЕГН и телефонен номер.", "date": "2019.09.05", "title": "Проверете какви данни са изтекли за вас от НАП"}
{"url": "https://www.24chasa.bg/novini/article/7639761", "text": "“Внасяме промени в правилника на Народното събрание, с които да задължим министър-председателя да се явява поне веднъж месечно в парламента, за да дава отчет за неговото правителство и за изпълнението на неговите приоритети”. Това каза днес на пресконференция пред журналисти в парламента зам-шефът на групата на БСП Крум Зарков. Вчера такова предложение лансира в обръщението си към народа и Народното събрание президентът Румен Радев. “Предложението е да възстановим т.нар. блиц-контрол, който съществуваше в предишнито и по-предишното НС. В тази процедура в последните до два часа на заседанието във всяка първа сряда на месеца премиерът и неговите заместници да се явяват, за да отговорят на въпросите на народните представители от всички групи. Когато по уважителни причини не могат да направят това, председателят на парламента трябва да уговори с тях друга дата. Това е крайно наложително, за да се възстанови истинската контролна функция на парламента”, каз още Заркова. Той припомни, че червените са застъпвали тази теза още, когато това правило бе отменено.", "date": "2019.09.05", "title": "БСП поиска премиерът да се явява в парламента всеки месец"}
{"url": "https://www.24chasa.bg/novini/article/7639765", "text": "Убийците от Негован остават в ареста. Това реши Апелативният съд на София. Пламен Шляпашки и Георги Нанчев казаха и пред втората инстанция, че съжаляват за жестокото престъпление. Те са дали подробни обяснения как са убили, разчленили и изхвърлили труповете на Йордан и Марияна Атанасови. Според определението на съда, двамата няма как да бъдат пуснати под домашен арест, защото могат да се укрият. Единствената разлика в обясненията им е за това кой е инициаторът на идеята за убийството. Шляпашки казал, че е Нанчев, а Нанчев твърди, че е Шляпашки.", "date": "2019.09.05", "title": "Касапите, разчленили семейство Атанасови, си прехвърлят вината кой е бил инициаторът"}
{"url": "https://www.24chasa.bg/novini/article/7639781", "text": "Десет цивилни са убити и 42-ма са ранени при самоубийствения атентат с кола бомба в Кабул тази сутрин, отговорност за който поеха талибаните, предаде Ройтерс, цитирана от БТА. Говорителят на афганистанското министерство на вътрешните работи Насрат Рахими съобщи новите данни днес следобед. Това е вторият голям бомбен атентат, извършен от талибаните в Кабул тази седмица, отбелязва агенцията.", "date": "2019.09.05", "title": "Десет цивилни са убити при атаката в Кабул, 42-ма са ранени"}
{"url": "https://www.24chasa.bg/novini/article/7639490", "text": "Повече от 30 водещи болници, Националната здравна комисия (НЗК), Китайската асоциация на медицинско оборудване, три основни телекома и „Хуауей\" стартираха проект за установяване на стандарти за 5G базирани мрежи в здравните заведения, информира  . Те ще работят заедно за ускоряване изграждането на 5G инфраструктура за първична медицинска информация, реализиране на концепцията „Интернет + здраве\" и подобряване на първичните медицински услуги, заяви Ни Чунлей, ръководител на отдела за първично здраве към НЗК. В процеса на интегриране на 5G с различни индустрии, медицинската има най-големи потенциални приложения и най-силно търсене, заяви Лиу Ин, генерален мениджър на отдела за корпоративни и правителствени връзки на „Чайна телеком\". Стандартите ще ускорят дигитализацията на медицинската и здравната индустрия, смята и Джан Уънлин, президент на отдела за корпоративна стратегия на „Хуауей\". Към момента „Хуауей\", заедно с партньори, са изградили повече от 100 5G плюс медицински демонстрационни пункта с дистанционно покритие, улесняващо предлагането на услуги за пациентите, включително консултации, амбулаторни и диагностични изображения, съобщи още Джан.", "date": "2019.09.05", "title": "В Китай стартира проект за установяването на стандарти за 5G мрежи в болниците"}
{"url": "https://www.24chasa.bg/novini/article/7639794", "text": "Новото правителство на Италия, съставено от Движение „Пет звезди“ и лявоцентристката Демократическа партия, положи клетва пред държавния глава Серджо Матарела, като обяви нов старт за третата по големина икономика в еврозоната, предаде АФП. Церемонията се състоя в Президентския дворец в Рим, посочва \"Фокус\". Новите министри – 21 на брой, обещаха лоялност към Италия. Преговорите за съставянето на кабинета продължиха до последно. В следобедните часове на сряда назначеният премиер Джузепе Конте обяви списъка с предложенията му за министри – общо 21. Разборът: 10 членове на Движение „Пет звезди“, девет от лявоцентристката Демократическа партия, един от партията „Свободни и равни“ и един независим – Лучиана Ламоргезе, която заменя лидера на „Лига“ Матео Салвини на поста министър на вътрешен министър.", "date": "2019.09.05", "title": "Новото правителство на Италия положи клетва"}
{"url": "https://www.24chasa.bg/novini/article/7639812", "text": "Преди 550 милиона години умряло странно създание, което оставило следи от последното си придвижване. Въз основа на тези следи учени описаха един от първите организми, които са можели да се придвижват, предаде Франс прес. Животното Yilingia spiciformis напомня разделен на сегменти червей - тялото му е съставено от няколко последователни сходни пръстена. \"Животното имало тяло с две симетрични страни, глава и опашка\", заяви палеонтологът Шухай Сяо от университета на Вирджиния. Макар че в Австралия, САЩ, Канада и Африка бяха открити много следи от премествания през едиакарския период, учените рядко се натъкват на фосили от оставилите ги животни, предаде БТА. Екипът на Сяо изследвал подобна следа и фосилите от оставилото я животно в пролом по течението на река Яндзъ в Южен Китай. Животното умряло, докато си проправяло път. \"Не съществеват живи животни, които действително да имат прилика с Y. spiciformis. Най-близки до вида са стоножките\", поясни ученият. Животното живеело във водна среда, като тялото му било широко между 5 и 26 милиметра и с максимална дължина 27 сантиметра. Резултатите от изследването са публикувани в сп. \"Нейчър\".", "date": "2019.09.05", "title": "Учени се натъкнаха на следа от странно животно, живяло преди 550 милиона години"}
{"url": "https://www.24chasa.bg/novini/article/7639821", "text": "Президентът на Косово Хашим Тачи заяви след среща с американските сенатори Рон Джонсън и Крис Мърфи, че Косово има единна подкрепа от САЩ, както от демократите, така и от републиканците, предаде Бета. Тачи написа в своя профил във Фейсбук, че тази подкрепа Косово ще има и при продължаването на диалога за нормализиране на отношенията със Сърбия, предава БТА. Днес имах важна среща с приятелите на Косово - американските сенатор Рон Джонсън и Крис Мърфи. Подкрепата на САЩ е единна, както от републиканците, така и от демократите. Нашето партньорство със САЩ бе и остава решаващо за който и да било процес в Косово. Тази подкрепа ще продължи и в процеса на диалога между Косово и Сърбия, който ще завърши с признаване на Косово от страна на Сърбия и нашето членство в НАТО, ЕС и ООН, написа Тачи.", "date": "2019.09.05", "title": "Хашим Тачи: Косово има единна подкрепа от САЩ"}
{"url": "https://www.24chasa.bg/novini/article/7639782", "text": "Съкратеното съдебно следствие да остане, но съдът да не бъде задължен да намали наказанието на провинилия се, когато си е признал. Такива промени ще внесат от ГЕРБ в Наказателния и Наказателно-процесуалния кодекс, стана ясно днес на пресконференция на партията в парламента. \"Предложените изменения са в две алинеи на чл. 58а. Когато е извършено умишлено убийство, тежка телесна повреда, блудство или изнасилване пак може да се приложи института за редукция на наказанието. Това, което предлагаме е в две посоки. Сега редукцията по закон е с 1/3 от наказанието, ние предлагаме тя да е с 1/5, но освен това казваме - това не е императивно. Това решение трябва да го вземе съда при определяне на наказанието. Тъй като наказателният съд е господарят на наказателното производство в съдебната фаза, той определя наказанието в рамките на това, което му определя закона и нека съда да определи тежестта, последиците на извършеното и тогава да прецени дали за това престъпление е допустимо да има редукция на наказанието, и ако е допустимо, тази редукция да бъде не повече от 1/5 от размера\", обясни правосъдният министър Данаил Кирилов. \"В алинея 2-ра, където се уреждат двете най-тежки наказания в нашата правна система - доживотен затвор без замяна и доживотен затвор, предлагаме аналогичното правно решение - по преценка на съда може да се понижи степента на определеното наказание. Тоест да имаме замяна от \"доживотен затвор без замяна\" с \"доживотен затвор\", или от \"доживотен затвор\" на \"лишаване от свобода от 20 до 30 г.\". Но и там съдът няма да бъде императивно задължен да наложи редукция на наказанието, а ще го съобрази както с установените факти, така и с позицията на участниците в процеса. Тук е момента да се каже, че в този момент ще се вземе и становището на прокуратурата, и то също ще има своята тежест в преценката на наказателния съд кое е обоснованото, ефективното и дължимо наказание за конкретното деяние\", допълни той.", "date": "2019.09.05", "title": "ГЕРБ: Съкратеното следствие да остане, без задължително намаляване на присъдата"}
{"url": "https://www.24chasa.bg/novini/article/7639837", "text": "Турският президент Реджеп Тайип Ердоган заяви днес, че Турция може да отвори границите си за мигранти към Европа, ако не получи достатъчно международна помощ да се справи със сирийските бежанци, предаде Ройтерс. \"Сами ли ще носим този товар? Не получихме нужната подкрепа от света, в частност от ЕС, що се отнася до споделянето на тежестта от бежанците, които сме приели\", оплака се президентът, цитиран от телевизия СиЕнЕн-Тюрк и БТА. Анкара, която е приела 3,6 милиона сирийски бежанци, контролира някои части от Северна Сирия, където според нея вече са се завърнали 350 хиляди сирийци. Заедно със САЩ страната установява \"безопасна зона\" в Североизточна Сирия, където, по думите на Ердоган, може да бъдат преместени още голям брой бежанци. \"Дайте ни логистична подкрепа и ние можем да отидем да строим жилища на 30 километра навътре в Северна Сирия. По този начин можем да им осигурим хуманни условия на живот\", каза още той. \"Или ще стане това, или в противен случай ще трябва да отворим границите\", предупреди Ердоган. \"Или ще предоставите помощ, или, извинявайте, но ние няма да носим сами този товар\", добави той. Съгласно споразумение, постигнато между ЕС и Турция през март 2016 г. Анкара се съгласи да възпре притока на мигранти към Европа в замяна на милиарди евро помощ. Броят на мигрантите, пристигащи в съседна Гърция обаче, се увеличи миналия месец. Преди седмица пристигнаха над десет лодки с 600 мигранти в рамките само на час - първи подобен случай от три години насам, напомня Ройтерс. \"Нашата цел е най-малко един милион от сирийските ни братя да се настанят в сигурната зона, която ще установим по протежение на 450-километрова гранична ивица\", каза още турският лидер.", "date": "2019.09.05", "title": "Ердоган пак плаши да отвори границите за бежанците към Европа"}
{"url": "https://www.24chasa.bg/novini/article/7639851", "text": "Бразилският президент Жаир Болсонаро отправи вчера критики към ръководителката на Върховния комисариат на ООН по правата на човека и бивша чилийска президентка Мишел Бачелет, изказвайки възхвала за военния преврат през 1973 г. в Чили, довел до смъртта на баща й, предаде Асошиейтед прес. Болсонаро спомена бащата на Бачелет, Алберто, офицер от военновъздушните сили, противопоставил се на преврата на генерал Аугусто Пиночет. Алберто Бачелет е вкаран в затвора, изтезаван и умира там през 1974 г. \"Ако хората на Пиночет не бяха победили левицата през 1973 г. - включително твоя баща - днес Чили щеше да бъде Куба\", заяви Болсонаро на репортери пред резиденцията си в Бразилия. Болсонаро каза това, след като Бачелет изрази тревога заради все по-големия брой убийства, извършвани от полицията в Бразилия, както и заради предполагаемите ограничения на гражданските свободи, предаде БТА. Президентът каза, че думите на Бачелет са намеса във вътрешните работи на Бразилия. Той сравни коментарите й с отправените неотдавна критики от френския държавен глава Еманюел Макрон във връзка с пожарите в Амазония и отношението на правителството към опазването на околната среда.", "date": "2019.09.05", "title": "Болсонаро: Ако не беше превратът на Пиночет, Чили днес щеше да бъде като Куба"}
{"url": "https://www.24chasa.bg/novini/article/7639856", "text": "Регионалната инспекция по околната среда и водите в Перник издаде в сряда принудителна административна мярка за спиране на дейността на парогенератори 4 и 5 на \"Топлофикация - Перник\", съобщиха от пресцентъра на МОСВ. Мярката е наложена заради установено използване на неразрешен вид гориво - биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително. Във връзка с разпореждане на главния прокурор на Република България Сотир Цацаров от сряда Министерството на околната среда и водите (МОСВ) предприе незабавни действия за извършване на проверки на място в \"Топлофикация - Перник\" АД, ТЕЦ \" Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД, посочва ведомството. Проверките се извършват от командировани служители на регионални инспекции по околната среда и водите, които са различни от тези, на чиято територия се намират проверяваните дружества.", "date": "2019.09.05", "title": "Издаден е акт за спиране на два \nот генераторите на \"Топлофикация-Перник\""}
{"url": "https://www.24chasa.bg/novini/article/7639864", "text": "Полицията, пожарната и службите за бърза медицинска помощ трябва да могат да проследяват физическото местонахождение на обадилия се на спешния номер 112, независимо дали телефонът има СИМ карта, реши Европейският съд по повод на свързано с насилие престъпление в Литва, предадoха ДПА и БТА. През септември 2013 г. тийнейджърка беше отвлечена, изнасилена и изгорена жива в багажника на кола в литовския град Паневежис. Тя се обадила 10 пъти за помощ на спешния номер, но местонахождението й не е било регистрирано от колцентъра, което попречило на откриването й. По-късно нейни близки роднини дадоха държавата под съд за неприлагане на правилата на ЕС, според които държавите членки трябва да гарантират, че местонахождението на обаждащите се се предава, без допълнително заплащане, с всяко обаждане на 112. Случаят стигна до Европейския съд. Общоевропейският спешен номер може да бъде избран от мобилни и стационарни телефони, дори ако те нямат СИМ карта, припомня ДПА. Базираният в Люксембург съд реши, че тези правила важат за всяко обаждане до телефон 112, дори ако телефонът не съдържа СИМ карта. Когато това е технически възможно, предаваната информация трябва да бъде достатъчна, за да локализира \"надеждно и точно\" местонахождението на обаждащия се. В случая с Литва е неясно дали телефонът е имал СИМ карта или други причини са попречили на проследяването на обаждането. Съдът реши, че ако има пряка причинно-следствена връзка между неуспеха на държавата да приложи изцяло европейските правила и понесени щети, страната членка може да бъде държана отговорна. Сега случаят се връща на литовските съдилища за окончателна присъда.", "date": "2019.09.05", "title": "Обажданията на 112 да се проследяват задължително при престъпления, свързани с насилие"}
{"url": "https://www.24chasa.bg/novini/article/7639855", "text": "Главният преговарящ за Брекзит от ЕС Мишел Барние е казал на оставащите в блока 27 държави членки, че британският премиер Борис Джонсън отстъпва от поетите по-рано от Лондон ангажименти за ирландската граница. Това съобщиха официални лица и дипломати, цитирани от Ройтерс и БТА. Барние е казал на среща с представители от 27-те страни, че ЕС трябва да се държи спокойно и да бъде бдителен. Той е добавил, че Лондон още не е направил никакви конкретни предложения за замяната на предпазния механизъм за ирландската граница. Лондон обаче е заявил ясно, че иска само краткосрочно търговско споразумение с ЕС. На организираната вчера среща на висши представители на ЕС и 27-те посланици е било подчертано, че е нереалистично, ако Лондон си мисли, че блокът ще се поддаде на натиска, че може да бъде сключена сделка на срещата на върха на 17 и 18 октомври и че ще тя бъде ратифицирана навреме до насрочената дата за Брекзит, 31 октомври.", "date": "2019.09.05", "title": "Мишел Барние: Борис Джонсън отстъпва от обещанията си за ирландската граница"}
{"url": "https://www.24chasa.bg/novini/article/7639850", "text": "Президентът на Русия Владимир Путин смята за неизбежно пълното нормализиране на отношенията между Москва и Киев. Руският лидер заяви това в отговор на въпроси по време на Източния икономически форум във Владивосток, предаде ТАСС, цитирана от БТА. \"Според мен в историческа перспектива това неизбежно ще стане. Имам предвид пълно нормализиране на отношенията, защото сме две части от един и същ народ, много пъти съм го казвал\", посочи Путин. Ръководена от хуманни съображения, Москва е на път да финализира преговорите за размяна на задържани лица с Киев, съобщи руският президент. \"Колкото до размяната, мисля, че тя ще е в доста голям обем, мащабна, и това вече би било добра стъпка напред, към нормализиране\" на отношенията, добави Владимир Путин. ", "date": "2019.09.05", "title": "Путин: Неизбежно е пълното нормализиране на отношенията с Киев"}
{"url": "https://www.24chasa.bg/novini/article/7639870", "text": "Имаме министър на отбраната и вицепремиер, който трябва да подаде оставка, ако правителството иска да оцелее. Това заяви лидерът на \"Aтака\" Волен Сидеров от парламентарната трибуна по време на дебатите за ветото на президента относно Закона за изменение на Закона за военното разузнаване, съобщиха от пресцентъра на партията. Сидеров критикува Красимир Каракачанов в качеството му на военен министър и силов вицепремиер, че е излъгал избирателите на \"Обединени патриоти\" за по-високи доходи, а с лека ръка изхарчи 2 милиарда за чертежи на самолети и в същото време превърна МО в агенция за недвижими имоти. „Когато аз издигнах господин министъра за президент, когато му правих митингите и когато съдействах той да стане министър на отбраната и вицепремиер, нямаше обещание към избирателите да даваме 2 млрд. за ненужни скъпи самолети, а да ги даваме за пенсии. Нямаше обещания да продаваме парчета от българската земя незнайно на кого, на олигарси и чужденци, нямаше обещания да даваме военното разузнаване на някой нов бате Харо”, възмути се лидерът на АТАКА. По темата - дали шефът на военното разузнаване може или не може да бъде цивилен, Сидеров каза, че за да има истински дебати и да се получат отговори, в пленарната зала трябва да присъстват и военният министър, и държавният глава. Партийният лидер припомни, че цивилен вече е имало начело на обсъжданата институция, но сега не е ясно дали пак ще бъде назначен същият, който вече има опит, или мястото се готви за бате Харо, който е на свобода. „Нужно е тук да бъде министърът на отбраната, за да го запитам кой ще бъде това”, каза Сидеров и отново призова Каракачанов да се яви пред депутатите и да даде отговори. „Военното разузнаване съществува от 128 години, преживяло е всички превратности на българската трагична и драматична история, преживя и годините на прехода към хаоса, сега обаче при управлението на министъра на отбраната Каракачанов военното разузнаване е пред фалит, пред срив”, алармира лидерът на \"Атака\".", "date": "2019.09.05", "title": "Сидеров: Каракачанов да подаде оставка, ако правителството иска да оцелее"}
{"url": "https://www.24chasa.bg/novini/article/7639877", "text": "\"Евала, прическа! Не ти прави чест, че започваш кампанията си с антириторика Борисов. Не поминш ти, но аз помняяя...! Как му се моли да станеш омбудсман? Как му се молеше да те пази от твоите в БСП? Не помниш и как измислихте “Костинброд”? Не си спомняш и твоята роля? Не помниш след това как се молеше на кой ли не да те пази от прокуратурата? Е хайде да си опресниш паметта по много въпроси от близкото ти минало! Успех, госпожа!\" Това написа пиарът на ГЕРБ Никола Николов след  Тя се кандидатира в битката срещу Йорданка Фандъкова за столичен кмет.", "date": "2019.09.05", "title": "Пиарът на ГЕРБ Никола Николов към Манолова: А се молеше на Борисов да те пази от БСП!"}
{"url": "https://www.24chasa.bg/novini/article/7639879", "text": "\"Кой бе персоналният депутат на Братя Галеви и кой пропагандираше налагането на бандитския модел на печално известните бизнесмени, като казваше, че той трябва да бъде приложен в много от населените места в страната?\", попита Гърневски. Гърневски заключи, че колегите му от опозицията явно не са си взели поука от последните европейски избори. \"След провала на дамския тандем Нинова - Йончева, очевидно в боя е призована да влезе третата в партията им най-изкусна манипулаторка на обществено мнение\", каза Гърневски и нарече Мая Манолова - \"Г-жа Афера Костинбродска\". \"Да бъде издигнат кандидат кмет - уж защитник на слабите и онеправданите, от партия като БСП, която винаги е потъпквала с демагогия, терор и грабежи съдбите на обикновените българи, е върхът на политическия цинизъм. Може би омбудсманът се завръща просто в истинското си амплоа\", посочи депутатът. Гърневски припомни парламентарната дейност на Мая Манолова. Той попита при приемането на текстовете на новия Граждански процесуален кодекс, кой е прокарал текстовете в пленарна зала, свързани с изпълнителното производство срещу длъжниците изцяло в полза на кредитори и банки, кой е внесъл поправките в Закона за търговския регистър, с които три години, се е отлагало влизането му в сила, както и кой е подал сигнал в деня за размисъл през 2013 г. по време на парламентарните избори и каква част от тази информация се е оказала вярна след това.", "date": "2019.09.05", "title": "Спас Гърневски нарече Мая Манолова Афера Костинбродска и манипулаторка"}
{"url": "https://www.24chasa.bg/novini/article/7639883", "text": "Двама непълнолетни жители на Луковит - на 15 и 17 години, са задържани за извършено от тях нападение и побой над 27-годишен мъж в края на месец август. При задържането в джоба на единия е намерена бяла хартиена опаковка, сгъната по специфичен начин и съдържаща суха зелена тревиста маса, реагирала на канабис при полевия наркотест. По случая са образувани две досъдебни производства, служителите на РУ Луковит продължават работа по документирането му под ръководството на Районна прокуратура Луковит.", "date": "2019.09.05", "title": "Двама непълнолетни пребили 27-годишен, откриха наркотици при задържането им"}
{"url": "https://www.24chasa.bg/novini/article/7639887", "text": "Не желаем нова надпревара във въоръжаването, заяви вицепремиерът и министър на външните работи Екатерина Захариева днес по време на парламентарния контрол в отговор на въпрос на депутата от БСП Антон Кутев относно правителствените политики в областта на националната сигурност в контекста на изострящата се глобална геополитическа среда. Във въпроса си Кутев засегна темата за договора за ракетите с малък и среден обсег, предава БТА. Заедно със съюзниците в НАТО оставаме отворени и ангажирани с диалог с Русия, надяваме се в бъдеще да започнат преговори за нов подобен договор, в който да бъдат ангажирани не само САЩ и Русия, а и други държави, коментира Захариева. Тя посочи, че ще участваме в консултациите по темата на всички нива в рамките на ЕС и НАТО. Целта на нашето правителство е да води миролюбива, активна и ефективна външна политика, на база на взаимоизгодно сътудничество и защита на националните интереси, в съответствие с принципите на ООН, както и на ЕС и НАТО, заяви още Захариева.", "date": "2019.09.05", "title": "Захариева: Не желаем нова надпревара във въоръжаването"}
{"url": "https://www.24chasa.bg/novini/article/7639885", "text": " Извършител на грабеж е задържан след разследване от служители на сектор \"Криминална полиция\" при РУ-Пазарджик, съобщи БТА. Във вторник сутринта 71-годишен италиански гражданин потърсил помощ в полицията. Обяснил, че докато чакал влак на гарата бил нападнат в гръб от непознат, който го привел в безпомощно състояние и отмъкнал мобилния му телефон. На място пристигналите екипи от РУ-Пазарджик са извършили оглед, а в хода на проведеното разследване е установен извършителя на престъплението - 47-годишен от пазарджишкото село Сарая. Мъжът е криминално проявен, преди няколко месеца е изтърпял ефективна присъда отново за грабеж. Той е задържан в ареста на РУ-Пазарджик за срок от 24 часа. Действията по досъдебното производство продължават под ръководството на прокуратурата.", "date": "2019.09.05", "title": "Мъж от Сарая нападна италианец в гръб на гара, за да му вземе мобилния"}
{"url": "https://www.24chasa.bg/novini/article/7639899", "text": "След покупката на руската система за противовъздушна отбрана С-400 Турция е надеждно защитена, а ролята й в международните дела и региона нараства, заяви руският президент Владимир Путин, цитиран от ТАСС и БТА. Путин посочи, че по време на разговор наскоро между него и президента Реджеп Тайип Ердоган за евентуално присъединяване на Русия към Г-7 и възобновяване на Г-8, турският лидер е поискал да узнае защо Путин не е повдигнал въпроса, че и Турция трябва да бъде в този състав. \"Мисля, че след като Турция е вече добре защитена по въздух с придобиването на С-400, тогава, разбира се, и работата на Турция в този формат би била уместна и удачна, като се има предвид ролята й в международните дела и в региона\", добави руският президент по време на заседание на Източния икономически форум. Путин посочи още, че Русия е готова да бъде домакин на среща на Г-7/Г-8 и би приветствала по-широк формат с участието също на Турция, Индия и Китай. Той добави, че не би могъл да си представи ефективна международна организация без Китай и Индия, предаде Ройтерс.", "date": "2019.09.05", "title": "Путин: С руските С-400 Турция е надеждно \nзащитена, а ролята й в международните дела нараства"}
{"url": "https://www.24chasa.bg/novini/article/7639907", "text": "Снощи към 21.50 ч. в РУ - Берковица бил получен сигнал за нанесен побой над 57-годишен местен жител, който лежал на пътното платно в безпомощно състояние, съобщиха от полицията. Благодарение на съдействието на местни хора пристигналите полицаи бързо стигнали до информацията, че 62-годишен мъж от Берковица и неговият 19-годишен внук са нападнали жертвата си с дървени колове на улицата пред дома им. Пострадалият е откаран до болнично заведение. По случая е образувано досъдебно производство в РУ - Берковица по чл. 129, ал.1 от НК. Двамата родственици са задържани в полицейския арест, а работата по изясняване на всички обстоятелства около случая продължанва под наблюдението на прокуратурата.", "date": "2019.09.05", "title": "Възрастен мъж и внукът му пребиха с дървени колове свой съселянин, вкараха го в болница"}
{"url": "https://www.24chasa.bg/novini/article/7639910", "text": "Турция е все по-уверена, че германският автомобилен производител „Фолксваген“ ще изгради новия си завод на територията й. Съответното убеждение се е засилило след „изключително положителна\" среща между високопоставен представител на компанията и президента на Турция Реджеп Тайип Ердоган, проведена по-рано, предаде Ройтерс, като се позовава на три източника. Агенцията съобщи миналата седмица, че двете страни водят разговори по въпроса за данъците на автомобили в Турция, за да приключат инвестицията от един милиард евро. Германският концерн, който обмисля и България като вариант за инвестицията, не е обявил окончателното си решение, но източниците твърдят, че „Фолксваген“ е настроен положително към избирането на Турция за вложението, посочва Ердоган и високопоставен служител на компанията са договорили уреждане на повечето проблеми по време на среща тази седмица, разкри турски източник, запознат с въпроса. Източник от „Фолксваген“ на свой ред разкри, че Ердоган се е срещнал с главния изпълнителен директор на компанията Хърбърт Дийс. „Преди имаше някои малки проблеми, като например данъчните договорености върху автомобилите, които ще се продават. На срещата беше постигнато почти пълно съгласие “, каза турският източник. „Ако няма проблем в последната минута, инвестицията ще бъде направена в Турция\". Високите данъци в Турция за по-големите автомобили ограничават повечето купувачи и местните производители до по-малки размери на двигателя. През 2018 г. автомобилите с двигатели под 1,6 литра съставляват 96% от пазара в Турция. Източник заяви, че Анкара се опитва да намери формула за справяне с проблемите на „Фолксваген“, без да поставя в неизгодно положение съществуващите производители на автомобили. Основни компании като Fiat (FCHA.MI), Renault (RENA.PA), Ford (F.N), Hyundai (005380.KS) и Toyota (7203.T) са произвели над 1,3 милиона моторни превозни средства в Турция през миналата година. Чешкият премиер Андрей Бабиш заяви във вторник по време на посещение в Анкара, че „Фолксваген“ ще прави голяма инвестиция в Турция. Втори източник от „Фолксваген“ заяви, че все още трябва да се изяснят само незначителни въпроси, главно по данъчните въпроси. Очаква се споразумението да бъде постигнато след няколко седмици, а заводът се предвижда да бъде построен в западната провинция Маниса, разкри източникът. „Вече няма проблем да мислим, че инвестицията ще бъде направена в Турция. Това решение ще бъде обявено скоро, след като бъдат направени окончателните корекции“, увери втори турски източник.", "date": "2019.09.05", "title": "Ройтерс: Турция и \"Фолксваген\" финализират сделката за завода"}
{"url": "https://www.24chasa.bg/novini/article/7639502", "text": "Датският производител на детски конструктори „Лего\" е реализирал двуцифрен ръст в Китай за първата половина на 2019 г. и планира да има общо 140 официални магазини в 35 града до края на годината, предава  Приходите за дадения период са се увеличили с 4% в сравнение с миналата година и са достигнали 2,8 милиарда долара, според финансовия отчет на компанията. Потребителските продажби са нараснали с 5% на годишна база, като „Лего\" е продължила да разширява присъствието си на важни пазари в страната, основно в големите градове. „Доволни се от представянето си, предвид трансформацията, която продължава да преоформя глобалния пазар на играчки. Независимо от трудностите, ние продължаваме да увеличаваме продажбите и пазарния си дял\", коментира главният изпълнителен директор на компанията Нилс Кристиансен. Той добави, че Китай се превръща във все по-важен пазар за „Лего\", особено предвид спадащите продажби в Америка и Западна Европа.", "date": "2019.09.05", "title": "„Лего\" с двуцифрен ръст в Китай за първото полугодие"}
{"url": "https://www.24chasa.bg/novini/article/7640064", "text": "Русия ще произвежда ракети, забранени от вече недействащ договор за контрол на въоръженията, но няма да ги разполага първа, каза днес руският президент Владимир Путин, цитиран от Ройтерс и ТАСС. \"Ние вече открито заявихме, че няма да разполагаме, след като американците изпробваха такава ракета. Няма да разполагаме, но разбира се, ще произвеждаме такива ракети, в региони, където не се появяват ракетни системи американско производство от подобен клас с наземно базиране\", каза Путин на Източния икономически форум във Владивосток, посочва БТА. Той изрази тревога от изявленията на САЩ за разполагане на ракети в Япония и Южна Корея. Според него подобно разполагане поражда заплаха за значителна част от територията на Русия. \"Ако те (американските ракети) бъдат разположени в Япония и Южна Корея, ние разбираме, че това ще бъде направено под предлог за справяне със заплахата от Северна Корея, но и за нас то създава определени и съществени проблеми. Защото тези ракетни системи вероятно ще покриват значителна част от руската територия, включително в Далечния изток\", каза Путин. Японският министър-председател Шиндзо Абе заяви, че САЩ не са предлагали на Япония да разполагат на нейна територия американски ракетни комплекси. Миналия месец беше сложен край на Договора за ликвидиране на ракетите със среден и малък обсег, след като САЩ се оттеглиха от знаковото споразумение от времето на Студената война, обвинявайки Русия в нарушаването му. Москва отхвърля обвиненията. Путин каза, че САЩ досега не са отговорили на предложенията на Русия за ограничаване на надпреварата във въоръжаването. Той напомни, че САЩ не са ратифицирали договора за забрана на ядрените опити, а освен това говорят за планове за разполагане на оръжия в космоса. Путин заяви, че е предложил на американския президент Доналд Тръмп да купи от Русия най-ново въоръжение, включително свръхзвуково. САЩ обаче са казали, че сами планират да произведат подобно въоръжение.", "date": "2019.09.05", "title": "Путин: Русия ще произвежда забранени \nпо-рано ракети, но няма да ги разполага първа"}
{"url": "https://www.24chasa.bg/novini/article/7640068", "text": "Службата на ЕС за правно сътрудничество (Евроюст) съобщи, че открива регистър в областта на борбата с тероризма. Целта е подсилване на отговора на правораздавателните власти в държавите от ЕС срещу терористичните заплахи и подобряване на сигурността на гражданите, се посочва в съобщението, предава БТА. Регистърът включва правна информация за установяване на връзки в съдебните производства срещу заподозрени в терористични престъпления. Данните се управляват от Евроюст в Хага денонощно и служат в подкрепа на националните съдебни власти. Очаква се прокурорите да съгласуват по-точно и да установяват заподозрените, разследвани по случаи с възможни трансгранични последици. След терористичните удари в Париж през ноември 2015 г. незабавно бяха отчетени трансгранични връзки между заподозрените. Франция, Германия, Испания, Белгия, Италия, Люксембург и Холандия решиха да създадат регистър в Евроюст, в който да се събират данни за терористичните дейности и мрежи, и да се установят нуждите от съгласуваност. Регистърът бе създаден с решение на съвета на ЕС. Международните и многостранните измерения на борбата с тероризма и на важността от споделянето на данни се очертаха от растящия брой съдебни производства - 580 през миналата година. Всички държави от ЕС могат да използват регистъра и са призовани да нанасят данни за заподозрени. Разработени са общи изисквания за тези данни, за да има съответствие с всички съществуващи правила за защита на данните. В съобщението се отбелязва, че регистърът съдържа данни не само за заплахи от джихадисти, но и от крайни десни и леви политически групи в Европа. Той съдържа данни от съдебните производства и няма да се припокрива с оценките на престъпността, изготвяни от Европол.", "date": "2019.09.05", "title": "ЕС откри регистър за случаите, свързани с тероризъм"}
{"url": "https://www.24chasa.bg/novini/article/7639978", "text": "Братът на британския премиер Борис Джонсън, Джо Джонсън, обяви, че подава оставка от правителството, където заемаше пост на държавен секретар, и от парламента, където беше депутат, като заяви, че поставя националния интерес над семейната лоялност, предадоха Франс прес и ДПА. \"За мен беше чест да представлявам Орпингтън (Югоизточна Англия) в продължение на 9 години и да служа в правителствата на трима премиери\", написа Джо Джонсън в Туитър, цитиран от БТА. \"През последните седмици бях разкъсван между семейната лоялност и националния интерес. Това е неразрешимо напрежение и е време други да поемат ролите ми на депутат и член на правителството\", добави 47-годишният Джо Джонсън, който подкрепя втори референдум за Брекзита, а на референдума от 2016 г. гласува за оставане на Великобритания в ЕС. Брат му, премиерът Борис Джонсън, пък иска Великобритания да напусне ЕС възможно най-скоро, отбелязва АФП. Оставката на Джо Джонсън идва броени дни, след като брат му Борис изключи от Консервативната партия 21 депутати, които отказаха да подкрепят стратегията му за Брекзита. Сред тях са внукът на Уинстън Чърчил и един бивш финансов министър, отбелязва Ройтерс.", "date": "2019.09.05", "title": "Братът на Борис Джонсън подаде оставка от правителството (Обновена)"}
{"url": "https://www.24chasa.bg/novini/article/7640086", "text": "В България 65,1 на сто от смъртните случаи при хора на възраст до 75 години са предотвратими. Това показват данни, представени днес от Европейската комисия, цитирани от БТА. Уточнява се, че 35,4 на сто от смъртните случаи у нас може да бъдат избегнати, а в 29,7 е имало възможно лечение. Най-лоши са показателите за Румъния, където 80 на сто от смъртните случаи е можело да бъдат предотвратени. Данните от 2016 г. показват, че в ЕС 1,2 милиона души са подлежали на лечение, но са изгубили живота си. Всеки трети смъртен случай в ЕС не е бил неизбежен, като най-често спасение е имало за страдащите от сърдечни и дихателни заболявания, както и някои видове рак. Данните сочат, че най-голяма вероятност болните да преборят страданието с лекарска грижа има във Франция, Белгия, Дания и Холандия, а най-рядко това се случва в Румъния, Словакия, Литва, Малта, България и Латвия.", "date": "2019.09.05", "title": "Над 65% от смъртните случаи в България на възрастни били предотвратими"}
{"url": "https://www.24chasa.bg/novini/article/7639514", "text": "Вчера влак с 49 вагони и общо 1363 тона конфитюр от кайсия, PVC изделия и други стоки, произведени в Южен Синдзян, отпътуваха от Урумчи за Москва. С него районът се присъедини към „голямото семейство\" на товарния превоз между Китай и Европа, информира  Засега от Урумчи са отпътували 2521 влака до Европа по 23 маршрута до 26 града на 18 държави в Европа и Азия. Превозваните стоки първоначално включваха предмети от ежедневието и дрехи, докато днес се транспортират и машинни оборудвания, строителни материали и общо над 200 вида артикули.", "date": "2019.09.05", "title": "Стоки от Южен Синдзян започват да се изнасят за Европа"}
{"url": "https://www.24chasa.bg/novini/article/7640168", "text": "Услугите на Yahoo се сринаха преди няколко часа, като хиляди потребители на електронната му поща са разгневени от липсата на информация за това колко дълго ще продължи прекъсването, предаде БГНЕС. \"Възможно е да не можете да получите достъп до някои от нашите услуги, включително имейла. Нашият основен приоритет в момента е да отстраним проблема. Ние оценяваме вашето търпение\", се казва в съобщение на екипа за клиентско обслужване на Yahoo. Потребителите на електронна поща BT Yahoo са се насочили към платформи за социални медии, за да се оплачат от прекъсването.", "date": "2019.09.05", "title": "Yahoo блокира и остави хиляди потребители без достъп до имейлите им"}
{"url": "https://www.24chasa.bg/novini/article/7640185", "text": "Консервативната Австрийска народна партия съобщи днес, че е станала жертва на голяма хакерска атака в навечерието на предсрочните парламентарни избори този месец, предаде ДПА. Според компания за киберзащита, наета от партията, някой е използвал акаунта на привилегирован потребител, за да извлече голямо количество вътрешни данни, предава БТА. Лидерът на партията Себастиан Курц, който разчита да се върне на канцлерския пост след изборите на 29 септември, каза, че това е първата и най-голяма политическа кибератака в Австрия. ДПА обаче припомня, че бившият канцлер социалдемократ Кристиан Керн бе атакуван по време на предишните изори през 2017 г. с изтекли имейли от неговия предизборен щаб, което накърни имиджа му. Народната партия е открила проникването в нейните данни след като списание \"Фалтер\"публикува тази седмица информация за предполагаеми усилия на партията да скрие прекомерни разходи за предизборната кампания. Публикацията се базираше на изтекли партийни финансови документи. Консерваторите отрекоха твърденията и се заканиха да предприемат съдебни действия срещу списанието.", "date": "2019.09.05", "title": "Хакери удариха Австрийската народна партия"}
{"url": "https://www.24chasa.bg/novini/article/7640200", "text": "Задържан е извършител на палеж в Търговище, съучастникът му се издирва. Криминалисти от Районното управление са установили подпалвачи на паркиран лек автомобил, съобщиха от ОД на МВР. Колата е собственост на 54-годишна жена от града. Вчера е задържан 27-годишен мъж от Търговище, за когото е установено, че на 4 септември около 3,10 часа в съучастие с 34-годишен мъж са извършили палеж на лек автомобил \"Нисан Микра\", използван от 34-годишна жена. 27-годишният мъж е задържан в Районното управление. Съучастникът му се издирва. Образувано е досъдебно производство.", "date": "2019.09.05", "title": "Арестуваха мъж за палеж на кола в Търговище"}
{"url": "https://www.24chasa.bg/novini/article/7640235", "text": "Министерството на труда и социалната политика се противопоставя на неверните твърдения в публичното пространство по повод промените в законодателството в областта на закрилата на детето, които влизат в сила от 1 януари 2020 г. Това заявяват в позиция от пресцентъра на МТСП,  цитирана от БТА. В нея се казва, че приетите законодателни промени са насочени изцяло към подкрепа на децата, техните родители и хората, които се нуждаят от нея. Подобрените разпоредби целят по-ефективна работа на социалните работници, за да може децата да останат в своите семейства или ако са разделени, да се върнат да живеят при своите майки и бащи. Новите законодателни текстове имат за цел да реформират системата на социалните услуги, за да може те да отговарят по-добре на потребностите на хората, да са по-достъпни и да се повиши тяхното качество. Промените имат за цел да отразят затварянето на всички домове за деца и подобряват координацията при закрилата на децата, тъй като тя не е отговорност само на социалните работници. Повечето от измененията в Закона за закрила на детето са терминологични и произтичат от промяната в дефинирането на социалните услуги. С тях не се въвеждат чужди модели и идеология, уверяват от МТСП. И посочват, че в действащите от 2006 г. текстове, които регламентират основанията за настаняване на дете извън семейството, няма промяна. Както досега, така и след 1 януари 2020 г., подобна временна мярка за закрила ще може да бъде предприета единствено с решение на съда, при това само в много крайни случаи на насилие, неглижиране и нарушаване на интереса на детето /склоняване към проституция, просия, трафик/. Социалните работници и полицията извеждат деца от семействата им само, ако животът и здравето на детето са застрашени. Последните промени в Закона за закрила на детето не променят действащите от повече от 13 години разпоредби, а само премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити, заявяват от МТСП. В позицията се отбелязва, че хората, които помагат на децата в риск или сигнализират за дете в рискова ситуация, което се нуждае от закрила, не са доносници. От 2003 г. в Закона за закрила на детето е регламентирано, че човек, на който стане известно, че дете се нуждае от закрила, е длъжен незабавно да уведоми компетентните органи. Същото задължение има и всеки, на който това е станало известно във връзка с упражняваната от него професия или дейност, дори и ако то е обвързано с професионална тайна. Това задължение съществува от 16 години и не е въведено с последните промени в закона, нито ще се промени след 1 януари 2020 г. Сигналите обаче не са достатъчни за прилагане на мерки за закрила, а се проверят за тяхната достоверност и основателност. Затова в Правилника за прилагане на Закона за закрила на детето още от 2006 г. е записано, че \"анонимни сигнали не се разглеждат, освен в случаите, отнасящи се до насилие над дете\". Разпоредбата на чл. 36 г от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие. В тях също не се предвиждат нови правомощия на органите за закрила, които да влизат в сила от 1 януари 2020 г. Позициите, действията и мерките на МТСП винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата, се посочва в позицията.", "date": "2019.09.05", "title": "Социалното министерство: Никой няма да отнема деца от 2020 г."}
{"url": "https://www.24chasa.bg/novini/article/7640234", "text": "Учениците, които тази година ще бъдат в 10-и клас и от 5-и клас са се обучавали по новата образователна структура, ще завършат първи гимназиален етап. Това налага да се явят на национално външно оценяване (миниматура) според изискването на Закона за предучилищното и училищното образование. Всички задължително ще се явят на изпити по български език и литература и по математика. По желание са миниматурите по чужд език и по IT за измерване на дигиталните компетентности. Резултатите ще бъдат отразени в удостоверението за завършен първи гимназиален етап.", "date": "2019.09.05", "title": "Изпит от Паисий до Радичков на новата матура в 10-и клас"}
{"url": "https://www.24chasa.bg/novini/article/7640207", "text": "Руският президент Владимир Путин не изключва възможността за създаване на специализирана организация за решаване на проблемите в Ормузкия проток, предадoха ТАСС и БТА. \"От гледна точка на нашите въоръжени сили и военноморски флот, от военнотехническа гледна точка това (военноморското присъствие в района) не е проблем за нас. Въпросът е всички тези действия да бъдат ефективни и да доведат до уреждане, засилване на сигурността в региона и конкретно в Ормузкия проток\", каза Путин на Източния икономически форум. \"Още преди няколко години Русия предложи да се създаде международен механизъм с участието на всички заинтересовани страни в региона и тези, които са заинтересовани от нормалното функциониране на тези маршрути (през Ормузкия проток)\", заяви той. Японският министър-председател Шиндзо Абе изрази надежда, че ситуацията около Иран ще бъде уредена по дипломатически път. Индийският министър-председател Нарендра Моди каза, че Индия не възнамерява да прибягва до военни начини за гарантиране на сигурността в Ормузкия проток.", "date": "2019.09.05", "title": "Путин: Възможно е създаване на организация за проблемите в Ормузкия проток"}
{"url": "https://www.24chasa.bg/novini/article/7640249", "text": "Съд в Киев освободи под гаранция заподозрян в разследването на свалянето през 2014 г. на малайзийския пътнически самолет над Източна Украйна, предадоха Франс прес и Асошиейтед прес. В тази катастрофа бяха убити всичките 298 души на борда на полет МН17. Апелативният съд в Киев освободи под гаранция украинския гражданин Володимир Цемах в замяна на обещанието му да не се укрива и да се явява в съда за гледанията на делото му по обвинение в тероризъм. Цемах е бил командир на противовъздушната отбрана на сепаратистите в района на Източна Украйна, където беше свален малайзийският Боинг от руска ракета. Според непотвърдени медийни съобщения Цемах е в списъка на пленници, които Русия иска да бъдат разменени срещу редица украинци, задържани в затвори в Русия, включително 24 моряци, пленени край Крим през ноември. В публикувано вчера писмо 40 европейски депутати призоваха украинския президент Володимир Зеленски да не предава Цемах на Русия. Във вторник холандските разследващи на свалянето на полет МН17 изразиха желанието той да остане в Украйна за разпит.", "date": "2019.09.05", "title": "Освободиха под гаранция заподозрян за свалянето на малайзийския самолет"}
{"url": "https://www.24chasa.bg/novini/article/7640494", "text": "Част от урагана Дориан е на път да образува торнадо над щатите Южна и Северна каролина, пише американският вестник The Washington Examiner. В Северна Каролина вече са били съобщени няколко предупреждения за торнадо, предаде  . „Радарите показват опасни миниклетки по външната част от урагана Дориан и има предупреждения за торнадо в целия регион. Молим гражданите да предприемат съответните действия“, пише специалистът от Националният център за ураганите в САЩ, Ерик Блейк в акаунта си в Туитър. Всичко това се случва, въпреки че окото на бурята е на поне 110 км от щата Южна Каролина, където поне 200 хил. души са останали без електричество, а в град Чарлстон има информация за наводнения. Дориан възвърна чат от силите си и отново е ураган от трета категория. Той все още може да удари централната част на щатите Южна и Северна Каролина, като продължава да се движи по южната част на източното крайбрежие на САЩ.", "date": "2019.09.05", "title": "Ураганът Дориан може да предизвика торнадо в Северна и Южна Каролина"}
{"url": "https://www.24chasa.bg/novini/article/7640492", "text": "Да се съборят 96 незаконни къщи в ромския квартал \"Лозенец\". Това е посочено в заповед, която днес е подписал кметът на Стара Загора Живко Тодоров, съобщават от пресцентъра на общината, цитирани от БТА. Те се намират от източната страна на квартала, между парк \"Аязмото\" и Стрелбището. През следващата седмица ще бъдат уведомени собствениците, които имат право в 14-дневен срок за обжалване и на 30-дневен срок за доброволно им събаряне, уточняват от пресцентъра на общината.", "date": "2019.09.05", "title": "Събарят 96 незаконни къщи в ромския квартал \"Лозенец\""}
{"url": "https://www.24chasa.bg/novini/article/7640511", "text": "Румънският премиер Виорика Дънчила заяви, че ще подаде жалба срещу лидера на партия Про Румъния Виктор Понта, след като той заяви, че \"ще извика маскираните полицаи да я изведат от правителството\", предаде Аджерпрес. Дънчила подчерта, че е \"много опасно\" да се говори по този начин за премиера на Румъния и че това носи вреди \"както във вътрешен, така и в международен план\", предаде БТА. \"Неговите изявления ми се струват много опасни. Когато говориш за премиера на Румъния и казваш, че трябва да бъде отведен с маскирани полицаи, мисля, че това е много опасно, защото на първо място носи вреди както във вътрешен, така и в международен план. Мисля, че има хора, които си играят с думите, играят си с тези твърдения, и всичко това засяга имиджа на Румъния\", заяви Дънчила. Тя подчерта, че атаката срещу ръководителя на правителството представлява атака срещу националната сигурност. По повод неотдавнашно изявление на Дънчила, която заяви, че няма да напусне поста си, Виктор Понта заяви вчера: \"Тогава ще извикам маскираните полицаи да я изведем от правителството, какво друго можем да направим? Ще бъде вторият председател на Социалдемократическата партия, който си тръгва с маскирани полицаи\", визирайки бившия лидер на партията Ливиу Драгня, който влезе в затвора по обвинения в корупция.", "date": "2019.09.05", "title": "Дънчила ще съди бившия румънски премиер Понта заради негово изявление"}
{"url": "https://www.24chasa.bg/novini/article/7640516", "text": "Американският вицепрезидент Майк Пенс пристигна в Лондон и се срещна с британския премиер Борис Джонсън в разгара на политическата бъркотия около Брекзит, предаде Асошиейтед прес. Приключвайки едноседмичната си обиколка в Европа, Пенс благодари на Джонсън, че го посреща \"в много напрегнат момент тук\", имайки предвид Обединеното кралство. Джонсън се опита да омаловажи драмата около Брекзит, като каза, че \"тук винаги е напрегнато\", предава БТА. Пенс му предаде поздрави от президента Доналд Тръмп и каза, че Тръмп го е помолил да увери Джонсън, че САЩ \"подкрепят британското решение за напускане на Европейския съюз\" и \"са готови, желаят и могат веднага да преговарят за споразумение за свободна търговия с Обединеното кралство\". Това е \"фантастично\", каза Джонсън и изрази надежда за премахване на търговските бариери пред британски продукти, като агнешко и телешко месо и хагис - традиционния шотландски деликатес от агнешки дреболии.", "date": "2019.09.05", "title": "Майк Пенс: САЩ подкрепят решението на Великобритания да напусне ЕС"}
{"url": "https://www.24chasa.bg/novini/article/7640439", "text": "Близо 1000 клиенти на ЧЕЗ Разпределение България в столичния кв. „Орландовци“ и централна градска част на София останаха без електрозахранване в продължение на почти час в четвъртък по обяд, след като строителна фирма скъса кабел 10 киловолта, собственост на дружеството. Сред засегнатите клиенти беше и УМБАЛ „Царица Йоанна – ИСУЛ“, която остана без електрозахранване 20 минути. Строителните проекти би трябвало предварително да се съгласуват с ЧЕЗ Разпределение, като в рамките на това съгласуване дружеството в писмен вид информира строителя, че е длъжен да го уведоми за деня и мястото на стартиране на изкопните дейности. В голяма част от случаите, обаче, тези изисквания не се спазват. Освен това често пъти информацията за стартиращите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна. ЧЕЗ Разпределение очаква от фирмите да информират компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  . Заради активизирането на строителните и ремонтни дейности през лятото в последните дни зачестиха случаите на скъсани кабели, което създава неудобства за домакинствата, бизнеса и институциите. Близо 70 000 домакинства и фирми на обслужваната от ЧЕЗ Разпределение територия в Западна България бяха оставени без електрозахранване в резултат на скъсани кабели от строителни компании от началото на летния сезон до началото на септември. Изключванията са продължили сборно близо 100 часа.", "date": "2019.09.05", "title": "1000 клиенти на ЧЕЗ Разпределение в „Орландовци“ и центъра на София останаха без ток заради несъобразени изкопни дейности"}
{"url": "https://www.24chasa.bg/novini/article/7640524", "text": "Питбул нападна и нахапа 9-годишно дете. Инцидентът е станал около 01:00 часа срещу четвъртък в столичния парк \"Света Троица\". Пострадалият Денис Халди бил придружаван от своите по-големи братя - Рахим (16 г.), Симеон (12 г.) и Норис (10 г.), съобщи  . Децата живеели наблизо и се прибирали вкъщи, когато кучето се нахвърлило върху тях. Денис е бил ухапан в областта на корема и спешно е откаран в \"Пирогов\", научи TrafficNews. Питбулът, който е кафяв на цвят, е бил без намордник, а разхождането му е било поверено на 10-годишния Христо, който изобщо не е можел да го овладее, разказаха близки на пострадалото дете. Майката на ухапаното хлапе е подала сигнал в полицията за инцидента. Парк \"Света Троица\" се намира между улиците \"Цар Симеон\", \"Пиротска\", \"Хисар\" и бул.\"Константин Величков\" в едноименния квартал, който е част от столичния район \"Илинден\".", "date": "2019.09.05", "title": "Питбул нападна и нахапа 9-годишно дете в столичния парк \"Света Троица\""}
{"url": "https://www.24chasa.bg/novini/article/7640529", "text": ", не е оставил предсмъртно писмо. Не е казал и нищо необичайно, нито пък се е държал по-особено в последните часове преди да се самоубие, предаде  . Съпругата му Анита, която е открила тялото, първо решила, че е получил инфаркт или инсулт, но после видяла раната от куршума. 61-годишният магистрат се е застрелял в главата със законно притежавания пистолет. При огледа в жилището му, което се намира на четвъртия етаж в блок в столичния квартал \"Младост 2\", освен криминалисти са били и двама прокурори от Софийската градска прокуратура. Въпреки категоричното становище на полицията, че става въпрос за самоубийство, близки и познати на Васил Миков са изумени от решението му да сложи край на живота си. „Васил беше тежък характер, влагаше много емоция във всичко, но никой не успя да го пречупи. Дори в най-тежките за него години, когато като главен прокурор Никола Филчев правеше всичко възможно да го стъпче и да му стъжни живота, той не се огъна. Два пъти нападаха и офиса на жена му, първо го запалиха, после го взривиха, но въпреки това Васил не си подви опашката. Затова е странно сега изведнъж да натисне спусъка”, коментира бивш колега на Миков, който пожела да остане анонимен. Според него подхвърлените версии, че починалият прокурор е имал психически проблеми напоследък са съмнителни. Миков не се е оплаквал от здравословни проблеми и е бил напълно адекватен, твърдят прокурори, които са се срещали с него в последните 2-3 месеца. За последните години това е трето самоубийство на топ прокурор. През 2000 г. върховният прокурор Николай Джамбов, който също беше опонент на Филчев, се застреля в служебния си кабинет. През 2014 г. в дома си се самоуби Христо Манчев, който беше заместник на Филчев като главен прокурор, но за него се знаеше, че страда от тежко заболяване.", "date": "2019.09.05", "title": "Самоубилият се прокурор не оставил предсмъртно писмо, не казал нищо на близките си"}
{"url": "https://www.24chasa.bg/novini/article/7640549", "text": "\"Скъпа г-жо Фандъкова, скъпа Данче, знаеш и можеш! Доказала си го! Вярваме че ще продължиш започнатото! Успех!\".  По този начин българската олимпийска атлетка Йорданка Благоева изрази подкрепата си за кандидатиралата се за четвърти мандат за кмет на София Йорданка Фандъкова. В профила си във фейсбук носителката на сребърен и бронзов олимпийски медали публикува снимка с Фандъкова.", "date": "2019.09.05", "title": "Йорданка Благоева подкрепи Фандъкова: Знаеш и можеш, ще продължиш започнатото"}
