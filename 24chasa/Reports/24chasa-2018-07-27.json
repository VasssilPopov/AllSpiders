{"url": "https://www.24chasa.bg/novini/article/6984916", "text": "Френският президент Еманюел Макрон заяви днес в Лисабон, че очаква до 15 години Европа да бъде изградена на три кръга, предаде Франс прес, цитирана от БТА. В отговор на въпрос за визията си за бъдещето на Европа, зададен му на среща с граждани, в която участваше и португалският премиер Антониу Коща, Макрон изрази мнение, че политическото устройство ще се промени през следващите години. \"Предвиждам един широк кръг, който може би ще обхваща и страни извън 27-те, нещо средно между ЕС и сегашния Съвет на Европа\", заяви френският президент. Тази \"широка Европа ще бъде по-малко интегрирана от ЕС, но ще държи много на ценностите си\", добави той. Най-широкият кръг ще включва, може би като членове или чрез споразумения за по-тясно асоцииране, Турция и Русия. Ако искаме мир, трябва да се постигне стабилност с тези две сили, подчерта Макрон. Вторият кръг ще бъде \"без съмнение някъде между сегашния ЕС и еврозоната\", смята френският президент. Той ще има \"силен единен пазар, с политика на суверенитет, търговска политика, политика в областта на изследванията и иновациите\", както и с \"реална свобода на придвижването във включените в него страни\". Третият кръг ще бъде \"сърцето на реактора\", с обща валута и много по-интегриран трудов пазар, както и с реално социално сближаване. Страните, участващи в него, ще \"са последвали докрай логиката на еврозоната\", заяви Макрон, давайки да се разбере, че желае Франция да бъде една от тях. По време на дебата, в който участваха около 500 души, Макрон заяви още, че бъдещето на Европа ще бъде определено през идните пет години. \"Или ще променим Европа из основи, или ще приемем статуквото и прогресивното й разпадане\", предупреди той.", "date": "2018.07.27", "title": "Макрон очаква да види Европа на три\nкръга до 15 години"}
{"url": "https://www.24chasa.bg/novini/article/6977679", "text": "“Мона Лиза” и “Тайната вечеря” на Леонардо да Винчи, “Слънчогледите” на Ван Гог и “Сътворението на Адам” от Микеланджело са само част от най-популярните картини в света, които всеки би искал да притежава, но не може. Все пак повечето от шедьоврите са в галерии, други са частно притежание на много богати колекционери. Затова пък всеки с пари и вкус може да си поръча копие на ценно произведение. Нужни са само още добър копист и достатъчно време за изработката. За да бъде копието почти неразличимо от оригинала, е необходимо много време, защото това е дейност, в която има строги правила. Понякога прерисуването, особено на ренесансови картини, може да отнеме месеци. “Аз съм рисувал “Тайната вечеря” цели 6 месеца”, разказва Владимир Рогожаров, най-популярният български копист, признат в цял свят. Процесът е доста сложен, тъй като е на слоеве и всеки от тях трябва да изсъхне, за да може върху него да се положи следващият. Така е при многослойната живопис. При импресионистите се изисква по-малко време Една картина може да се създаде дори само за 10-15 дни. При старите майстори процесът е по-сложен, защото там се използват пигментни бои, които са прозрачни-полупрозрачни, т.нар. “велатури”, уточнява той.  Повечето картини, които специалистите копират, са редки, а достъпът до оригинала е труден. Затова търсят по няколко изображения с висока резолюция (много голяма и качествена снимка), за да сравнят цветовата гама. Понякога картината, която трябва да нарисуват, има липсващи части. Тогава се търсят изображения на по-ранни копия на картината. Най-често копия се правят на най-известните картини - “Мона Лиза”, “Тайната вечеря”, произведения на Рембранд и Рубенс. В България най-често се поръчват импресионисти, защото цената е по-достъпна, а и домовете на хората подхождат повече. “За да изложиш Рембранд или копие, трябва среда”, уточнява Рогожаров и допълва, че при копиране на произведението не е задължително да се спазват оригиналните му размери. Ако клиентът харесва картина, която в оригинал е много голяма, но няма подходящо пространство, може да се изработи в по-малък размер. “Законът изисква какъвто и да е размерът, да се постави името на кописта”, обяснява Рогожаров. Всъщност това е един от знаците, по които се отличават копията от фалшификатите - името на кописта. Другият е, че копието се прави абсолютно законно, за разлика от фалшификата. Копията не се опитват да създадат усещането за стара картина. Може и това да се направи, но намерението е друго, да се изпълни каприз на клиента например. При фалшификата това се прави с цел измама Дори съвременните специалисти и изкуствоведи изпитват трудност при разпознаване на картините. В съвременния свят е доста по-трудно да се създаде фалшификат, който да заблуди много хора. За Да Винчи и Рубенс е почти невъзможно, но все още често се случва с картини на Пикасо и Жорж Брак, тъй като периодът, в който са рисували, е по-близък до нашето време и материалите все още се намират. Маслена картина вече е невъзможно да се фалшифицира на този етап. Възможно е друго - от стара картина да се създаде изгубен шедьовър. “Това никой не може да го докаже. Но когато един музей претендира, че някоя картина е създадена от определен автор, и експертите, работещи в този музей, кажат, че е така, няма кой да го оспори”, разказва още Рогожаров. Копието трябва да повтаря всичко възможно в оригинала. Фалшификат обаче не се прави със започване на нова рисунка върху бяло платно. Взема се картина, близка до този автор. Може да не е точно негова, важното е да е на художник с подобен стил и техника. В някои случаи се преработват определени детайли, за да изглежда, че наистина е от този автор. В друг случай само се променя името на оригиналния автор и ако мине за създадено от ръцето на Леонардо, Микеланджело или друг класик, може да се продаде изключително скъпо. В бизнеса с копията художникът трябва да бъде изключително добър, да познава техниките на оригиналния майстор и да изпълнява капризите на клиента. Добрият копист се познава по техниката на работата. Зависи и от клиента - дали иска картината да бъде направена с абсолютно същата техника на работа като оригинала, или иска изображение, наподобяващо картината, която му харесва. Ако произведението се прави с техника, близка до майстора, времето за изработка се увеличава 2 до 3 пъти. Затова добрите кописти в света не са много, но класация за тях няма Липсва и списък на най-добрите. Копистите са изключително много. В Китай има цяло село, което се занимава само с това. Името му е Дафен и там се произвеждат 60% от маслените картини в света. “99% от копията, които се правят там, са с много ниско качество”, казва Рогожаров. В повечето случаи практиката показва, че в китайския сайт е показана снимка на оригинала, а клиентът получава нещо коренно различно. Там повечето ателиета бълват картини като на поточна линия. Рогожаров прави по 4-5 картини на година, но залага на качеството. За да притежаваш качествено копие, само парите не са достатъчни - нужни са познание и култура. Има богати хора, които си купуват копия, защото не могат да имат оригинала. Цените в повечето случаи са тайна, която остава само между купувача и кописта. Официална статистика също няма. Сумите, които се дават за копия на картини, започват от скромните 50 долара, но бързо стигат десетки хиляди за шедьоврите. Голямата разлика в цената се дължи на разликата в качеството. Търгове за копия също няма. С изключение на стари прерисувания. Учениците на Леонардо да Винчи, които са правили копия на картините му, в момента също се разпродават на търгове.", "date": "2018.07.27", "title": "Село в Китай прави копия на най-известните  картини в света"}
{"url": "https://www.24chasa.bg/novini/article/6984830", "text": "Петимата полицаи от Благоевград, които са обвинени за убийството на Ангел Димитров-Чората при акция “Респект” на 10 ноември 2005 г., бяха осъдени отново. Решението е на Военноапелативния съд, но състав от Пловдив. Тогавашният зам.-шеф на БОП майор Мирослав Писов, капитан Иво Иванов, старши лейтенант Борис Механджийски, гл. сержанти Янко Граховски и Георги Калинков са оправдани за умишлено убийство с особена жестокост при изпълнение на служебните си задължения Те обаче са признати за виновни в причиняване на смърт по непредпазливост. Наказателното преследване по този чл. 122 от НК е прекратено поради изтекла абсолютна давност. Петимата са осъдени и да платят на момчето на Чората солидарно с ОД на МВР общо 70 хил. лв. обезщетение за неимуществени вреди. На родителите на починалия Адриана и Райчо, както и на жената, с която живеел на семейни начала, пък трябва да платят по 25 хил. лв. Полицаите трябва и да платят около 7500 лв. за арбитражна и допълнителна съдебномедицинска експертиза. Решението на тричленния състав на Военноапелативния съд може да се обжалва или протестира пред ВКС. Петимата полицаи бяха изпратени по сигнал за разпространение на дрога на ул. “Дойран” в Благоевград на 10 ноември 2005 г., за да арестуват Ангел Димитров-Чората. По време на задържането, при слизането му от колата Чората почина. В деня на погребението, минути преди ковчегът да бъде транспортиран към гробищата, близък на родителите обърна внимание, че по главата на Чората има някакви петна. Тогава те спряха траурната церемония. Петимата служители пък бяха обвинени, че са били Димитров и заради това той е получил руптура на аортата на сърцето. Първо бяха осъдени от Военния съд - София, като Мирослав Писов получи 18 г. затвор, а четиримата му колеги - по 16 г. След това обаче бяха окончателно оправдани от ВКС през 2011 г. Мотивът за оправданието бе, че смъртта на Димитров не е следствие от полицейското задържане. Основният проблем при гледането на делото на различни инстанции бе каква е причината за смъртта. Няколко медицински експертизи показваха различни причини за смъртта и така основният проблем бе спорен - дали упражнената физическа сила при задържането е била прекомерна и е довела до смъртта. Родителите на Димитров - Адриана и Райчо, както и майката на детето му пуснаха жалба в Европейския съд по правата на човека в Страсбург. Евромагистратите постановиха през 2014 г. държавата да изплати 50 хил. евро обезщетение на родителите и детето. Евросъдиите постановиха, че българската държава е нарушила Европейската конвенция за правата на човека - по-специално правото на живот и забраната за нехуманно и унизително отношение, както и че при разглеждане на делото има допуснати пропуски. Главният прокурор Сотир Цацаров направи искане за възобновяване на делото и така преди 2 г. то започна във ВАС. Назначена бе нова съдебномедицинска експертиза от лекари от Пловдив, която да установи причината за смъртта. Преместването на делото в Пловдив се наложи, защото всички военни съдии вече бяха участвали в предишните разглеждания на делото.", "date": "2018.07.27", "title": "Полицаите виновни за смъртта на Чората  по непредпазливост - още за новата присъда"}
{"url": "https://www.24chasa.bg/novini/article/6984885", "text": "Петимата полицаи, които са подсъдими за смъртта на Ангел Димитров-Чората, ще обжалват решението на Военно-апелативния съд. Преди дни те бяха оправдани за умишлено убийство, но виновни за причинена смърт по непредпазливост. На 10 ноември 2005 г. служителите Мирослав Писов, Иво Иванов, Борис Механджиев, Янко Граховски и Георги Калинков отиват на акция по задържане на Чората по сигнал, че носи наркотици. При задържането му на улица \"Дойран\" той починал. През 2011 г. бяха оправдани от ВКС, но родителите на Димитров пуснаха жалба в ЕСПЧ и започна ново разглеждане на делото. Сега от тричленен състав на съда, един от магистратите е подписал с особено мнение, защото смята, че смъртта е в резултат на случайно деяние, а не по непредпазливост, и полицаите не носят отговорност. \"Ще обжалваме решението, защото смятаме, че смъртта е настъпила като случайно деяние, без да сме могли да я предвидим, за което не се носи наказателна отговорност. Доволни сме обаче, че решението на съдиите отчита, че Димитров не  починал в резултат на нанесен побой от наша страна, както се твърди. Арбитражната експертиза показа, че е починал от позиционна асфикция\", коментира за първи път пред \"24 часа\" Мирослав Писов. Седемте вещи лица са категорични, че няма травматични увреждания, които да са довели до смъртта на Димитров. ", "date": "2018.07.27", "title": "Полицаите, обвинени за смъртта на Чората, ще обжалват решението на съда"}
{"url": "https://www.24chasa.bg/novini/article/6984779", "text": "Това реши с 8:4 гласа днес Конституционният съд. Четиримата, подписали с особено мнение, са съдиите Румен Ненков, Константин Пенчев, Филип Димитров и Георги Ангелов. Така приключва продължила близо 7 месеца сага, която взриви цялата държава заради понятия като “социален пол” и “нестереотипна роля”. Напрежението по темата “Истанбулска конвенция” избухна на 3 януари т.г., когато Министерският съвет прие документа. Той обаче не може да влезе в сила без ратификация на парламента, каквато депутатите така и не успяха да дадат. Иначе първата стъпка към приемането на конвенцията прави на 21 април 2016 г. Екатерина Захариева, тогава правосъден министър. след граждански протести и “анатема” от Българската православна църква. В НС пък категорично “против” се обявиха “Обединени патриоти”, БСП и Георги Марков от ГЕРБ. Именно негово изказване на 24 януари в парламентарната комисия по младежта и спорта обърна нещата. Защо трябва Истанбулската конвенция да ни го казва? Ако дойдат джендърите, футболните агитки ще ги подгонят по софийските улици - и Бойко не може да ги спаси” - такава реч дръпна Марков и комисията отхвърли проекта. След това премиерът Борисов изтегли конвенцията и я прати в КС.  Преди да се произнесат, магистратите са искали становища от държавния глава Румен Радев и от министрите на външните работи Екатерина Захариева и на правосъдието Цецка Цачева. Двете са уверили, че документът не противоречи на основния закон. Президентът обаче е парирал конвенцията. След като преди месеци я критикува в Брюксел, сега е пратил в КС становище, в което обяснява, че конвенцията съдържа понятия и изрази с неясен смисъл, което дава основание за различни и противоречиви тълкувания, създава предпоставки за натоварването на тези понятия и изрази с допълнителни значения отвъд познатото им и утвърдено съдържание, но преди всичко - отвъд ядрото от ценности на българската конституция. Според президента натоварването на понятието “пол” със социалните характеристики, използвани в конвенцията, не е в съответствие с ясното разбиране, съдържащо се в конституцията за равенството между мъжа и жената, за идентифициране на личността като мъж или жена (чл. 6, ал. 2 от конституцията), за доброволния съюз (брак или не) между мъжа и жената и за семейството, на което са поверени отглеждането и възпитанието на децата, за особената закрила от държавата на жената майка (чл. 46 и чл. 47, ал. 2 от конституцията). Потърсен за становище е бил и здравният министър Кирил Ананиев, който не е дал препоръки. Той бе един от четиримата министри от квотата на ГЕРБ, които гласуваха против конвенцията на 3 януари. Хората с нетипична сексуална ориентация имат същото право на щастие и на равно морално третиране като всички останали хора. Същевременно това по никакъв начин не предполага предоставянето на допълнителни права или отказ от традиционните за едно общество ориентири при възпитание на децата. Това пише в становище до КС ръководителят на катедра “Теория и история на държавата и правото” в Юридическия факултет на СУ “Св. Кл. Охридски” проф. д-р Даниел Вълчев и така изтъква, че “Правото не бива да бъде използвано за социално инженерство в името на нечии представи за обществена справедливост или политическа коректност. Биологичните характеристики на индивида не могат да бъдат рязко отделени от неговата правна идентификация. Ако все пак направим това, то в перспектива следва да се готвим за петдесетгодишен убиец, който твърди, че се чувства на 6 г. и затова е наказателно неотговорен, или за син и майка (в недетеродна възраст), които искат да сключат брак”, пише Вълчев. И предупреждава: “Вторият голям въпрос е дали българските институции имат самочувствието да отстояват автономността на българския правен ред. Твърдението, че определени тенденции, идващи отвън, са неизбежни въпреки преобладаващото отрицателно мнение на българските граждани, противоречи на основни демократични принципи. Въпросът не е теоретичен, а би имал сериозни практически последици при евентуалното прилагане на конвенцията.” В мотивите към решението са изброени изчерпателно всички случаи, в които е употребено понятието за пол, натоварено със социалните му характеристики (gender или genre) и в нито един от тези случаи не се говори за трети пол или за нещо друго освен жени и мъже. Напротив - отхвърляйки насилието над жени, изрично се споменава, че има нестереотипни полови роли, т.е. има хора, чието социално полово поведение е “особено”, (т.е. отклонява се от типичното за съответните полове, gender или genre, които си остават два). Да се мисли, че е противоконституционна забраната да се упражнява по тази причина насилие върху тях, е абсурдно. Създава се едва ли не впечатлението, че тезата на мнозинството по същество обявява за противоконституционна например забраната да се пребиват трансвестити - нещо, което противоречи и на принципите на конституцията, и на всички действащи антидискриминационни и наказателноправни разпоредби. - Да. Току-що приключи разговорът ми с председателя на КС Борис Велчев. Казах му, че той и останалите съдии, които оформиха това решение, остават в историята. Няма решение на КС в близо 30-годишната му история, което да има такова огромно значение за България. С него се слага - и сега, и занапред, бариерата пред опитите за въвеждането на джендър идеологията и разрушаването на традиционното семейство. България е суверенна страна, в която властта произтича от българския народ, а не от Брюксел, Страсбург, Вашингтон и Москва. А още по-малко от ПЕС. Една кака от Европарламента си позволи нахалството да пита българския премиер кога българският парламент ще приеме конвенцията. Тази кака не е разбрала, че у нас има разделение на властите и не може премиерът да казва дали законодателният орган ще приеме нещо. - Аз съм единственият действащ депутат или министър, присъствал на живо на 7 май 1992 г. при приемането на България в Съвета на Европа, със Сашо Йорданов, Венци Димитров и с покойните Стефан Савов и Стоян Ганев. - Не е нормално български министърки да дават съвети на лидер на опозицията да слуша ПЕС. Това е вицът на прехода... Поздравявам и Светия синод на Българската православна църква. Гордея се, че България е под егидата на Светия синод и препоръчвам на младите колеги юристи да четат становището му. Гордея се, че съм българин! Макар и най-бедни в Европа, ние се оказахме природно интелигентни и не позволихме под красивото име “За борба с насилието срещу жени” да ни се пробутва третият пол. Въпросът, който остава отворен, е кой подведе така жестоко Борисов, че конвенцията може да се приеме с резерви по спорните текстове? Защото то и за студентите първи курс право беше ясно, че не може! “Ще продължим да се борим срещу насилието над жени и деца. Що се отнася до частта на Истанбулската конвенция, въвеждаща социалния трети пол и джендър идеологията, съм изключително щастлива, че разумът и правото победиха над чуждите интереси и послушанието на министър-председателя, който внесе тази конвенция.” Това коментира лидерът на БСП Корнелия Нинова. Тя изтъкна, че министрите Екатерина Захариева и Цецка Цачева са дали положително становище, че конвенцията не противоречи на конституцията. “Поздравявам КС за това решение и всички български институции, които застанахме като един срещу подмяната на българските национални ценности с една чужда на нашето общество и семейство идеология. Нямаше друга партия освен БСП, подложена на такъв жесток натиск и от наши, и от чужди - чуждите ни наричаха “антиевропейци”, “националисти”, “фашисти”, а своите ни заплашиха с изключване от ПЕС”, напомни Нинова. В крайна сметка обаче нямало да ги изключат. В едно изречение тя разкритикува Мая Манолова и Илияна Йотова: “Омбудсманът ни хокаше, вицепрезидентът ни поучаваше”. Нинова благодари на всички членове на БСП, които половин година удържали на натиска, без да се огънат, и подчерта, че това е победа на българския народ в защита на идентичност, национални и семейни ценности. Соцлидерът напомни, че в последните месеци БСП е внесла предложения за изменение и допълнение на НК за по-добра защита на жертвите на насилие през националното законодателство. “Взехме най-правилното решение - да сезираме съда за Истанбулската конвенция”, заяви депутатът от ГЕРБ Александър Иванов пред журналисти.", "date": "2018.07.27", "title": "КС реши: Истанбулската конвенция противоречи на конституцията (Обзор)"}
{"url": "https://www.24chasa.bg/novini/article/6984896", "text": "Руската звезда с български произход Филип Киркоров обяви, че извънредно прекъсва участието си във фестивала в Баку и се отправя към Гърция, където почиват децата му Алла-Виктория и Мартин, пише в. \"Телеграф\". Певецът допълва, че ще ги доведе в България, тъй като се притеснява от невиждания апокалипсис в Атина, съобщава \"Дни.Ру\". Огненият ад взе над 80 жертви, а само преди ден там се изля невиждан порой, който причини огромни щети след пожарите. Децата на Филип Киркоров били на почивка около Атина, но мястото по думите на Киркоров е било заобиколено от огъня. Въпреки това певецът е много притеснен, затова решава да напусне Баку по-рано и да отиде да си ги вземе. Киркоров участва във фестивала \"Жега\" в Баку.", "date": "2018.07.27", "title": "Филип Киркоров спасява децата си от Гърция, води ги у нас"}
{"url": "https://www.24chasa.bg/novini/article/6984913", "text": "В една дълга връзка винаги има страст. Така отвърна зам.-председателят на ГЕРБ Цветан Цветанов на въпрос за драматизма в отношенията на най-голямата партия с коалиционния партньор - \"Обединени патриоти\". Коментара си той направи току-що в предаването на БНТ \"Панорама\". Решението на Конституционния съд, че Истанбулската конвенция противоречи на конституцията, поставя точка на темата. Остава борбата ни срещу насилието с други средства, обяви още край на сагата Цветанов. \"БСП е безотговорна позиция, отстрани и коалиционния си партньор Спас Панчев, а си взеха националисти в лицето на Симеон Костадинов. Заиграването със страховете на хората по теми като чумата по козите и овцете е недопустимо. Ако има разрастване на епидемия, БСП ще понесе ли отговорността?\", попита заместникът на Бойко Борисов в ГЕРБ. БСП и президентът искат да влязат във властта през служебния вход, категоричен е Цветанов. Партньорството със САЩ остава ключово за Европа, подчерта лидерът на депутатите от ГЕРБ. Не е честно да се създават внушения срещу председателя на конфедерацията на работодателите, защити Цветанов Кирил Домусчиев, срещу когото в последните дни се изсипаха съмнения, че управляващите работят в негов интерес.", "date": "2018.07.27", "title": "Цветанов: В дълга връзка винаги има страст, Истанбулската конвенция приключи"}
{"url": "https://www.24chasa.bg/novini/article/6984895", "text": "Бум на сватби ще има на 8.8.2018 г. Само в София за този ден са записани 46 венчавки, което е тройно повече от обикновено. Въпреки делничният ден - сряда вероятно младоженците смятат, че трите осмици ще им донесат късмет, съобщава \"Телеграф\".  В Пловдив 18 двойки са решили да си кажат \"Да\" на тази дата. Сред тях са рали шампионът Костадин Щерев и навигаторът му Ани Папазова. Те ще се венчаят в 18,08 ч. Във Варна датата са избрали 34 младоженци, а в Добрич - 12. В София пък за 18.08.2018 г. са заявени 91 сватби. През май в столицата са сключени 1738 граждански брака, а през юни - 2386. ", "date": "2018.07.27", "title": "Бум на сватби на 8.8.2018 г."}
{"url": "https://www.24chasa.bg/novini/article/6984796", "text": "Част от автобусните линии на столичния градски транспорт няма да спират на всяка спирка от маршрутите им. Целта е така да се повиши средната скорост на градския транспорт и да се наваксат закъсненията от графика, обясниха от Столичната община. С пропускането на спирки вече били ускорени доста автобусни линии и по тях Сред линиите, по които е въведена “спирка по желание”, са крайградските 117 - до Бухово, 118 - до с. Желява, и 119 - до кв. “Ботунец”. В началото на юли чрез пропускане на спирки при липса на слизащи или качващи се пътници е увеличена скоростта и по някои от линиите, обслужващи кварталите “Младост” и “Овча купел”. Пътуващите с автобусите 45, 73, 76, 107, 108, 113, 213, 305, 314 и 413 трябва да знаят, че е нужно да натиснат бутоните на вратите, за да не бъде пропусната спирката, на която искат да слязат. По изчисленията на общината по тези линии времето за пътуване е намалено средно с 4 минути, а през уикенда - с 5-6 минути. за да се съкрати времето за пътуване. “Няма да въвеждаме пропускане на спирки за всички автобусни линии, а само за тези, които се придвижват по-бавно, за да намалим времето за пътуване и да увеличим скоростта”, обясни пред “24 часа” зам.-кметът по транспорта Евгени Крусев. Все още не е ясно по кои линии ще се подминават спирки. Разписанията се наблюдавали и ще се прецени наесен. Освен пътниците, които трябва да натиснат бутона, шофьорите също имат ангажимент да следят къде има хора за качване или за слизане.", "date": "2018.07.27", "title": "Въвеждат спирка  по  желание в София"}
{"url": "https://www.24chasa.bg/novini/article/6984918", "text": "\"Имах чувството, че ние управляваме, а те са в опозиция. Питахте го какво прави ГЕРБ, а той отговаря какво прави БСП.\" Това заяви лидерът на БСП Корнелия Нинова пред \"Панорама\". \"Чуйте 73-те протеста в последните 6 месеца, а след това говорете за конспирациите\", посъветва тя. \"В колко от тези 73 протеста вие участвахте пряко? Във фейсбук хора си качиха указания, които вие сте им давали за Шарково\", върна й го Цветанов. България не е готова за еврото, категорична е лидерът на БСП. \"Споделям политиката на Вишеградската четворка - във външната ни политика на Европа има алтернатива. България е изправена в ЕС, а не послушна - показахме го с Истанбулската конвенция\", отсече Нинова.", "date": "2018.07.27", "title": "Нинова: Като слушам Цветанов, имам чувството, че управлява БСП"}
{"url": "https://www.24chasa.bg/novini/article/6984806", "text": "“Надето се върна в България след операцията в истанбулската клиника. Там бе направена операцията, коята трябваше да отстрани туморите в черния дроб и лекарите да бъдат сигурни, че той отново ще заработи след тази манипулация. Ще наблюдават дали това ще стане. Много е важно.” Това разказа поетесата Маргарита Петкова, която потърси помощ за лечението на своята дъщеря Надежда Огойска. Много хора се включиха в акцията за подпомагане на младата жена. След като беше събрана необходимата сума, Надежда, която е майка на две деца, замина за операция в Истанбул на 16 юли. “Първото, което видях, щом се събудих, бяха цветовете на трибагреника ни. Усмихнах се. После усетих болка (няма да крия). С болкоуспокояващото дойде новината, че операцията е успешна. Пак се усмихнах. Не ми пукаше за болката, тя и без това ще изчезне... както и лошото усещане от анестезията. Всичко това минава! И мина! Даже ме изведоха от интензивното доста по-рано от очакваното! Първата битка е спечелена!!! Успяхме!!! Всички ние!”, написа Надежда от болничното легло в Истанбул. След като операцията ѝ мина успешно, тя вече е в страната ни. “Следва стъпка две - химиотерапията”, обясни майка ѝ Маргарита Петкова. ", "date": "2018.07.27", "title": "Дъщерята на Маргарита Петкова се завърна в България след операцията"}
{"url": "https://www.24chasa.bg/novini/article/6984821", "text": "Стената на язовир \"Студена\" е в добро техническо състояние и няма място за безпокойство сред жителите на Перник, съобщиха от пресцентъра на община Перник, цитирани от БТА. Съобщението е по повод подаден на тел. 112 сигнал. На спешния номер било съобщено, че в село Студена се носят слухове, че поради извършваните в язовира ремонтни дейности стената ще се откъсне и ще предизвика наводнения. Касае се за фалшива тревога, увери кметът Вяра Церовска. Язовирната стена е проверена от специалисти, които са констатирали изправността на съоръжението. За случая са информирани всички институции. Във връзка със сигнала и разпространилите се слухове за компрометиране и пропукване на язовирната стена, областният управител на Перник Ирена Соколова излезе със съобщение, в което се казва, че твърдението е абсолютно невярно. На язовирната стена се извършват възстановително-ремонтни дейности с цел укрепването й в продължение на вече година и половина, като те продължават и до този момент, заявява Соколова.Тя съобщава още, че в момента текат действия по издирване на лицето, разпространило слуха.", "date": "2018.07.27", "title": "Провериха стената на язовир \"Студена\" след сигнал на тел. 112"}
{"url": "https://www.24chasa.bg/novini/article/6984841", "text": "„До края на месец ноември трябва да имаме сключен договор с потенциалния изпълнител на поръчката и съответно да има поставени линейки, не в пълен обем, но доставени линейки”, заяви пред   зам.-здравният министър Жени Начева. Вчера стана ясно, че  щ, като обжалва със сходни текстове като тези на дружеството, което вече два пъти обжалва търга. bTV се свърза с турската фирма – оттам нито потвърдиха, нито отрекоха, че обжалват процедурата за закупуването на 400 линейки. От министерството уточняват, че съм момента търгът не е спрян. Ако това обаче стане факт, България може да изгуби близо 60 млн. лв. европейско финансиране за модернизация на Спешната помощ.", "date": "2018.07.27", "title": "Зам.-министър: До края на ноември трябва да има нови линейки"}
{"url": "https://www.24chasa.bg/novini/article/6984843", "text": "Куче, кръстено на падналия ангел Луцифер, отъждествяван със Сатаната и дявола, е спасило стопанина си от огнен ад, съобщи ЮПИ, цитирана от БТА.  Собственикът на четириногия спасител Лари Мур бил заспал на стол във всекидневната, когато в дома му в Хътчинсън, Канзас, през нощта неочаквано избухнал пожар. Тъй като противопожарните сензори в къщата му не функционирали, Мур смята, че без намесата на Луцифер е щял да изгори жив. \"Той скочи в скута ми и ме събуди. Когато се огледах наоколо, видях, че къщата гори. Ако не беше Луцифер, можеше и да не оцелея. Всичко се случи толкова бързо\", разказва Лари Мур. Стопанинът е успял да излезе от горящия си дом невредим заедно с Луцифер и другото си куче, въпреки че се е \"нагълтал\" с дим, докато се е връщал в опит да спаси лични вещи. Според местната пожарна служба причина за пожара са неизправни кабели.", "date": "2018.07.27", "title": "Куче на име Луцифер спаси стопанина си от огнен ад"}
{"url": "https://www.24chasa.bg/novini/article/6984847", "text": "Властите от град Тревизо разбиха трафик на крадени български автомобили в Италия, съобщиха медиите на Апенините. Автомобилите били с подправени шаси и с фалшиви документи. Така били пласирани на италианския пазар. Зад трафика стояла българска банда, срещу чиито членове са заведени дела за международен трафик на крадени автомобили. Операцията на пътната полиция от Тревизо започнала преди година и носи кодовото наименование „Враца”. Властите се натъкнали на трафика, след като през август 2017 г.при нормална проверка станало ясно как внесена от България кола „Нисан” имала подправено шаси. След това се разбрало, че въпросният автомобил въпреки че идвал от България, имал австрийски документи, с цел да бъде регистриран по-лесно в Италия. Полицията се усъмнила в този факт, затова контролирала и други коли, продавани от местна автомобилна къща. Така се видяло, че и други пет автомобила, идващи от България, били внесени по същата система в Италия. Те били пласирани от българи на италиански търговец на коли, който бил в неведение за механизма. След проверка се оказало, че всичките пет коли били откраднати в България. Зад трафика седяла банда от петима българи. Според властите откритите досега коли, внесени незаконно в Италия, са за поне 100 000 евро. Проверени са общо 250 коли, идващи от страната ни. Италианският закон предвижда до 12 г.затвор за международен трафик на крадени коли.", "date": "2018.07.27", "title": "Разбиха трафик на крадени български коли в Италия"}
{"url": "https://www.24chasa.bg/novini/article/6984853", "text": "Висшият съд в Белград е отхвърлил искането на румънските власти за екстрадицията на бизнесмена и бивш депутат Себастиан Гица, срещу когото се водят пет дела в Румъния, и е постановил, че той има право на убежище, като окончателното решение трябва да бъде взето от министерството на вътрешните работи, съобщава Медиафакс, цитиран от БТА.  Позовавайки се на сръбския в. \"Курир\", агенцията посочва, че съдът е потвърдил, че с решение от юни на дирекцията за даване на убежище към министерството на вътрешните работи Себастиан Гица има право на убежище \"заради преследванията, на които е бил подложен в родната си страна заради изразяването на политически мнения\". Себастиан Гица напусна Румъния през нощта на 19 срещу 20 декември 2016 г. и беше заловен в Белград на 14 април 2017 г. Бившият депутат от Социалдемократическата партия беше задържан в ареста от сръбските власти в продължение на два месеца за притежание на фалшиви документи за самоличност и след това беше освободен под гаранция. Скандалният бизнесмен, основател на телевизия Ромъния ТВ и близък приятел на бившия премиер Виктор Понта, е разследван или изпратен на съд по общо пет наказателни дела по обвинения в пране на пари, вземане и даване на подкуп, изнудване, търговия с влияние и незаконно използване на поверителна информация.", "date": "2018.07.27", "title": "Сърбия отказва да екстрадира бившия \nрумънски депутат Себастиан Гица"}
{"url": "https://www.24chasa.bg/novini/article/6984707", "text": "Неизвестен нападател рани с нож полицай в близост до словашкото посолство в Москва, след което се укри, съобщи днес за ТАСС източник от руските служби за сигурност. Според източника полицаят, който е получил няколко наранявания, е откаран в болница в тежко състояние. Нападението е било извършено до сграда под номер 35 на улица \"Първа Брестка\". По записите от камери за видеоконтрол е установено как изглежда нападателят и московската полиция издирва \"мъж с азиатска външност\", добави източникът.", "date": "2018.07.27", "title": "Мъж с азиатска външност рани тежко с нож полицай в Москва и се укри"}
{"url": "https://www.24chasa.bg/novini/article/6984719", "text": "Армения е готова да установи дипломатически отношения с Турция без предварителни условия, заяви днес арменският премиер Никол Пашинян в интервю за телевизия Ал Джазира, съобщава ТАСС, цитирана от БТА. Турция е тази, която затвори границата с Армения. От наша страна границата винаги е била отворена. Турция трябва да приеме решение за отваряне на границата. Армения е готова да установи дипломатически отношения с Турция без предварителни условия, каза Пашинян. Той увери, че Армения е привърженик на решаване на регионалните проблеми по пътя на преговори и с мирни средства. Ние сме готови да бъдем конструктивни с оглед на това регионът да стане по-безопасен, мирен и процъфтяващ, добави арменският премиер. Армения и Турция не поддържан дипломатически отношения, въпреки че имат обща граница. През 2009 г. в Цюрих министрите на външните работи на двете страни подписаха протоколи за нормализиране на двустранните отношения, но тези документи не бяха ратифицирани от страните. На 1 март тази година Армения обяви, че анулира въпросните протоколи. Анкара и Ереван не поддържат дипломатически и икономически отношения откакто Армения обяви независимостта си през 1991 г. Две години по-късно, през 1993 г., Анкара затвори границата си с Армения, за да подкрепи тюркскоезичния Азербайджан, който е в конфликт с Ереван за контрола на Нагорни Карабах, населен с арменци анклав на азербайджанска територия. Армения пое контрола върху него в резултат на шестгодишна война, продължила от 1988 до 1994 година. Двете страни имат разногласия и по общата си история, и по-специално по въпроса за арменския геноцид. Според Армения по времето на Османската империя в периода 1915-1917 г. са били избити близо 1,5 милиона арменци. Турция твърди, че жертвите са между 250 000 и 500 000 и категорично отхвърля тезата за геноцид.", "date": "2018.07.27", "title": "Армения готова за дипломатически отношения с Турция без предварителни условия"}
{"url": "https://www.24chasa.bg/novini/article/6984745", "text": "Агенция „Пътна инфраструктура“ съвместно с община Велико Търново ще монтира нов светофар на първокласния път I-4 Велико Търново-Търговище в чертите на с. Шереметя. Светофарната уредба е закупена и предстои нейния монтаж, съобщиха от пресцентъра на АПИ. Преди месец с цел повишаване на безопасността на придвижване на жителите на с. Шереметя агенцията положи оптична хоризонтална маркировка преди и след пешеходната пътека в с. Шереметя, на ремонтирания в края на май т.г. 4-километров участък от път I-4, в района на селото. Положена е и нова маркировка на пешеходната пътека, която отговаря на изискванията на Наредбата за сигнализация на пътищата с пътна маркировка.", "date": "2018.07.27", "title": "АПИ: Светофарната уредба за Шереметя е купена, предстои монтажът й"}
{"url": "https://www.24chasa.bg/novini/article/6984744", "text": "Промяна в учебния график няма да има - времетраенето на ваканциите остава същото и няма да бъде намалено. Единственото ново е, че ще бъде удължена учебната година за учениците от седми клас с две седмици. Това е нашето предложение и ако се приеме, изпитите след седми клас ще са в периода 15-20 юни. Това обяви пред   министърът на образованието Красимир Вълчев. По думите му, миналата година е имало редица злоупотреби в записването, които са довели до това, че много деца са били лишени от възможността да учат в училища близо до действителните им адресни регистрации. Министър Вълчев коментира още, че държавата подпомага активно българските училища в чужбина с финансови средства. Вече имаме и т.нар. сертификат за двуезичие, който дава възможност за получаване на официален документ за владеене на български. Сега трябва да се случи един пробив за това колко важно е образованието и българския език в целия ЕС, допълни още министър Вълчев.", "date": "2018.07.27", "title": "По-дълга учебна година и нови дати за изпитите след седми клас от догодина"}
{"url": "https://www.24chasa.bg/novini/article/6984732", "text": "Над 300 000 туристи от съседни държави, голяма част от България, очаква град Чорлу за най-големия в Турция търговски панаир от 30 юли до 5 август. Панаирът ще е на открита площ над 250 дка и в него ще участват повече от 200 фирми. Изложението ще предлага текстилна продукция, детски играчки, селскостопанска техника, всичко за градината, ще има и представяне на здравни заведения, съобщи на среща с български журналисти в Чорлу председателят на местната Търговско-промишлена палата Иззет Волкан. \"Това е първото търговско изложение от такъв мащаб. Ще има много големи отстъпки в цените на световноизвестни брандове. Очакваме поне 300 автобуса с гости от България\", каза още Волкан. 34-годишният бизнесмен, който отскоро е председател на палатата, посрещна екипа от български журналисти броени дни преди голямото пазаруване, а срещата бе организирана от Българо-турската търговско-индустриална камара. \"Поканили сме български туристически агенции, рекламираме активно във вашата страна и във фейсбук. Това събитие е голяма възможност да се усетят културите на двете държави на едно място\", коментира председателят на палатата в Чорлу. Търговското изложение е най-голямото в историята на града, подкрепено от всички местни институции и бизнесорганизации. Едноседмичната му програма е наситена и с много културни събития, а за откриването е поканен фолкпевецът Тони Стораро, разкриха организаторите. Освен пазаруване ще има и обиколка на града и посещение на Сюлеймание Джамия, Джамия Фатих, Нова (синагога) църква, старото кметство, Паша Чешма, Фатих Чешма и други исторически места. \"Идвайте в нашия град на пазар, тук са фабриките-производители, не в Одрин. При нас ще ви излезе по-евтино\", призова българската изселничка Сабиха Йозмолла, която от 23 г. живее в южната ни съседка. Днес тя е успешна бизнесдама и една от малкото жени-политици в Чорлу. \"Градът ни е на четвърто място по брой фабрики в страната - над 8000, само текстилните фабрики, които произвеждат продукция на световно известни марки, са 274, затова пазаруването в Чорлу е много по-изгодно\", поясниха от търговската палата. Другото голямо предимство на Чорлу е близостта му до Истанбул, както и наличие на летище, пристанище, пет индустриални зони. Градът е един от най-бързо развиващите се, чийто икономически рестарт започва след пристигането на български изселници. По официални данни Чорлу е с население от 200 000 души, но всъщност  жителите му са двойно повече. \"Работим в дългосрочен план за директни бизнесполети от Чорлу до България\", разясни председателят на търговско-индустриалната камара Иззет Волкан. ", "date": "2018.07.27", "title": "Чорлу чака 300 автобуса с българи за най-големия в Турция търговски панаир"}
{"url": "https://www.24chasa.bg/novini/article/6984772", "text": "С лека уплаха се отърваха гостите на БСП, дошли у нас за младежката конференция под надслов \"Мисия \"Оставаме\", която се проведе днес в Казанлък, след като камион забърса странично автобуса им в прохода Шипка. След форума делегацията, в която участват младежи от няколко балкански държави, се включи в програмата на домакините си от БСП за традиционния утрешен събор на Бузлуджа. По програма привечер младите социалисти трябваше да поднесат цветя на Паметника на свободата на връх Шипка. Там трябваше да дойде и лидерът на партията Корнелия Нинова, която преди това повече колопоход от Габрово към връх Шипка. Сблъсъкът на камиона с автобуса стана в местността \"Момин гроб\" от южната част на прохода Шипка към 17 часа. Според неофициална информация на очевидци, камионът е навлязал леко в платното за движение на автобуса при завой и го остъргал странично. При удара няма пострадали пътници, тъй като скоростта при разминаването на двете возила била ниска. Очевидци споделиха пред \"24 часа\", че били спукани двете леви гуми на рейса, имало и счупени стъкла на прозорците отляво, но тъй като те са двойни, парчетата от стъкла не са достигнали до пътниците в салона. Гостите от чужбина все пак са стигнали до връх Шипка, но с друг автобус, който им изпратили домакините. На мястото на произшествието пристигна и лидерът на БСП Корнелия Нинова, за да се увери, че все пак всичко е наред.", "date": "2018.07.27", "title": "Камион забърса автобус с гости на БСП в прохода Шипка, няма пострадали"}
{"url": "https://www.24chasa.bg/novini/article/6984780", "text": "Важно е да бъде предотвратен \"твърд\" или хаотичен Брекзит, въпреки че преговорите за излизането на Великобритания от ЕС вървят добре. Това заяви днес в Залцбург австрийският канцлер Себастиан Курц, предаде Ройтерс, цитирана от БТА.  Застанал до британския премиер Тереза Мей, която бе поканил на местния музикален фестивал, Курц изрази надежда, че Австрия и ЕС ще запазят здрави връзки с Обединеното кралство, след като то напусне блока. \"От наша гледна точка е важно да се избегне твърд Брекзит\", каза канцлерът пред репортери. Той добави, че запазването на здравите връзки между Великобритания и ЕС е важно, защото и двете страни се нуждаят от това.", "date": "2018.07.27", "title": "Курц: Важно е да няма \"твърд\" Брекзит"}
{"url": "https://www.24chasa.bg/novini/article/6984793", "text": "Германската канцлерка Ангела Меркел ще получи нов официален самолет през септември, за да се намали натоварването на флотилията от самолети за превоз на ВИП лица, дължащо се на нейните и на членове на правителството пътувания по цял свят, предаде ДПА, цитирана от БТА.  Новият самолет Еърбъс А-321 е закупен втора ръка и в момента се обновява от германската авиокомпания Луфтханза. Очаква се той да бъде предаден на Бундесвера през септември. Самолетът е бил част от флота на Луфтханза от 2000-та година. Той е кръстен \"Нойщат ан дер Вайнщрасе\" на името на германски град. След обновяването на него ще бъдат изрисувани думите \"Федерална република Германия\". Берлин взе решението за включване на 18-годишния самолет във флота със самолети, превозващи ВИП-лица, защото е \"по-евтин и следователно по-добър за данъкоплатците\", съобщава Дитер Бракониер, който отговаря за проекта от страна на Бундесвера. Обновеният самолет А-321 ще може да пренася до 84 пътници, от които 14 във ВИП зоната и 70 в зоната за членове на делегациите.", "date": "2018.07.27", "title": "Меркел ще получи нов официален самолет - обновен А321 втора ръка"}
{"url": "https://www.24chasa.bg/novini/article/6984809", "text": "Един пожарникар загина в мащабните горски пожари, обхванали обширен район в северната част на Калифорния. Това съобщи днес щатският департамент по лесовъдство и противопожарна защита, предаде Асошиейтед прес, цитирана от БТА.  Пожарникарят от град Рединг е намерил смъртта си при потушаване на пламъците в окръг Шаста. Случаят се разследва, като не се съобщават подробности. Така жертвите на огнената стихия стават две. Вчера загина и един оператор на булдозер, докато работел по възпирането на огъня. От департамента съобщиха още, че пламъците вече са унищожили 65 постройки, а други 500 сгради са под заплаха също да бъдат погълнати. Горският пожар в района на Рединг се разраства бързо поради голямата горещина, ниската влажност и силните ветрове, констатират официални лица. Пожарът започна в понеделник и в четвъртък вечерта вече обхващаше 70 квадратни мили (ок. 180 кв. км).", "date": "2018.07.27", "title": "Загиналите в горските пожари в Калифорния \nса вече двама"}
{"url": "https://www.24chasa.bg/novini/article/6984864", "text": "Сигнал за пътен инцидент е подаден в 18.50 часа. По първоначални данни лек автомобил се е ударил в автобус на градския транспорт, съобщиха от пресцентъра на МВР. Инцидентът е станал на булевардите „Ал. Малинов“ и „Андрей Ляпчев“. Към момента трима пътници, с леки оплаквания, са откарани в болнично заведение за преглед. Пътни полицаи подпомагат движението на мястото на инцидента.", "date": "2018.07.27", "title": "Кола удари автобус на градския транспорт в София, няма сериозно пострадали"}
{"url": "https://www.24chasa.bg/novini/article/6984869", "text": "Лидерът на БСП Корнелия Нинова награди победителите от велопохода за купа „Бузлуджа -2018“, съобщиха от пресцентъра на червената партия. Състезателите бяха разделени на 4 категории. От възрастова група „Юноши”, наградени от лидера на БСП Корнелия Нинова бяха: на трето място - Йордан Петров от Сливен, на второ - Преслав Балабанов от Несебър, а победител е Гавраил Стефанов от Габрово. От „Мъже – елит” на трето място се класира Стефан Христов от Стара Загора, на второ - Петър Чавдаров и победителят в категорията, който изкачи и първи историческия връх Шипка, беше Александър Алексиев. Той покори разстоянието само за 48 минути и 28 секунди, а лидерът на БСП Корнелия Нинова му връчи медал и парична награда. Зам.-председателят на БСП Кирил Добрев награди победителите от възрастова група „Мастърс до 50 години”. На трето място бе отличен Петър Дашев, на второ - Красен Киров, а на първо медалът бе връчен на Веселин Мичев от Габрово. Лидерът на БСП награди и победителите от „Мастърс над 50 години”. На трето място бе отличен Иван Иванов, на второ - Манол Вравчев и победител в тази категория беше Добромир Минчев. Най-младият велосипедист, изкачил връх Шипка, бе Стоян Шукулов. Той също получи награда от Корнелия Нинова. Купата на името на Васил Дянков бе връчена на победителя в състезанието - 25 годишният Александър Алексиев от Мъглиж от съпругата на легендарния колоездач Стилияна Тихова. Председателят на БСП Корнелия Нинова, заедно с ръководството на левицата и нейни членове, поднесоха венци на паметника на връх Шипка по повод 141 годишнина от боевете на върха.", "date": "2018.07.27", "title": "Нинова награди победителите от велопохода „Бузлуджа – 2018“"}
{"url": "https://www.24chasa.bg/novini/article/6984875", "text": "Италиански пчелари и карабинери поставиха началото на проект, в който ще разчитат на пчели за по-доброто разбиране и контрол на замърсяването на въздуха в столицата Рим, предаде Франс прес, цитирана от БТА. Петнадесет малки кошера вече са \"настанени\" върху покрива на сградата, която приютява италианската Федерация на пчеларите в самия център на Рим. \"Този проект ще помага не само за събирането на данни в интерес на науката, но и за следенето на нивата на замърсяване с фини прахови частици, тежки метали, микропластмаса\", казва Рафаеле Чироне, президент на пчеларската федерация. На височина 30 метра, само на няколко крачки от кошерите, са поставени измервателни инструменти. Пчелите ще \"съдействат\" с произведения от тях мед, който периодично ще бъде изследван. Направените анализи на меда ще бъдат сравнявани с данните от инструментите, измерващи замърсяването на въздуха. В рамките на проекта общо дузина покриви в центъра на Рим ще се сдобият с кошери и измервателни инструменти. Сред тях е и покривът на сграда на горските карабинери. \"Целта е да бъдат поставени 20 кошера за бионаблюдение в Рим\", казва карабинерът Давиде де Лаурентис, наричайки пчелите \"стражи на природата\". Инициативата може да намери приложение и в други големи градове в Италия, изправени пред проблема със замърсяването на въздуха.", "date": "2018.07.27", "title": "Ще следят с пчели замърсяването\nна въздуха в Рим"}
{"url": "https://www.24chasa.bg/novini/article/6984436", "text": "Руският президент Владимир Путин заяви, че е готов да посети Вашингтон за среща с Доналд Тръмп и че е поканил Тръмп в Москва, предава БТА. \"Готови сме да поканим президента Тръмп в Москва. Той, между другото, има такава покана, говорих с него за това. А аз съм готов да отида във Вашингтон, ако там бъдат създадени съответните условия за работа\", каза Путин, цитиран от Франс прес и от ТАСС. На пресконференция след края на срещата на върха на БРИКС в Йоханесбург Путин каза, че телефонните разговори не са достатъчни. Той отбеляза ползата от срещите с Тръмп. Според Путин те са полезни не само за Русия и за САЩ, но и за целия свят. Ето защо от тези срещи е заинтересуван целият свят, допълни той. Президентът каза, че Русия и САЩ трябва да говорят за глобални въпроси като иранската ядрена сделка и глобални конфликти. Путин допълни, че трябва да има необходимите условия, за да се състои подобна среща. По адрес на Тръмп руският президент каза, че неговият най-голям плюс е неговият стремеж да изпълни предизборните си обещания. \"Най-големият плюс на президента Тръмп е това, че той се стреми към изпълнение на своите обещания, преди всичко на онези, които е дал на избирателите\", подчерта Путин. Путин и Тръмп се срещнаха на 16 юли в Хелзинки и демонстрираха необичайно единство по време на общата си пресконференция тогава, по-специално по обвиненията за руска намеса в американските президентски избори, отхвърлени от Москва. Тази първа среща на върха породи критики в САЩ, където изявленията на американския президент бяха сметнати за прекалено отстъпчиви спрямо руския му колега, отбелязва Франс прес. Първоначално се планираше друга среща между Путин и Тръмп да има през есента във Вашингтон, но в крайна сметка тя ще се състои догодина, обяви в сряда Белият дом. Мотивът бе, че разследването за руска намеса в изборите в САЩ и за съглашателство между екипа на Тръмп и Кремъл трябва да приключи преди това, за да не влияе на разговорите между двамата президенти, отбелязва Франс прес. На пресконференцията днес руският президент посочи също, че БРИКС не планира да включва в състава си сега нови страни. Групата се състои от Русия, Китай, Индия, Южна Африка и Бразилия, предаде ТАСС. На въпрос за евентуален референдум в Украйна за Донбас, Путин се въздържа от коментар и припомни, че това е доста деликатна сфера, която изисква допълнително проучване. Путин каза, че лидерите на БРИКС са приели положително предложението на Русия за активно оказване на помощ на Сирия. \"Говорихме, разбира се, и за Сирия. Колегите възприеха положително нашето предложение за активно участие в хуманитарните операции, в помощ на сирийския народ\", каза Путин. Относно приетата вчера декларация от лидерската среща на БРИКС, Путин каза, че основният смисъл на този документ се заключава в неприемането на икономически санкции и използване на сила в нарушение на устава на ООН, в недопускане на надпревара във въоръжаването в космоса, в поддръжката на процеса от Астана за уреждане на сирийската криза, предаде ТАСС.", "date": "2018.07.27", "title": "Путин: Готов съм да посетя Вашингтон, поканих Тръмп в Москва (Обновена)"}
{"url": "https://www.24chasa.bg/novini/article/6984612", "text": "Тръмп благодари на Ким Чен Ун за това, че е удържал дума във връзка с връщането на тленните останки на американски военни, загинали през Корейската война (1950-1953), съобщиха световните агенции, цитирани от БТА. Ким обеща да върне останките на срещата си с Тръмп в Сингапур миналия месец. Днес американски военен самолет отлетя за Вонсан, Северна Корея, за да приеме останките, за които се смята, че принадлежат на военнослужещи от САЩ, убити по време на войната. На церемония, която ще се състои в Южна Корея в сряда, ще бъдат отдадени почести пред 55-те сандъка. След това останките ще бъдат отнесени в база в щата Хавай за проверка. \"Искам да благодаря на президента Ким, че удържа на думата си. Сигурен съм, че той ще продължи да спазва обещанието си\", заяви Тръмп от градините на Белия дом.                                                                                                                                                                                                                                                                                                                       ", "date": "2018.07.27", "title": "Тръмп благодари на Ким, че върнал тленните останки на американски военни"}
{"url": "https://www.24chasa.bg/novini/article/6984613", "text": "Военноапелативният съд излезе с ново решение по делото за убийството на благоевградчанина Ангел Димитров-Чората. Той почина при акция \"Респект\" на 10 ноември 2005 г., докато го арестуваха петима полицаи. Военно-апелативният съд измени присъдата в частта, с която подсъдимите майор Мирослав Писов, капитан Иво Иванов, ст. лейт. Борис Механджийски, гл. сержант Георги Калинков и гл. сержант Янко Граховски са признати за виновни в това, че на 10.11.2005 г., в съучастие като извършители, като лица от състава на полицията, при изпълнение на службата си, умишлено са умъртвили Ангел Димитров, като деянието е било извършено с особена жестокост и са осъдени на по 16 или 18 г. затвор. Вместо това ВАС постанови: Признава подсъдимите за виновни, че като извършители и лица от състава на полицията при изпълнение на службата си, самостоятелно са причинили смърт по непредпазливост на Ангел Димитров – престъпление по чл. 122, ал. 1 от НК във вр. чл. 2, ал. 2 във вр. ал.1 от НК, като прекратява наказателното преследване, поради изтекла абсолютна давност, като ги оправдава по първоначално повдигнато им обвинение по реда на чл. 116, ал. 1 , т. 2, предл. 3 и т. 6, предл. 3, във вр. чл. 20 , ал. 2 от НК. Решението на съда не е окончателно и може да се обжалва. ОЧАКВАЙТЕ ПОДРОБНОСТИ!", "date": "2018.07.27", "title": "Нова присъда по делото \"Чората\"! Полицаите виновни за смърт по непредпазливост"}
{"url": "https://www.24chasa.bg/novini/article/6984615", "text": "Израелската полиция затвори днес достъпа до Площада на джамиите в Стария град на Ерусалим след сблъсъци между палестински богомолци и израелските сили на реда, станали след традиционната петъчна молитва, предаде Франс прес, цитирана от БТА.  Мюсюлманският религиозен орган, отговарящ за обекта, потвърди, че достъпът до Площада на джамиите е затворен. Там се намира и джамията Ал Акса. Зоната е третото свято място за исляма. Израелската полиция засега не е потвърдила информацията за затварянето на достъпа до зоната, но потвърди, че е имало сблъсъци. До тях се е стигнало, след като хора, стремящи се да предизвикат размирици, са започнали да хвърлят пиратки по полицията. Полицията е разчистила зоната и е извършила арести, но някои от заподозрените са се изплъзнали и са се скрили в джамията Ал Акса. Кадри, разпространени от религиозния орган, отговарящ за обекта, показват как израелските полицейски сили хвърлят сълзотворни гранати, за да разпръснат палестинците. Площадът на джамиите, наричан от евреите Храмов хълм, се намира в Източен Ерусалим, в палестинската част на града, окупирана и анексирана от Израел. През юли 2017 г. решението на Израел да инсталира детектори на метали с цел контролиране на достъпа до площада на джамиите породи неколкоседмични протести и размирици. Според електронната версия на местното издание \"Ал Яум ас Сабиа\" десетки палестинци са пострадали днес в сблъсъците с полицията, предаде ТАСС.", "date": "2018.07.27", "title": "Затвориха достъпа до Площада на джамиите в Ерусалим след сблъсъци"}
{"url": "https://www.24chasa.bg/novini/article/6984489", "text": "Десният унгарски премиер Виктор Орбан днес приветства идеята на Стив Банън за нова политическа група \"Движението\", обявяваща се срещу ЕС, и каза, че е време някой от САЩ да дойде в Европа, за да разпространи консервативно мислене вместо либерални ценности, предаде Ройтерс. Базираната в Брюксел група, която Банън - бивш стратег на президента на САЩ Доналд Тръмп, е избрал за платформа, се стреми да помага на националисти със сходни позиции и антиимигрантски групи в цяла Европа. Банън каза за Ройтерс, че целта е да се даде тласък на влизането на антиевропейски сили в Европейския парламент на изборите през май догодина, предава БТА.  Основателят на групата посочи пред Ройтерс, че вижда 6-7 лидери, особено в Италия и Централна Европа, които обединяват усилията си за отърсване на националните правителства от опеката на Европейския съвет. Орбан не каза открито, че ще работи съвместно с групата на Банън или че ще подкрепи платформата му; той пожела \"голям успех\" на проекта. \"Америка не се състои само от либерали\", каза Орбан по държавното радио. \"Ние тук също сме, както каза един американец, консерватори...и дори християндемократи ... защо да не се чуе и нашият глас в Европа? Ето че тук дойде един човек, който беше специален съветник на американския президент, и който мисли по този начин.\" Според Орбан Банън, който беше уволнен от Тръмп миналата година, е осъзнал, че в Европа има място за разпространение на консервативните ценности и това е нещо положително, тъй като допринася за \"многообразие\", позволяващо на европейците да видят консервативното лице на Америка. Банън беше в Унгария в края на май и говори на конференция в Будапеща, срещна се и с Орбан. Орбан е силен противник на миграционната политика на ЕС и през 2015 г. построи ограда на южната граница, за да не допуска мигрантите като каза, че защитата на външната граница на ЕС е единственият начин за съхраняване на християнските ценности.", "date": "2018.07.27", "title": "Виктор Орбан приветства идеята на Стив Банън за политическа група срещу ЕС"}
{"url": "https://www.24chasa.bg/novini/article/6984517", "text": "Преди 60 години САЩ, стимулирани от конкуренцията си със Съветския съюз, създават НАСА, предаде Франс прес, цитирана от БТА.  Това е началото на космическо пътешествие, отвело американци на Луната. Днес американското космическо ведомство се затруднява да се преоткрие в сектор, в който има все повече космически агенции и се сблъскват търговски интереси. От \"раждането\" си на 29 юли 1958 г. НАСА разшири границите на космическите изследвания, но и преживя оглушителни провали, като експлозиите на две совалки през 1986 г . и 2003 г. Амбицията й да се завърне в далечния космос може да се сблъска с финансов проблем, който да попречи на отиването отново на Луната през следващото десетилетие и на достигането до Марс до 2030 г. НАСА стана зависима от частния сектор и сключи договори с компаниите \"Спейс Екс\" и \"Боинг\", за да изпраща свои астронавти в космоса от 2019 г. нататък, след като пилотираните им кораби бъдат построени. НАСА не може сама да изпраща астронавти в космоса от 2011 г., когато приключи програмата й \"Космическа совалка\", стартирала 30 години по-рано. От последния полет на американска совалка преди 7 години НАСА плаща 82 милиона долара за изпращането на астронавт до МКС и връщането му от там.", "date": "2018.07.27", "title": "НАСА чества своята 60-годишнина"}
{"url": "https://www.24chasa.bg/novini/article/6984532", "text": "Според прогнозите през уикенда тайфунът Джонгдари се очаква да връхлети главния остров на Япония, която вече беше поразена от смъртоносни наводнения и рекордни жеги, съобщи днес метеорологичната служба на страната, цитирана от ДПА. Дванайсетият тайфун за сезона вероятно ще понижи донякъде температурите в Япония, която изнемогва от силните горещини, продължили почти две седмици. Вчера най-малко трима души починаха от предполагаем топлинен удар, съобщи агенция Киодо. Метеорологичната служба предупреди за силни дъждове и мощни пориви на вятъра в обширни райони на Япония, тъй като е вероятно тайфунът да се разрази в събота през нощта, предаде БТА.  Към 19 ч. местно време центърът на бурята е бил на 230 км източно от островите Огасавара, придвижвайки се на североизток с 30 км/ч, с максимална сила на вятъра от 144 км/ч и отделни пориви на вятъра от 198 км/ч. В началото на юли върху Западна Япония се изсипаха поройни дъждове, предизвикали свлачища и наводнения, които отнеха живота на 224 души, а 13 души се водят изчезнали. Последвалата гореща вълна затрудни възстановителните работи в много от засегнатите от стихията райони. Около 4000 души в 10 префектури останаха в лагери за временно настаняване. Близо 100 души починаха от топлинен удар през този месец, след като температурата в някои райони достигна над 40 градуса по Целзий.", "date": "2018.07.27", "title": "Тайфунът Джонгдари се очаква да връхлети Япония този уикенд"}
{"url": "https://www.24chasa.bg/novini/article/6984536", "text": "Пожарнирари преградиха със специални бонови заграждения разлива на нафта в р. Ахелой, за да не стигне по течението й до морето. Предполага се, че дизелът е изтекъл от утайката на празни варели или туби, мити или изхвърлени в реката край курортното селище, за което \"24 часа\" пръв съобщи. Разливът е на площ от 120 кв. м. и е локализиран на близо 400 метра от устието на реката. Миризмата на нафта се усещаше силно по брега й, включително и от колите по пътя Бургас-Слънчев бряг. Разливът е близо до къмпинга и новината притесни летовниците, че ще замърси плажа, но бе овладян навреме. Сигналът за замърсяването бе подаден от кмета на Ахелой Иван Георгиев. \"Няма да позволим нафтата да стигне до морето\", заяви шефката на екоинспекцията Тонка Атанасова. И отрече разливът да е бил предизвикан от близката бензиностанция, пробив на тръби също не бил засечен. Според нея най-вероятно дизелът е попаднал в реката от измиването на варели или туби от недобросъвестен гражданин. До редакционното приключване на броя не бе установено кой е замърсителят на реката. Събраното количество нафта от образувалия се тънък филм на повърхността на водата бе изпомпено от ВиК.", "date": "2018.07.27", "title": "Разливът в р. Ахелой спрян на 400 метра от морето"}
{"url": "https://www.24chasa.bg/novini/article/6984553", "text": "419 кг наркотични вещества, сред които 203 кг марихуана, 63 кг екстази, 133 кг хероин, 4 кг амфетамин, 6 кг кокаин и 10 кг други са били унищожени днес, съобщиха от Агенция \"Митници\". Наркотиците са били унищожени чрез изгаряне инсинератора на Предприятието за управление на дейностите по опазване на околната среда към МОСВ. Общата стойност на унищожените наркотици по цени на \"черния пазар\", по данни от улицата, е над 45 милиона лева. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата, поясниха от агенцията. Наркотиците са задържани от правоприлагащите органи - Агенция \"Митници\" и Министерство на вътрешните работи. За седемнадесет години Агенция \"Митници\" е организирала и осъществила 62 процедури по унищожаване на наркотични вещества с общо количество над 41 тона. От Агенция \"Митници\" съобщават още, че 550 кутии нелегални цигари са били иззети от два търговски обекта и частен дом в Ловеч и областта. Три досъдебни производства са били образувани през последната седмица по описа на Митница Свищов за констатирани случаи на държане на цигари без български акцизен бандерол. Митническите служители са иззели общо 550 кутии /11000 къса/ от нелегалната акцизна стока. Инспекторите от Митница Свищов на 25 юли са открили значително количество цигари без бандерол в магазин за домашни любимци в Ловеч, допълват информацията си от агенцията. Търговката е била проявила изобретателност и е укрила налегалната стока в торбите с насипна храна за кучета и котки. Митническите инспектори обаче щателно претърсили търговския обект, като без колебание стигнали до дъното на хартиените чували с гранули. Във всеки от тях са били открити кутии с цигари без бандерол от общо 5 различни марки. Нелегални тютюневи изделия са били намерени и при проверка в друг търговски обект в с. Дерманци, обл. Ловеч. В частен дом в същото село са открити цигари без валиден акцизен бандерол в търговски количества. За случаите е била уведомена Районна прокуратура - Ловеч, се посочва в съобщението.", "date": "2018.07.27", "title": "Унищожени са 419 кг наркотични вещества"}
{"url": "https://www.24chasa.bg/novini/article/6984549", "text": "„Съжалявам, че не мога да съм с вас днес, но вярвайте ми, че моето сърце е с вас, изпълнено със съзнанието за прекрасния събор на Бузлуджа. Корнелия знае, че планирам да дойда с моя мотор при следваща възможност.“ Това каза премиерът на Македония Зоран Заев във видео обръщение, цитирано от пресцентъра на БСП. Той отбелязва, че този събор всяка година потвърждава принципите за солидарност и достоен живот, а те се предават между десетки хиляди социалисти и социалдемократи на Бузлуджа и милиони из цяла Европа. Заев изразява своята радост, че тази година са поканени представители на неговата партия СДСМ. „С председатея на БСП Корнелия Нинова подписахме договор за сътруднимеството между СДСМ и БСП. Но нашите отношения не са само формални, а резултат на добросъседство и приятелство. Честитя 127-та годишнина от създаването на партията и ви пожелавам много успехи в бъдеще“, заявява Зоран Заев.", "date": "2018.07.27", "title": "Заев в приветствие към БСП: Ще се кача с моя мотор на Бузлуджа (Видео)"}
{"url": "https://www.24chasa.bg/novini/article/6984552", "text": "САЩ трябва да уважават решението на турския съд по делото срещу американския пастор Андрю Брънсън и да се откажат от празни заплахи по адрес на Анкара, заяви днес председателят на турския парламент Бинали Йълдъръм пред турската държавна телевизия ТРТ, съобщава ТАСС, цитирана от БТА. Ако САЩ са правова държава, а Турция също е такава, то те трябва да уважават решението на нашите съдебни власти. Заплахите към нас не действат. Съветвам САЩ да се откажат от празните заплахи и да помисят как отново да спечелят доверието на турския народ, каза Йълдъръм. Американският пастор Андрю Брънсън бе поставен под домашен арест в сряда, след като прекара близо две години в затвор в Турция. Турските власти обвиняват пастора, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в процеса, започнал на 16 април. На 7 май пастор Брънсън отхвърли пред съда отправените срещу него обвинения. Президентът на САЩ Доналд Тръмп и вицепрезидентът Майк Пенс заявиха вчера, че Вашингтон ще наложи санкции на Анкара, ако не бъде освободен пастор Брънсън. Във връзка с това председателят на турския парламент напомни, че Фетхуллах Гюлен се намира в САЩ. Преди да обвиняват Турция, трябва да си спомнят, че главният виновник за опита за преврат се намира в САЩ под защита и живее там без никакви ограничения, каза Йълдъръм.", "date": "2018.07.27", "title": "Йълдъръм: САЩ да се откажат от заплахите към нас по делото за пастор Брънсън"}
{"url": "https://www.24chasa.bg/novini/article/6984574", "text": "Въпреки дъжда, председателят на БСП Корнелия Нинова даде старта от Габрово на колоездачното състезание за купа \"Бузлуджа\", съобщи пресцентърът на БСП. Тази година има над 100 участници. Състезанието се провежда за трета година по инициатива на БСП и вече е част от националния календар на дисциплината. В него ще се включат колоездачните клубове от Габрово, Казанлък и др. Тази година състезанието се провежда в 4 възрастови категории - до 18 години, от 18 до 35 години, от 35 до 50 години, над 50 години. На победителите от всички категории ще бъдат връчени награди от лидера на БСП Корнелия Нинова. Ще бъде връчено и специално отличие на името на един от най-големите колездачни деятели в последните години - Васил Дянков, на чиято памет е посветена проявата.", "date": "2018.07.27", "title": "Нинова на колело даде старта на надпреварата за купа \"Бузлуджа\""}
{"url": "https://www.24chasa.bg/novini/article/6984556", "text": "С бинокъл за принос към отбраната на страната и постигнати високи резултати в съдебната дейност бе отличен председателят на военния съд в Пловдив полк. Асен Шопов. Наградата му бе връчена от министър Красимир Каракачанов. Наскоро магистратът получи и друг подарък - от дъщеря си Лиляна, която го направи дядо. Малкият Младен се появи на бял свят на 12 юли с тегло 2, 8 кг и 47 см дължина. Щастливият дядо веднага организира богата почерпка за колеги и близки.", "date": "2018.07.27", "title": "Каракачанов награди шефа на пловдивския военен съд"}
{"url": "https://www.24chasa.bg/novini/article/6984582", "text": "15-годишния Д. Б., който в четвъртък наръга връстник заради гейколаж в столичния квартал “Надежда”, бе обвинен в опит за убийство. Той е задържан за 72 часа. Очаква се днес прокуратурата да поиска постоянен арест за младежа, който е от ирански произход. Междувременно пострадалото 16-годишно момче остава в тежко състояние, въпреки серията от операции, които извършиха в “Пирогов”. То е с множество прободни рани по корема, врата и ръцете. От прокуратурата пък са иззели като доказателство клипа, на който Д. Б. признава пред приятели за нападението.   и добавя, че не го интересува дали ще го съдят, защото защитил честта си. ", "date": "2018.07.27", "title": "Обвиниха в опит за убийство ученика-касапин"}
{"url": "https://www.24chasa.bg/novini/article/6984585", "text": "След случаите на чума по дребните преживни животни в с. Кости, обл. Бургас и селища в община Болярово, обл. Ямбол, БАБХ отправи апел към стопаните да подават сигнали при всяко едно съмнение. В тази връзка след подадени сигнали за умрели животни, специалисти от ОДБХ Благоевград са посетили ферми в селата Мусомища и Филипово, предаде БТА.  Направени са аутопсии, които не показват ясно причината за смъртта. По тази причина са взети проби. Резултатът от лабораторното изследване се очаква да е готов през следващата седмица. Предприети са превантивни мерки – стадата са изолирани и поставени на оборен режим.", "date": "2018.07.27", "title": "БАБХ проверява всички сигнали и съмнения за болести по животните"}
{"url": "https://www.24chasa.bg/novini/article/6984593", "text": "Технология за лицево разпознаване, продавана от компанията \"Амазон\" на програмисти, погрешно е идентифицирала 28 членове на американския Конгрес като хора, заподозрени от полицията, заяви Американският съюз за граждански свободи (АСГС), който е установил това при своя проверка, предаде БТА.  \"Амазон\" каза в отговор, че не е съгласна с настройките на своята технология за лицево разпознаване при проверката. Въпреки това заключенията подчертават рисковете, които може да заплашват хората, ако полицията използва технологията по определени начини с цел залавяне на престъпници. От май АСГС и други организации за граждански права настояват \"Амазон\" да спре да продава на правителства достъп до могъщия софтуер за разпознаване на образи \"Rekognition\". Организациите изтъкнаха използването на технологията от правоприлагащите органи в американските щати Орегън и Флорида и предупредиха, че тя може да се употребява несправедливо срещу имигранти и хора, които не са с бял цвят на кожата. Тяхната активност предизвика обществени дебати. Президентът на компанията \"Майкрософт\", която е конкурент на \"Амазон\", призова по-рано този месец Конгреса да проучи възможни регулации. Трима демократи, идентифицирани при проверката на АСГС - Едуард Марки, Луис Гутиерес и Марк Десолние, изпратиха писмо до главния изпълнителен директор на \"Амазон\" Джеф Безос, в което изразиха тревога и поискаха информация за точността на технологията и употребата й от правоприлагащите органи.", "date": "2018.07.27", "title": "Технология за лицево разпознаване обърка 28 конгресмени с престъпници"}
{"url": "https://www.24chasa.bg/novini/article/6984597", "text": "Военен съд в Южна Русия осъди шестима полицаи на до 10 години затвор, а един получи условна присъда за няколко случая на изтезания на заподозрени, включително и такъв, при който 50-годишен мъж е починал, предаде Асошиейтед прес, цитирана от БТА. Присъдите бяха обявени днес от военнополеви съд. Повечето от осъдените полицаи са работили в център в Ингушетия за борба с екстремизма. Ислямският екстремизъм се активизира в района след разпадането на Съветския съюз. Агенция Интерфакс съобщава, че делата включват побой над мъж и жена му по време на разпит за банков обир през 2016 г. Мъжът е умрял от задушаване, посочва агенцията. Присъдите идват на фона на широкото обществено възмущение, след като миналата седмица излезе видеоклип със затворник, който е бил изтезаван в затвор в Централна Русия.", "date": "2018.07.27", "title": "Осъдиха седем руски полицаи, изтезавали заподозрени за престъпления"}
{"url": "https://www.24chasa.bg/novini/article/6984600", "text": "Обявяването му за император през 1804 г., кампанията в Египет, превратът от 18 брюмер - странен малък музей в Аячо, родния град на Наполеон Бонапарт, проследява важни моменти от живота му с помощта на играчки \"Плеймобил\", съобщи Франс прес,  цитирана от БТА. Създавайки музея през юли 2016 г., 53-годишният предприемач в областта на цифровизацията Фредерик Пиеро цели да се върне към онова, с което се е занимавал на 10-годишна възраст - да прави възстановки. Той модифицирал фигурки от собствената си колекция, използвайки хартия, бои, лико. Възможно е човек да си купи за 20 евро направена по поръчка фигурка с лика на Наполеон или Жозефина. В малкия музей, недалеч от катедралата в града, Фредерик Пиеро с дълга дървена палка в ръка смесва истории с анекдоти, докато развежда посетителите. \"Когато бил 13-годишен, Наполеон организирал тридневни боеве със снежни топки във военното училище в Бриен, източно от Париж - разказва той. - Според историци тези дни разкриват характера му на бъдещ ръководител.\" След това идва ред на възстановките на обсадата на Тулон (1793), битките за моста на Аркола (1796), кампанията в Египет (1799), превратът от 18 брюмер, обявяването на Наполеон за император през 1804 г. В тези истории се говори за смелост, приятелство, героизъм и суета. \"За своя граждански брак Жозефина се \"подмладила\" с 5 години, а Наполеон се \"състарил\", за да се прикрие разликата във възрастта им\", припомня Фредерик Пиеро.", "date": "2018.07.27", "title": "Музей в Аячо представя живота на Наполеон с играчки \"Плеймобил\""}
{"url": "https://www.24chasa.bg/novini/article/6984604", "text": "Истински ужас изживя семейството на Новак Джокович в последните часове. Дядото на Йелена Джокович, съпругата на тенисиста, е бил отвлечен и в последствие оставен завързан за електрически стълб в поле в Централна Сърбия. Всичко това се е случило, след като неизвестни мъже са нахлули в къщата на човека. От екипа на Джокович споделиха чрез съобщение, че семейството е в \"пълен шок от случилото се\" на 85-годишния Милослав Радисавлевич, пише  Те споделят, че нападателите са нахлули в къщата на Радиславлевич, отвлекли са го и са го закарали на няколко километра разстояние. За щастие полицията е открила мъжът, завързал за електрически стълб в близост до къщата му в Лиг, на около 50 км от Белград. Мъжът е споделил на органите на реда, че двамата максирани нападатели са взели от него 220 евро и телефон. За щастие дядото на Йелена Джокович няма наранявания. ", "date": "2018.07.27", "title": "Отвлякоха член на семейство Джокович, намериха го завързан в поле"}
{"url": "https://www.24chasa.bg/novini/article/6984599", "text": "Удавяне е конкретната причина за  , съобщиха източници на \"24 часа\". Аутопсията е показала, че охранителят е издъхнал вследствие удавяне, а сърцето му е било видимо здраво. Взети са обаче хистологични проби, които да изключат стари сърдечни заболявания. Открито е голямо количество алкохол в кръвта му, очаква се до дни да бъде готова алкохолната проба с точните промили. 37-годишният мъж не е бил на работа по време на инцидента, уточниха от НСО. От там обаче заявиха, че е назначена служебна проверка по случая. Вчера в Бургас е пристигнал военен следовател, който се е запознал с подробности около инцидента, довериха запознати. Тялото на гарда от НСО бе открито на 26 юли около 9 часа в Отманлий, в района на бившата почивна база на \"Минстрой\", трансформирана в резиденция \"Росенец\". Открити са били и дрехите и телефона на удавения мъж. От НСО изказаха съболезнования на близките на загиналия си служител.", "date": "2018.07.27", "title": "След аутопсията: Гардът от НСО се е удавил, сърцето му било здраво"}
{"url": "https://www.24chasa.bg/novini/article/6984152", "text": "Водач на лек автомобил „Мини”, поради движение с несъобразена скорост, губи контрол над превозното средство и се блъска челно в крайпътно дърво. +На 26 юли, около 18,45 ч, е получено съобщение за възникнало пътно произшествие на около 500 метра след разклона за село Миладиновци посока село Карапелит, област Добрич – съобщават от Областната дирекция на МВР. При инцидента са пострадали водачът на автомобила – 30- годишната М.А., и возещото се в автомобила момиче на 15 години. Двете са настанени в болницата в Добрич за лечение, без опасност за живота.", "date": "2018.07.27", "title": "Удар в крайпътно дърво прати жена и дете в болница"}
{"url": "https://www.24chasa.bg/novini/article/6984143", "text": "Спрян е за проверка товарен автомобил „Мерцедес”, с добричка регистрация, без включени светлини, на 26 юли, около 10,30 ч., по главен път град Добрич посока Албена, в района на село Бранище – съобщиха от Обалстната дирекция на МВР-Добрич. Той е бил управляван от криминално проявения С.Я. (37 г.) от село Пчелино, област. Добрич. В момента на съставяне на фиш за административно нарушение на водача, той извадил от джоба си и пъхнал в кочана с фишове банкнота от 20 лева. Задържан за 24 часа. По случая е образувано бързо полицейско производство.", "date": "2018.07.27", "title": "Криминално проявен дава 20 лева рушвет на полицаи в Добричко"}
{"url": "https://www.24chasa.bg/novini/article/6984173", "text": "Над 1500 мигранти са загинали от началото на годината във водите на Средиземно море на път за Европа, сочат нови данни на Международната организация по миграцията, цитирани от ТАСС.  На брифинг в Женева говорителят на организацията Джоуел Милман съобщи, че броят на загиналите е 1504 и добави, че вече пета поредна година смъртността сред мигрантите по средиземноморския път надхвърля 1500. По думите на говорителя тази година до Европа по море са достигнали 55 001 кандидати за убежище, от които Испания е приела около 23 хиляди, Италия - повече от 18 хиляди и Гърция - над 15 хиляди, предаде БТА.  Испанската служба за спасяване и безопасност по море съобщи, че най-малко 505 мигранти са били спасени днес в района на Гибралтарския залив. Това е станало след 24 отделни спасителни операции, се казва в съобщението, предаде ТАСС.", "date": "2018.07.27", "title": "Вече над 1500 са загиналите мигранти в Средиземно море от началото на годината"}
{"url": "https://www.24chasa.bg/novini/article/6984178", "text": "Влезе в сила присъда на Окръжен съд - Добрич, с която са наложени условни наказания на двама младежи, откраднали портфейл и теглили пари с чужда банкова карта. Подсъдимите - на 18 и 15 години, са признати за виновни в това, че на 2 декември 2017г. в Каварна, след предварителен сговор, в немаловажен случай, откраднали кожен портфейл, на стойност 18.50 лв., в който имало 450 лв., лични документи и банкови карти с бележки за ПИН кодове. Кражбата била извършена през нощта от паркиран в Каварна автомобил. Двамата разбили колата с отвертка, за да влязат в нея. После, при условията на продължавано престъпление, в съучастие помежду си, двамата използвали едната банкова карта, с която изтеглили общо 400 лева. През деня младежите изхарчили цялата придобита от деянията им сума. Парите били изразходвани за такси от Каварна до Добрич, за дрехи и за храна. След пазаруването, в което участвала и приятелката на единия подсъдим, тримата се върнали в Каварна. На следващия ден, тъй като останали без никакви средства, подсъдимите решили отново да теглят пари с банковите карти. Направили 7 опита за транзакции, но всички се оказали неуспешни. За всяко от извършените деяния младежите получиха отделни наказания, като съдът определи те да изтърпят по-тежките от тях. 18-годишният, който е извършил кражбата в условията на повторност, получи наказание „лишаване от свобода“ за срок от 1 година и 4 месеца с 3-годишен изпитателен срок, както и глоба от 400 лева. 15-годишният също беше осъден условно, след като съдът прецени, че макар и непълнолетен, той е разбирал свойството и значението на извършеното от него и е могъл да ръководи постъпките си. Наложено му беше наказание от 1 година „лишаване от свобода“ с 2-годишен изпитателен срок, както и наказание „обществено порицание“. Производството премина по реда на съкратеното съдебно следствие, като първоначално определените наказания на подсъдимите бяха редуцирани с една трета. Съдът приложи процедурата, след като двамата се признаха за виновни по всички факти и обстоятелства, посочени в обвинителния акт и изразиха съгласие да не се събират доказателства по тях. Те ще платят солидарно и сумата от 868.50лв., представляваща обезщетение за нанесените с деянията им имуществени вреди, както и направените по делото разноски в размер на 366.79 лева.", "date": "2018.07.27", "title": "Крадци на кредитни карти в Добричко – с условни присъди"}
{"url": "https://www.24chasa.bg/novini/article/6983730", "text": "На проведения вчера редовен брифинг, представител на Финансовото министерство заяви, че от началото на годината досега финансовият сектор на страната се развива нормално, реализират се мерки за намаляване на данъците и таксите и ефективно се развива реалната икономика, предава Данните показват, че от 2013 до 2017 г., благодарение на данъчната реформа, са съкратени такси и данъци в размер на 2,1 трилиона юана, и това, заедно с други преференциални мерки, значително е намалило бремето върху бизнеса. Зам.-министърът Лиу Уей посочи, че намаляването на данъците и таксите продължава да е фокус в работата на ведомството и има за цел подкрепа за развитието на малките и средни предприятия, стимулиране на иновациите, създаване на работни места и развитие на реалната икономика.", "date": "2018.07.27", "title": "Китай ще вземе мерки за развитието на реалната икономика"}
{"url": "https://www.24chasa.bg/novini/article/6983041", "text": "Кога президентът ще наложи вето върху Административнопроцесуалния кодекс (АПК) заради драстично повишените такси за граждани и фирми при касационното обжалване? Часове, след като парламентът прие на второ четене мащабните промени, започнаха коментари за евентуално вето. Румен Радев може да го направи в 14-дневен срок от приемането на закона. Административното правосъдие е важно, защото то е единствената възможност на хората да оспорват чиновнически решения, в много случаи крайно недомислени. Точно затова големият скок на таксите при касационно обжалване пред ВАС се превърна в основна тема около АПК. От опозицията се заканиха да пратят на конституционните съдии най-спорния член в кодекса - 227А, още при неговото обсъждане в правната комисия и гласуването в пленарната зала. С този текст сумите, които хората трябва да внесат, ако искат по техния казус да се произнесат и върховни съдии, скачат впечатляващо. Те стават 70 лв. за граждани и 370 лв. за организации. В момента са 5 лв. за граждани и 25 лв. за юридически лица.  Възражения има и срещу повишаването на таксите при дела с материален интерес. Те ще бъдат 0,8% от него, но не повече от 4500 лв., когато делото е за 10 млн. лв. Не е ясно обаче как се определя материалният интерес. Според шефа на правната комисия Данаил Кирилов така ще се ограничи вечният жалбоподател. Освен това не можело за дело за милиони таксата да е 45 лв. Противниците на високите такси обаче са на мнение, че Заради сумите те ще се примирят с първоинстанционното решение, дори и когато са на мнение, че трябва да го обжалват, а и имат основания за това. В интерес на истината опити за повишение на таксите е имало и преди. Това стана ясно при обсъждането на АПК в пленарната зала. Но са били отменяни от самите съдии, се разбра пак на дебатите. Закрепването им в закон обаче прави невъзможно оспорването им пред ВАС. Затова единственият ход е или кодексът да отиде в КС, или вето на президента. Промените в АПК ще влязат в сила от 1 януари 2019 г. Изключение се прави само за данъчните дела, които вече ще се гледат във всички 28 административни съдилища. Подсъдността им ще се определя от адреса на жалбоподателя. Идеята тази промяна да се въведе по-рано е, за да се види как действа и ако е необходима корекция, тя да залегне в бюджета за 2019 г. Основните предложения за промяна в АПК от група народни представители начело с шефа на правната комисия Данаил Кирилов. В изработването им се включиха водещи юристи по административно право, като сред най-активните бе председателят на Върховния административен съд (ВАС) Георги Чолаков. Той не пропусна заседание на правната комисия. Пленумът на ВАС също даде свое становище по промените. Част от тях одобри, а други - като делата пред тричленка във ВАС да са закрити, отхвърли. Правната комисия някои извънредни. Едно от тях например продължи от 11 до 19 ч. На тях мнение дадоха и редица институции - данъчните, КЕВР, КФН, КЗК. Мнението им бе взето от народните представители. Един от плюсовете в новия АПК е, че делата по оспорване на индивидуалните актове получил акта. Така се цели да се разтоварят съдилищата, в които са концентрирани най-много дела. Друга промяна е и че в 14-дневен срок ще се публикуват протоколите от заседанията и хората ще могат да разберат какво се е случило, дори когато не са присъствали. Административният съд в София и сега публикува протоколите и мнозина определят практиката като много добра и полезна. В ябълка на раздора между опозицията от БСП и вносителите от ГЕРБ обаче се превърна и текстът, че делата пред тричленните състави на ВАС ще се гледат в закрити заседания, освен ако прокуратурата и страните не поискат да са открити. Шефът на правната комисия Данаил Кирилов защити идеята с аргумента, че едно дело във ВАС минава за около 51 секунди. В същото време хората от различни краища на страната пътуват само за тези няколко секунди или минути. Според него така ще се разтовари ВАС. Той обаче прогнозира, че през първата година повечето ще искат делата им да са открити. БСП даде заявка, че може да даде и този текст на КС.", "date": "2018.07.27", "title": "Вето върху скока на съдебните такси чакат и вечния жалбоподател, и този, който иска правосъдие"}
{"url": "https://www.24chasa.bg/novini/article/6984262", "text": "Наблюдавайки конкуриращите се руски шпионски агенции, техните припокриващи се операции срещу САЩ и на моменти небрежната им професионална работа, някои ветерани от ЦРУ се чудят дали руските шпиони не искат всъщност да бъдат разкрити. Истината е, че президентът Владимир Путин вероятно няма нищо против дейностите на неговото разузнаване да са толкова очебийни, че да са предмет на всекидневни публични дебати. Целта му не е да краде тайни, а да дестабилизира американската политическа система. От гледна точка на Путин колкото повече хора за обсебени от идеята за рояци руски шпиони, толкова по-добре. \"Руските разузнавателни дейности в последните няколко години станаха не само по-енергични, но и по еклектични\", обясни в имейл бившият директор на ЦРУ Джон Бренан. \"Това е разнородна, предприемчива и често конкурентна екосистема. . . Част от работата им е наистина много, много добра и показва изключителна вещина, а друга - не толкова\", каза той. Ролф Моуат-Ларсен, бивш специалист по Русия в ЦРУ, вижда смяна на поколенията в руското разузнаване. \"Цената на преминаването към подход за по-бързи резултати е по-голямата небрежност. Необмислените решения са нещо обичайно. Контролът от страна на по-възрастни и опитни кадри е по-слаб\", казва той. Новият освободен, лежерен стил е виден от атаката на Русия през 2016 г. срещу американската политическа система. Кремъл атакува от три посоки: чрез военното разузнаване ГРУ, Федералната служба за сигурност (ФСС) и развъдника на тролове в социалната мрежа, известен като Агенция за интернет изследвания, която се ръководи от един от близките на Путин олигарси. Руснаците осъществиха своята скрита пропагандна акция чрез Фейсбук, Туитър, Уикилийкс и други социални медии. Кой знае дали е имало \"тайно съглашателство\", но руските висши представители са поддържали контакт през 2016 г. с редица сътрудници на Доналд Тръмп, на високо и ниско равнище, което ФБР не би могло да не забележи. Това бе обратното на гъвкава манипулативна кампания. Операция \"Хаос\" може би е подходящо название. Москва наблюдаваше публичните изказвания, а не тайни места за обмен на информация. Според13-те обвинителни акта на министерството на правосъдието срещу 12 сътрудници на ГРУ през юли, руските конспиратори започнали хакерските си атаки срещу личните имейли на Хилари Клинтън на 27 юли 2016 г. По-рано същия ден Тръмп обяви публично: \"Русия, ако ме чуваш, надявам се да успееш да откриеш 30-те хиляди липсващи имейла\". Путин беше формиран от безкомпромисната бюрокрация и изключителна секретност на КГБ. Но като руски президент той възприе друг оперативен модел - по-свободен, по-фрагментиран, при който различни служби си съперничат за благоволението на лидера. Старото КГБ беше разбито на две части, започвайки през 1991 г. - Службата за външно разузнаване СВР, която наследи шпионската мисия в чужбина и в която беше служил Путин, и ФСС, която пое вътрешната сигурност. ФСС все повече бива въвлечена във външни операции и сега може да засенчи посестримата си, каза в интервю Майкъл Салик, експерт по Русия и бивш оперативен шеф в ЦРУ. ФСС вероятно е осъществила хакерската атака Cozy Bear срещу Националния комитет на Демократическата партия през 2015 г. и беше подведена под отговорност от американското правосъдие миналата година за \"хакването\" на 500 милиона имейла в Яху. \"Грубо казано, ФСС върши неща, които всички други мислят да направят, но не пристъпват към тях, тъй като са твърде рисковани, твърде провокативни политически или има твърде голяма опасност да доведат до ответни действия\", писа миналата година в американското сп. \"Атлантик\" специалистът по руско разузнаване Марк Галеоти. ГРУ, традиционно най-дейното крило на руското разузнаване, сега изглежда отново се активизира след грешки при войната в Грузия през 2008 г., които му струваха скъпо. Украйна беше \"перфектната илюстрация\" на тактиката на ГРУ на подмолни бунтовнически действия, писа този месец Галеоти. Той съзира ръката на ГРУ в анексирането на Крим през 2014 г. и свалянето на пътническия самолет на \"Малейжа еърлайнс\", в намесата в американската политика през 2016 г. и опита за убийството през март във Великобритания на избягалия бивш руски шпионин Сергей Скрипал. Отравянето на Скрипал илюстрира готовността на Русия да рискува и пълния й непукизъм, че може да бъде хваната. Нервнопаралитичният агент \"Новичок\", който се твърди, че е използван, лесно може да бъде проследен до Русия. Интригуващ пример за новото поколение руски шпионаж е случаят с Мария Бутина, която американското правосъдие този месец подведе под отговорност по обвинения, че е организирала тайна кампания за оказване на влияние, която отчасти е била насочена към Националната асоциация на притежателите на огнестрелно оръжие (NRA). В обвинителния акт се казва, че тя е била направлявана тайно от висш руски представител, работил в парламента и в централната банка, и е била вербувана от втори руснак - олигарх милиардер. Когато Бутина била снимана близо до Капитолия в деня на встъпването в длъжност на Доналд Тръмп, нейният руски наставник й пратил одобрително съобщение: \"Смелчага\", както показва съдебната документация. Три месеца по-късно, когато американските контакти на Бутина бяха изнесени в медиите, нейният предполагаем наставник й писал: \"Как се справяш там в светлините на новата слава? Почитателите ти искат ли ти вече автограф?\". Това не е КГБ-то от времето на дядо ви. Путин ръководи многопластова шпионска служба в съзвучие с епохата на интернет - толкова бърза, достъпна и с такъв разрушителен потенциал, колкото и снимка в приложението Снапчат.", "date": "2018.07.27", "title": "\"Вашингтон пост\": Това не е КГБ-то от времето на дядо ви"}
{"url": "https://www.24chasa.bg/novini/article/6984263", "text": "Британските избиратели стават все по-недоволни от премиера Тереза Мей и нейното правителство. Това сочат резултати от анкета, според които по-малко от една трета от хората одобряват управлението на Мей, предаде Ройтерс, цитирана от БТА.  Осъщественото през този месец проучване показва, че едва 30 на сто от респондентите са доволни от работата на Мей, докато през юни делът им е бил 35 процента. Рейтингът на цялото правителство също е спаднал - от 30 на сто през миналия месец до 22 на сто сега. Анкетата, поръчана от вестник \"Ивнинг стандарт\", е била извършена от 20 до 24 юли сред 1023 гласоподаватели.", "date": "2018.07.27", "title": "За месец е спаднало доверието на британците към премиера Мей и кабинета й"}
{"url": "https://www.24chasa.bg/novini/article/6984323", "text": "ЕС изрази тревога за ролята на Китай на Западните Балкани, като предупреди, че Пекин може да превърне страните от региона в троянски коне, които един ден ще бъдат членове на Европейския съюз, пише БГНЕС. Европейският комисар Йоханес Хан заяви пред „Политико“, че китайската \"комбинация от капитализъм и политическа диктатура\" може да се хареса на някои лидери в региона на югоизточния фланг на континента. Въпреки че голяма част от загрижеността на Запада по отношение на Балканите през последните години е фокусирана върху ролята на Русия, Хан каза, че има повече основания за безпокойство заради Китай, който направи там поредица от значителни инвестиции в инфраструктурни проекти. Той даде пример с изграждането и финансирането на магистрала в Черна гора от Китай. \"Точно такъв е случаят с тази известна магистрала в Черна гора. И това е един вид бизнес модел на китайците - да предлагат повече или по-малко привлекателни заеми, и ако не можете да ги обслужвате, това се превръща в капитал \", каза Хан, който отговаря за връзките със съседите на ЕС и разговорите с бъдещи нови членове. „Смятам, че ние трябва да сме наясно със стратегическата концепция на Китай и да реагираме адекватно. Мисля, че това ще бъде едно от най-големите предизвикателства за Европа“, допълни австрийският консерватор и бивш министър. Черна гора, която влезе в новинарските заглавия миналата седмица, след като американският президент Доналд Тръмп спомена, че нейният народ може да въвлече НАТО в Третата световна война, и нейната по-голяма съседка Сърбия започнаха преговорите за членство в ЕС през 2014 г. ЕС допусна, че ще станат членки на ЕС до 2025 г. - въпреки че Хан каза, че този хоризонт е \"доста амбициозен\". Сърбия и Черна гора са сред шестте държави, повечето от които се появиха, след като Югославия се разпадна след война през 90-те години на миналия век, като всички се стремят да се присъединят към ЕС през следващите години. Но страните от Европейския съюз са разделени за това как да се действа по отношение на тези стремежи. Френският президент Емануел Макрон се очертава като водещ скептичен глас при отварянето на ЕС към нови членове от Западните Балкани. Той настоява, че ЕС трябва да се съсредоточи върху реформирането си, преди дори да започне да обмисля разширяване. Френските власти също така се опасяват, че всеки сигнал, който блокът възнамерява да предприеме в относително бедни страни с дълбоко вкоренени проблеми като организираната престъпност и корупцията, ще бъде дар за евроскептичните партии на изборите за Европейски парламент през следващата година. През юни Париж успя да отложи решението за Албания и Македония да започнат преговори за членство след изборите през май.", "date": "2018.07.27", "title": "ЕК: Внимавайте с китайските троянски коне на Балканите"}
{"url": "https://www.24chasa.bg/novini/article/6984336", "text": "Румънският министър на отбраната Михай Фифор коментира   заявявайки, че \"това, което се случи, не е нещо ново\", предаде Аджерпрес. \"Казвал съм много пъти и отново повтарям: не е нещо ново това, което се случи. Такива неща стават често. Точно затова съществува въздушна полиция, която се прави от (авиобазата) Михаил Когълничану. Там са нашите британски колеги, които оперират с четири самолета \"Тайфун\". До тях са и румънските сили, които изпълняват мисии на въздушна полиция\", посочи Фифор. Вчера бе съобщено, че два британски самолета Тайфун са излетели от румънската база Михаил Когълничану близо до черноморския град Констанца, след като получили сигнал, че руски самолет Су-24, намиращ се над акваторията на Черно море, се приближава до границата на въздушното пространство на НАТО. \"Това е вид демонстрация на Руската федерация, с която ние сме свикнали. В крайна сметка, това са провокации, на които НАТО отговаря така, както се случва всеки път при тези мисии на въздушна полиция. Не говорим само за румънското пространство, говорим за пространството на НАТО и затова сме подготвени да защитаваме това пространство\", посочи министърът по време на посещение на Военната академия в град Сибиу.", "date": "2018.07.27", "title": "Румъния за прехванатия руски самолет:  Защитаваме въздушното пространство на НАТО"}
{"url": "https://www.24chasa.bg/novini/article/6984363", "text": "Отново беше потвърдена десетгодишната присъда срещу бившия директор на Националната разузнавателна служба, генерал Кирчо Киров, съобщиха от пресцентъра на прокуратурата. На 24 юли друг състав на Военно-апелативния съд потвърди присъдата в основната и част, касаеща вината и размера на наказанието. Срокът за лишаване от правото ген. Киров да заема ръководна длъжност е намален от 15 на 13 години. Уважен е и гражданският иск на Националната разузнавателна служба за присвоената сума от над 4 милиона и 700 хиляди лева, с присъдените лихва и разноски по делото. Присъдата може да бъде обжалвана пред Върховния касационен съд.", "date": "2018.07.27", "title": "Ген. Кирчо Киров отново признат за виновен след повторно разглеждане на делото"}
{"url": "https://www.24chasa.bg/novini/article/6984366", "text": "Специализирана операция за противодействие на конвенционалната престъпност има в Търговище. В акцията, която е започнала вчера и продължава, участват служители на ОД на МВР-Търговище, на трите полицейски управления в състава на дирекцията и служители на Зоналното жандармерийско управление - Варна, информират от ОД на МВР, цитирани от БТА. Досега са засечени двама души, притежаващи оръжие и боеприпаси без надлежно разрешение. В Търговище е установено, че Х.Ж. /67 г./ държи в къща пистолет \"Валтер\", калибър 9 мм, както и 21 боеприпаса за нарезно оръжие, без да притежава разрешително за това. При друга полицейска проверка е установено, че Д.Д. /60 г./, също от Търговище, държи в къща в село Острец - собственост на 57-годишен мъж от селото, боен пистолет \"Марголин\" - 22-ри калибър, и 73 броя боеприпаси - калибър 5,6 мм, без разрешително. Оръжията и боеприпасите са иззети. Разкрити са три домови кражби; открит е издирван с европейска заповед за арест, издадена от властите във Франция. 39-годишният мъж е задържан в РУ-Попово, уточняват от дирекцията. Задържани с полицейска мярка са петима за извършени от тях престъпления по НК. На този етап от операцията са образувани 11 бързи полицейски производства.", "date": "2018.07.27", "title": "Полицията атакува престъпници в Търговище"}
{"url": "https://www.24chasa.bg/novini/article/6984361", "text": "На Мирослав Дяков от Добрич, който държа повече от 20 дни насилствено Виктория Георгиева, може да му се повдигне и обвинение за телесна повреда – съобщи окръжният прокурор на Добрич Пламен Николов. „Но това може до стане след провеждането на съдебно-психиатрична експертиза на Виктория” – добави той. „Виктория е добре, в съзнание, стабилна е като показатели. Възстановено е ниското ниво на хемогоблина. Вече започна да се храни самостоятелно. Днес е приведена във Второ вътрешно отделение” – каза зам.-директорът на болницата в Добрич д-р Бисер Ботев. „Снощи прекарах с нея часове в отделението по реанимация. Докато спи, се събужда и крещи. Ако някой се опита да я докосне, пак крещи. Уплашена е много. Затова трябва да се заемат психолози” – добави той.", "date": "2018.07.27", "title": "Доктор за държаната в плен Виктория: Докато спи, се събужда и крещи"}
{"url": "https://www.24chasa.bg/novini/article/6983737", "text": "Остават сто дни до откриването на първия международния панаир за внос, който ще се проведе от 5 до 10 ноември Шанхай. Към момента подготвителните работи за него вървят нормално, и с тях са ангажирани редица ведомства. Заместник-началникът на Отдела за наблюдение и контрол в митниците Хъ Сяожуей съобщи, че процедурите за внос на редица стоки ще бъдат улеснени, както и намалени разходите за митническа обработка и освобождаване, предава  В същото време ще бъде повишена ефективността и контрола. Досега над 2800 компании от 130 държави и райони са потвърдили участие в изложението. По прогнози на организаторите то ще бъде посетено от над 150 хиляди бизнесмени.", "date": "2018.07.27", "title": "Остават сто дни до началото на Първото международно изложение за внос в Шанхай"}
{"url": "https://www.24chasa.bg/novini/article/6984377", "text": "Два животновъдни обекта в Благоевградска област са под временна забрана за излизане и паша на овцете заради съмнения за чума по дребните преживни животни. Мярката е по-скоро превантивна, заяви за \"Хоризонт\" д-р Атанас Григоров, началник на отдел \"Здравеопазване на животните\" от Областната дирекция на Българската агенция по безопасност на храните пред  . \"При най-малки съмнения, веднага взимаме проби, изпращаме в централната лаборатория. Правим принудителните мерки - възбрана на животновъдния обект, да не излизат на паша, докато не излязат резултатите. Имаме такива забрани, но това са превантивни мерки. В момента са на две места - до с. Места, с. Филипово има един обект, където сме пратили проби, и в Мусомище - Гоце Делчев, където също сме изпратили проби и чакаме резултат\". В момента се изпълнява държавната профилактична програма и това благоприятства ранното откриване на чумата по овцете и козите.", "date": "2018.07.27", "title": "Съмнения за чума в Благоевградско"}
{"url": "https://www.24chasa.bg/novini/article/6984421", "text": "„Ние сме страстна коалиция! Това са събрани всички воеводи на едно място, то аз дето се вика не мога да се направя на воевода от тях!“. Така в русенския град Бяла премиерът Бойко Борисов коментира пред журналисти последните проблеми в управляващата коалиция. Лидерът на ГЕРБ припомни, че все пак става дума за различни партии. „И ние сме примерно както в Германия, ето го коалиционното споразумение, изпълнява ли се, изпълнява се, програмата изпълнява ли се, изпълнява се, посочи премиерът. Той обаче заплаши колегите си, че „сега всеки който поиска нещо иска допълнително, това първо ще преминава през председателски съвет и тогава ще го пращаме в парламентарните групи за да се карат там“, за да се избегнат подобни разногласия за в бъдеще. И парламентът понякога се променя на 360 градуса, когато има по-добро решение“, посочи Борисов и отправи забележка само срещу личните нападки и обиди, които си разменят политиците. „Спорът е нещо прекрасно, защото има реална опозиция, реално мнозинство и ако няма тези жълти глупости, или как да ги наречем компроматни войни, в крайна сметка остава горчива гадна жлъчна обида и всеки се стреми рано или късно да си върне“, припомни премиерът. По скандалите свързани с протестите на хората с увреждания, Борисов призна, че се надява с трите закона да се решат всички проблеми. „Казах днес на Мая Манолова - „Мая, правилно е да започнеш казаното така: Аз като депутат от БСП, член на управляваща коалиция, парламентаристка, по време на нашия мандат не направихме абсолютно нищо за тези хора. По време на правителството на Борисов се дадоха с 80 млн лв повече. Сега, най-малката сметка е 105 млн лв за една част, голямата сметка минава милиард и 200 млн лв. Много ясно трябва да се каже на обществото, че да се изпълни цялата конвенция са необходими към 16 милиарда лв. До 12 млрд. лв ни трябват да подменим водоснабдяването и канализацията, защото етернитовите тръби не са най-доброто, колко милиарда ни трябват за армията – виждате всеки си е хванал по едно секторче, президентът иска самолети, другия иска влакове, трети иска танкове, четвърти иска пенсиите, пети иска…“заяви Бойко Борисов. Според него резерви трябва да се търсят на базата на по-добра събираемост в битката с контрабандата, така може да се отделят 5,50,100 милиона, догодина - 200 млн лв. „А по Коледа като ме запитате, ще дадете ли 50 млн лв пак за пенсионерите, ще дадете ли 150 млн. лв за полицаите, и армията иска още 150 млн лв. за заплати, дадохме ги. Така че с цялото ми уважение към тези хора, не трябва да има такива протести на едните и на другите, не ми е приятно, но може би в този спор се роди истината и накрая ще седнем - за понеделник или когато искат, ние няма да излизаме вотпуска, не съм излизал никога в отпуска през лятото когато съм бил премиер и главен секретар или кмет, но когато вече това може да се даде и решаваме обществото като цяло – замразяваме заплатите и пенсиите даваме толкова тука, или спираме Хемус, няма да правим и магистралата Бяла – Търново…Искаме да решим кардинално на всички въпроса, но няма да стане наведнъж защото сумите са големи, но да се знае, всяка година с по 100 милиона ще се увеличават сметките или 200 или 300 млн лв., обясни премиерът. Според Бойко Борисов, няма период в който да са построени толкова много църкви, манастири. „162 хиляди са ми искали да довършим „Всех святих“ в Русе, и може би до края на годината ще я направим и нея, за катедралата във Варна там още 300 000 лв трябват. Нашата сила е в това да показваме направеното, празнодумството не ни е присъщо“, посочи Борисов.", "date": "2018.07.27", "title": "Борисов: Ние сме страстна коалиция, с много воеводи! (Обзор, снимки)"}
{"url": "https://www.24chasa.bg/novini/article/6983527", "text": "Унгарският премиер Виктор Орбан заяви, че е необходима нова Европейска комисия с нов подход към миграционната политика, предаде Ройтерс, цитирана от БТА. Орбан каза по държавното радио, че дните на сегашната комисия са преброени, тъй като мандатът й изтича догодина. Унгарският премиер смята, че новата комисия не бива да наказва онези страни, които пазят границите си от мигранти. По-рано този месец ЕК обяви за неправомерен нов унгарски закон, криминализиращ подкрепата за кандидати за убежище, и предаде Унгария на Съда на Европейския съюз за това, че \"не е съобразила своето законодателство за убежище и връщане с правото на ЕС\". Орбан определи решението на ЕК като незначително, защото мандатът й скоро изтича. Според него сегашните решения и предложения на ЕК са като \"последните движения на краката на жабите при биологичните опити, които сме виждали, когато сме били в училище, и които вече нямат значение\". \"Имаме нужда от нова комисия . . . с нов подход\", каза той. \"Имаме нужда от комисия след европейските избори, която не наказва онези страни, които защитават своите граници, като Унгария\", заяви Орбан. По думите му ЕК би трябвало да наказва онези, които оставят милиони мигранти да влизат в Европа в нарушение на съществуващите правила на ЕС. Той каза, че ако подражава на германския канцлер Ангела Меркел в подхода към мигрантите, ще загуби работата си, посочва ДПА. \"Ако следвах бежанска политика като тази на вашия канцлер, хората биха ме изгонили от поста още същия ден\", заяви Орбан в интервю за германския в. \"Билд\". \"Имиграционната политика не е обща задача на ЕС. Това е национален въпрос за всяка отделна държава членка. От 2015 г. се правят опити това да се превърне в обща задача и те се провалят\", каза той. Според него външните граници на ЕС би трябвало да бъдат затворени за мигранти. \"Никой не би трябвало да бъде довеждан или допускан вътре\", каза Орбан. По думите му \"всеки спасен човек трябва да се връща в Африка\".", "date": "2018.07.27", "title": "Орбан: Необходима е нова ЕК с нов подход към миграционната политика (Обновена)"}
{"url": "https://www.24chasa.bg/novini/article/6983945", "text": "Случаят с американския пастор Андрю Брънсън натегна отношенията между Анкара и Вашингтон, предаде БТА. Пасторът бе задържан преди време от турски съд по обвинение в терористична дейност и го заплашваше присъда от 35 г. затвор. Американският президент Доналд Тръмп заплаши Анкара със санкции и пасторът бе освободен от затвора и поставен под домашен арест с мотив, че има\"здравословни проблеми\". Той обаче няма право да напуска Турция. Турски медии съобщиха, че на улицата пред жилището на пастора в град Измир е била поставена полицейска охрана. Според твърдения в медиите съдебната мярка на пастора е било постигната в сделка срещу освобождаването на турската гражданка Ебру Йозкан, която бе задържана в Израел. Американският президент Тръмп се намесил в случая и Ебру Йозкан е била освободена от израелските власти в замяна на американския пастор Андрю Брънсън.", "date": "2018.07.27", "title": "Полиция охранява жилището на американския пастор Брънсън в Измир"}
{"url": "https://www.24chasa.bg/novini/article/6983944", "text": "През 2019 г. ще започне активна реклама на българските балнео и СПА дестинации, каза днес във Варна министърът на туризма Николина Ангелкова. Тя припомни, че вече са разработени 7 маршрута за такъв тип почивка или рехабилитация. Според Ангелкова до края на септември трябва да приключат дискусиите кои обекти ще бъдат вкарани в тях. След това ще бъдат изработени интерактивни карти, както и други рекламни материали за възможностите на българския балнео и СПА туризъм, предава БТА.  Единият от маршрутите обхваща Черноморието, припомни Ангелкова. Планирано е в него да влязат 15 обекта от областите Добрич, Варна и Бургас. Балнео и СПА туризмът ще даде възможност страната ни да стане целогодишна дестинация, допълни министърът. По думите й развитието на тези маршрути ще допринесе чуждестранните туристи да не свързват Черноморието само с плажа и слънцето. Тя допълни още, че те чудесно могат да се съчетават и с разработените културно-исторически и винено-кулинарни маршрути. Във Варна днес Николина Ангелкова взе участие в дискусия, посветена на балнео и СПА дестинациите у нас. Организатори на инициативата са министерството на туризма и един от националните всекидневници. В дискусията се включиха представители на бранша и на местните власти от цялото Черноморие.", "date": "2018.07.27", "title": "Ангелкова: През 2019 г. започва реклама на България като балнео и СПА дестинация"}
{"url": "https://www.24chasa.bg/novini/article/6983908", "text": "Разлята нафта най-вероятно е замърсила река Ахелой край едноименното село, което се намира по пътя Бургас-Слънчев бряг. Сигнал за разлива е подаден в РИОСВ Бургас от кмета на селището. На място веднага са изпратени специалисти от регионалната екоинспекция, които да установят какво е веществото. \" Става дума за неголямо петно от нафта, което ще бъде почистено още днес от наши служители и пожарната. Имаме съдействието на кмета на Ахелой и кмета на Поморие.  Няма да позволим замърсяването да стигне до морската акватория\", коментира пред \"24 часа\" шефката на РИОСВ Тонка Атанасова.", "date": "2018.07.27", "title": "Замърсяването в р. Ахелой от нафта, пожарна и РИОСВ започват почистване"}
{"url": "https://www.24chasa.bg/novini/article/6983972", "text": "“Имаме сигнали, че част от училищните автобуси се ползват и за изборен туризъм. В момента текат проверки”. Това заяви образователният министър Красимир Вълчев по време на парламентарния контрол днес. “Имаме проблем с неизползването на автобусите по предназначение. Не, че не се използват за превозване на ученици, но се използват и за редица други цели - превозване до други градове и чужбина, превозване до Бузлуджа и др.”, каза Вълчев. Той обясни, че конкретно автобусите в община Септември за пътя Карабунар - Славовци са с изтекъл договор към училището и затова са предоставени за ползване на общината. ,,Принципът на близост не е дискриминационен, тъй като дава предимство за записване в най-близкото училище. Трябва да отидеш до училище, което е на разумно разстояние. Той е важен от гледна точка на сигурността, на удобството, също така за минимизиране на разходите'', каза Вълчев по въпроса за новите правила за прием в първи клас. ,,Дискусионното беше принципът на уседналост. Там имаше много злоупотреби. В него имаше елементи на несправедливост. Въпреки това имаме подобряване на процеса – няма ги опашките, които бяха преди години, няма злоупотреби с адресната регистрация. Проблеми вече няма и във Варна, Бургас и Пловдив'', обяви министърът.", "date": "2018.07.27", "title": "Красимир Вълчев: Училищни автобуси са били използвани за изборен туризъм"}
{"url": "https://www.24chasa.bg/novini/article/6983989", "text": "Известен турски мюсюлмански богослов - професор Джеват Акшит, твърди, че проповедникът Фетхуллах Гюлен, обвинен за ръководител на осуетения опит за преврат преди 2 години, е починал в Америка, където е погребан. В интервю във в. \"Акит\" богословът твърди още, че Гюлен не е починал от естествена смърт, а е бил убит. Погребан е в еврейското гробище в Ню джърси, твърди турският богослов, цитиран от БТА.  Турската страна знаела, че Фетхуллах Гюлен е убит. Фактът бил регистриран в турските полицейски архиви, но се държи в тайна от американската страна. \"Ако Гюлен не беше умрял, досега турската полиция щеше да успее да го върне в Турция. Но сега американците искат турските власти да освободят пастора /става дума за американския пастор Андрю Брънсън, който бе задържан в затвора/ и тогава ще предадат трупа на Фетхуллах Гюлен\", казва проф. Акшит. Богословът Акшит е известен с острите си нападки срещу Гюлен и неговото движение Хизмет. Той твърди, че много пъти е бил заплашват от неговите хора. Неотдавна турски медии, позовавайки се на близки до движението Хизмет източници, съобщиха, че Гюлен бил болен от рак.", "date": "2018.07.27", "title": "Турски богослов: Фетхуллах Гюлен е бил убит в САЩ"}
{"url": "https://www.24chasa.bg/novini/article/6983958", "text": "Две фамилии в Карлово са заформили меле, в което са участвали 20 души. Те са се замеряли взаимно с камъни, дървета и други предмети пред погледите на техни съседи, съобщиха от полицията. Инцидентът е станал снощи около 20 ч. Двете семейства живеят в къщи на калкан на ул. \"Божур\" и имали стара вражда. Специализираните полицейски сили са предотвратили кървава разправа. Шестима от подбудителите на конфликта на възраст от 24 до 41 години са арестувани. Образувани са две бързи производства. Други осем участници в боя са предупредени с протоколи, а на един е съставен акт, тъй като не е имал документ за самоличност.", "date": "2018.07.27", "title": "Меле в Карлово, 20 души се биха с камъни и дървета"}
{"url": "https://www.24chasa.bg/novini/article/6984001", "text": "За над 6.2 млн. лв. са щетите в община Тетевен вследствие на дъждовете през последните дни, съобщи кметът Мадлена Бояджиева. \"Описали сме щетите и сме ги остойностили, и днес ще бъдат входирани в междуведомствената комисия с искане за подпомагане\", заяви тя, цитирана от БТА. По думите й обстановката в общината се нормализира, но все още бедственото положение няма да бъде отменено предвид лошата прогноза за времето. Военнослужещи вече започнаха поставянето на временен понтонен мост в с. Глогово, който да осигури пешеходен и автомобилен достъп до трите махали, които бяха откъснати заради разрушено от поройните дъждове мостово съоръжение. Понтонният мост е осигурен от Министерството на отбраната, след посещение на министър Николай Нанков в пострадалия регион. Бояджиева каза още, че много частни фирми са помагали с техника за справяне с бедствената ситуация. Вероятно ще бъде открита и дарителска сметка. За обстановката в момента тя заяви, че има две нови свлачища в село Голям извор. Няколко къщи в тетевенския кв. \"Полатен\" са без вода. Всички останали населени места са с добро водоснабдяване, допълни Бояджиева.", "date": "2018.07.27", "title": "За над 6.2 млн. лв. са щетите в община Тетевен"}
{"url": "https://www.24chasa.bg/novini/article/6984002", "text": "Делегация на арабско-кюрдска коалиция, подкрепяна от Вашингтон, обсъжда за пръв път в Дамаск бъдещето на регионите под кюрдски контрол в Северна Сирия, съобщи днес високопоставен служител, цитиран от Франс прес и Ройтерс. Делегацията на Сирийския демократичен съвет, политическото крило на Силите за демократична Сирия (СДС), \"за пръв път прави официално посещение в Дамаск, по покана на правителството\" на президента Башар Асад, каза съпредседателят на Съвета Риад Дарар в североизточния град Камишли, предаде БТА. \"Работим в полза на решение за Северна Сирия\", добави той. Дарар изрази надежда, че обсъжданията в Дамаск ще са \"положителни\" и изтъкна, че няма никакви \"предварителни условия за преговори\". Делегацията включва редица високопоставени политически дейци и военни. От началото на конфликта в Сирия през 2011 г., опустошил страната, кюрдската общност установи фактическа автономия върху териториите, които оттогава са под неин контрол в Северна и Североизточна Сирия. Тези региони представляват повече от 27 процента от територията на страната, според базирания в Лондон Център за наблюдение на човешките права. Там се намират и важни петролни полета. СДС контролират също град Ракка, който през октомври 2017 г. беше отвоюван от джихадистите от групировката \"Ислямска държава\" (ИД) и продължават да се сражават с ИД в провинция Дейр аз Зур с подкрепата на международната коалиция начело със САЩ. В края на май Башар Асад заплаши да използва сила срещу СДС, за да поеме контрола върху регионите, които те контролират, без обаче да изключва провеждането на преговори. Сирийският президент каза, че \"отваря вратата\" за преговори със СДС. \"За пръв път отворихме пътя към преговори, тъй като мнозинството от членовете (на СДС) са сирйци. Ако това не сполучи, ще освободим нашите територии със сила. Нямаме друг избор\", каза той. Малко по-късно Сирийският демократичен съвет съобщи, че е готов да участва в \"преговори без условия\" с режима на Асад. Делегацията желае да отвори кюрдски канали към правителството на Асад като същевременно се стреми към запазване на кюрдската автономия. Пратениците, пристигнали в Дамаск преди два дни, са водени от Илхам Ахмед - председател на Сирийския демократичен съвет. Заместникът му Дарар каза, че няма предварителен дневен ред и преговорите може да се задълбочат в политическата сфера и сферата на сигурността. По време на седемгодишната война главните кюрдски групировки в повечето случаи избягваха конфликт с Асад, а в определени периоди се сражаваха срещу общи врагове, включително срещу бунтовниците, които войските на Асад постепенно унищожават с помощта на Русия и Иран. Неотдавна започнаха разговори за връщането на държавните служители и възстановяване на един от най-важните инфраструктурни обекти в Сирия - най-големият язовир Табка, който СДС отнеха миналата година от ИД с помощта на американски въздушни удари. Сирийските кюрди, които държавата систематично преследва от години, казват, че не се стремят към независимост, но се надяват политическо споразумение да защити автономията им, постигната през войната.", "date": "2018.07.27", "title": "Делегация на сирийските кюрди за пръв път преговаря с Дамаск за бъдещето на Сирия"}
{"url": "https://www.24chasa.bg/novini/article/6983999", "text": "Военнослужещи от Военновъздушните сили участваха в учението на НАТО „MACE XIX”, което се проведе в Словашката Република от 13 до 27 юни 2018 г. Това съобщиха от пресцентъра на Министерството на отбраната.  В учението участваха над 600 военнослужещи от 19 страни-членки на Алианса и партньорски държави, както и 22 самолета, зенитно-ракетна и радиолокационна техника от военновъздушните сили на участниците. От българска страна в учението участваха офицери от командването на ВВС и на Първа зенитно-ракетна база, както и един разчет от дивизион от състава на базата. В учението бяха отработени стандартно-оперативни процедури за планиране и провеждане на тактически въздушни операции, както и взаимодействие и координация с наземните сили и средства за противовъздушна отбрана (ПВО). Българският разчет изпълни успешно широк спектър бойни задачи по откриване и отразяване на реални въздушни цели при разнообразен тип смущения.", "date": "2018.07.27", "title": "Над 600 военни от 19 страни взеха участие в учение на НАТО"}
{"url": "https://www.24chasa.bg/novini/article/6984028", "text": "Румънският министър на правосъдието съобщи днес, че са б , предаде агенция Аджерпрес. \"В процеса на селекция бе оценено, че нито един от кандидатите не отговаря на необходимите критерии, за да бъде предложен за нов главен прокурор на НДБК\", се посочва в прессъобщение на министерството на правосъдието, цитирано от БТА. Затова, се посочва още в прессъобщението, в резултат на процедурата по селекция няма да бъде направено предложение за номиниране на главен прокурор на НДБК между участвалите кандидати, а процедурата ще започне отначало. Постът е вакантен от 9 юли, когато Лаура Кодруца Кьовеши бе освободена от длъжност с указ на президента по решение на Конституционния съд, който подкрепи искането на министъра на правосъдието за отстраняването й. За поста бяха внесени четири кандидатури: на Флорентина Мирика - главен прокурор на секцията за борба с корупцията в рамките на НДБК, на Кристиан Лазар - заместник-главен прокурор на секцията за наказателно преследване в рамките на Главната прокуратура, на Мариус Якоб - заместник-главен прокурор на НДБК и на Елена Греку - главен прокурор на юридическата служба в рамките на централната структура на НДБК. В рамките на интервюта всеки от кандидатите е имал един час и половина, за да представи проекта си за управление на прокуратурата и да отговаря на въпроси. Съгласно сега действащия закон, президентът назначава главния прокурор на НДБК по предложение на министъра на правосъдието.", "date": "2018.07.27", "title": "Румънският министър на правосъдието отхвърли всички кандидати за нов шеф на антикорупционната агенция"}
{"url": "https://www.24chasa.bg/novini/article/6984013", "text": "Еквадор преговаря с британското правителство за ситуацията с основателя на организацията \"Уикилийкс\" Джулиан Асандж, заяви днес еквадорският президент Ленин Морено, цитиран от Ройтерс. Спекулациите за бъдещето на Асандж, който живее в еквадорското посолство в Лондон, се засилиха, след като британският в. \"Сънди таймс\" съобщи, че високопоставени представители на Еквадор и Великобритания обсъждат как да преместят основателя на \"Уикилийкс\" от дипломатическата мисия след анулиране на убежището му, а източник, близък до него, заяви пред Ройтерс, че ситуацията достига решаващ момент, предава БТА.  Морено каза на събитие в Мадрид, че роденият в Австралия Асандж в край на сметка ще трябва да напусне посолството, където живее от 2012 г.", "date": "2018.07.27", "title": "Президентът на Еквадор: Преговаряме с Великобритания за ситуацията с Асандж"}
{"url": "https://www.24chasa.bg/novini/article/6984039", "text": "Десетки жертви на унищожителните пожари в източна Атика остават неидентифицирани, съобщава гръцкият в. \"Катимерини\", цитиран от БТА. Следователи събират ДНК и зъбни проби от оцелели, които имат изчезнали роднини. Спасители продължават да претърсват полета, опожарени къщи и плажове в курорта Мати и други засегнати райони. Издирват се още десетки изчезнали лица. Германия изпрати екип в Атина, за да помага при спасителните операции. Процесът е труден, по-труден отколкото при други големи бедствия, с които сме се борили досега, каза следователят Николаос Калогриас пред Ройтерс вчера. Основната причина за смъртта на хората в случая е изгаряне, в повечето случаи цялостно изгаряне на (тялото), така че идентификацията е много трудна, посочи той. Междувременно гръцкото министерство на здравеопазването съобщи, че 51 възрастни и четири деца са лекувани заради изгаряния и други наранявания в различни болници в Атина, като състоянието на 11 от тях все още е критично.", "date": "2018.07.27", "title": "Десетки жертви на пожарите в Атика остават неидентифицирани"}
{"url": "https://www.24chasa.bg/novini/article/6984041", "text": "На журналисти се отказват достъп, въпроси, интервюта - администрацията на Тръмп все по-открито афишира враждебността си към новинарската телевизия Си Ен Ен. А тя на свой ред отразява нещата все по-агресивно. В сряда например на журналистката Кейтлан Колинс бе отказан достъпът до пресконференция, след като тя отправи на висок глас към президента на САЩ въпроси, сметнати за \"неуместни\". Инцидентът бе предшестван от други; в някои бе замесена и една от звездите на канала - Джим Акоста. Година и половина след встъпването си в длъжност 45-ят президент все още не е дал нито едно интервю на Си Ен Ен, а междувременно е говорил десетки пъти пред различни телевизии. Враждебността му към този канал стига дотам, че според \"Ню Йорк таймс\" неотдавна той се ядосал, когато съпругата му Мелания си пуснала да гледа Си Ен Ен в президентския самолет \"Еър форс уан\". Президентът неуморно обсипва с нападки общоинформационните медии като цяло и редовно ги нарича \"медии за фалшиви новини\", но не се държи така с никоя друга от тях, дори с \"Ню Йорк таймс\". В отговор журналистите стават особено жлъчни към милиардера. Дон Лемън, една от звездите на канала, нарече Тръмп \"расист\". По думите на Робърт Томсън, преподавател по телевизия и медии в университета на Сиракуза, имиджът на Си Ен Ен, която е все пак \"по средата\", \"дори обективна донякъде, колкото и малко да значи днес това\", и склонността й да повдига теми, проблемни за Доналд Тръмп, \"го подлудяват съвсем\". Дясната \"Фокс нюз\" и лявата Ем Ес Ен Би Си - останалите две новинарски телевизии, открито са избрали вече страна. \"Никоя медия не е обективна изцяло (. . .), но сред основните новинарски телевизии тя според мен се опитва най-много да бъде такава\", коментира Едуард Бърмила, преподавател по политически науки в университета \"Брадли\". \"Хората с леви възгледи смятат Си Ен Ен за блудкава и безкритична, а консерваторите виждат в нея комунистическа пропаганда\", добавя той. Трудно е да посочим очевидна причина за трайната омраза, обхванала Тръмп. Някои припомнят сложните отношения на Доналд Тръмп с президента на Си Ен Ен Джеф Зъкър, който му осигури трамплин, излъчвайки риалити шоуто \"Стажантът\", докато ръководеше Ен Би Си, но впоследствие се дистанцира от бившия търговец с недвижими имоти. Според Робърт Томсън Тръмп може би се заяжда със Си Ен Ен по-често, отколкото с другите, защото вижда в нея един от малкото информационни канали, чрез които би могъл все още да спечели някой нерешителен избирател. Постоянните притеснения, от които тази телевизия страда вече над две години, смущават понякога работата на журналистите, но й осигуряват гледаемост, за каквато инак не би си мечтала. Но въпреки солидните си зрителски рейтинги, почти двойни в сравнение с началото на 2015 г. - преди да започне президентската кампания, тя направо диша прахта на \"Фокс нюз\" и което е още по-тревожно - на Ем Ес Ен Би Си. През второто тримесечие \"Фокс нюз\" събираше средно по 2,4 милиона зрители в праймтайма, а Ем Ес Ен Би Си по 1,7 милиона, докато Си Ен Ен успяваше да привлече едва малко над 900 000. Наскоро Си Ен Ен пренареди програмната си схема, за да вмести Крис Куомо - енергичен нюйоркчанин на средна възраст, брат на щатския губернатор демократ Андрю Куомо, в най-важното, най-гледаното време - от 21.00 до 22.00 ч. \"Това показва, че Си Ен Ен се стреми да конкурира растящото влияние на Ем Ес Ен Би Си върху левицата, и че според тях острите заяждания с Тръмп вдигат зрителския им дял\", анализира Едуард Бурмила. Друг знак, че нещата се раздвижват - звездните водещи на телевизията все по-често си позволяват коментари. Андерсън Купър заяви неотдавна, че срещата на Доналд Тръмп с Владимир Путин и представянето й впоследствие са били \"най-срамната изява на световната сцена за един американски президент\". Си Ен Ен \"слага в праймтайма същото като другите новинарски канали - предавания, разчитащи на атрактивни личности\", заявява Робърт Томсън. \"Според мен тези коментари от страна на журналисти, а не на външни участници, са погрешен ход\", смята обаче Пол Джененш, преподавател по журналистика в университета \"Кинипиак\". \"Ако бях шеф на Си Ен Ен - казва той, - бих наредил на журналистите да се придържат към фактите.\"", "date": "2018.07.27", "title": "Все по-остър става тонът между Доналд Тръмп и Си Ен Ен"}
{"url": "https://www.24chasa.bg/novini/article/6984044", "text": "Администрацията на САЩ е готова да предостави на Сърбия подкрепа за излизането от косовската криза, заяви в петък за агенция Танюг първият вицепремиер и външен министър на Сърбия Ивица Дачич, който е на посещение в САЩ, предаде ТАСС, цитирана от БТА.  Днес открито се предоставя подкрепа, за да може все пак да бъде намерено някакво компромисно решение /за Косово/. Това за Сърбия в момента е много позитивно и стимулиращо нещо, заяви Дачич. Според сръбския външен министър ситуацията е много по-благоприятна отколкото в миналото и трябва да се използва този момент, за да може с новата американска администрация да се стигне до решение на проблемите в региона в интерес на стабилността. Задачата е да се решат проблемите на региона така, че всеки да спечели, а не да се търси как всеки може да загуби, каза сръбският външен министър. Според неговите думи визитата в САЩ е била много успешна, отбелязва ТАСС.", "date": "2018.07.27", "title": "Ивица Дачич: САЩ са готови да подкрепят Сърбия в решаването на косовския въпрос"}
{"url": "https://www.24chasa.bg/novini/article/6983889", "text": "Месечната финансова подкрепа за хората с увреждания да бъде до 198, 36 лв. Това е едно от предложенията в проекта за закон за хората с увреждания. Предвижда се пари да се отпускат за всички хора с увреждания. Предлага се хората над 18-годишна възраст, които имат ТЕЛК-ови решение с от 50 до 70,99% инвалидност да получават  10 % от линията на бедност, която за следващата година ще 348 лв. Така те ще получават 34, 8 лв. За тези между 71 до 90 % – 15 % от линията на бедност- 52,20 лв. Хората с инвалидност  над 90 % - 25 % от линията на бедност или 87 лв. Най-много се предлага да получават хората с над 90 %, които в момента имат право на добавки за с чужда помощ,  и които получават социална пенсия за инвалидност. За тях са определени  57 % от линията на бедност, което прави по 198,36 лв. на месец. В новата форма на подкрепа е включена и т.нар. социална инвалидна четвъртинка, която сега е 34,53 лв. Тя вече няма да се изплаща от НОИ, а от Агенцията за социално подпомагане. Четвъртинка получават около 350 хил. души, което на година е около 133 млн. лв. Хората с увреждания ще имат право и на целеви помощи- лична мобилност чрез осигуряване на помощни средства, приспособления и съоръжения за хората с увреждания и медицински изделия и адаптиране на лично моторно превозно средство. Предвидено е и адаптиране на жилище, балнеолечение и рехабилитационни услуги, както и наем на общинско жилище. Личната помощ ще асистент или пари на ръка. За да я получат обаче, хората с увреждания трябва да минат  оценка базирана на тристепенна скала на зависимост. В \"Степен I\" ще попадат хората с  умерена зависимост- човек с увреждане от 71 до 90%, които  се нуждае от помощ за реализиране на различни дейности от ежедневния живост поне веднъж дневно или има необходимост от ограничена подкрепа за своята персонална автономност. \"В тази категория човекът с увреждане получава до 20 часа месечно право на лична помощ, съгласно стандарта\", пише в документа. В \"Степен II\" попадат тежките зависимости. Или човек с увреждане над 90%, което се нуждае от помощ за реализиране на различни дейности от ежедневния живот два или три пъти дневно, но не се нуждае от постоянната помощ на друго лице, или когато има нужда от широка подкрепа за своята персонална автономност. В тази категория човекът с увреждане получава до 80 часа месечно право на лична помощ, съгласно стандарта. В \"Степен III\" са хората в тотална зависимост. Това е  човек с увреждане над 90% увреждане, което се нуждае от помощ и продължителна подкрепа от друго лице за реализиране на различни дейности от ежедневния живост много пъти дневно, поради пълната загуба на физическа, умствена, интелектуална или сетивна автономност. В тази категория човекът с увреждане получава до 168 часа месечно право на лична помощ, съгласно стандарта. \"Асистентската подкрепа подлежи на контрол като се изисква отчетност за реалното ползване на помощта по предназначение\", пише в проектозакона. Предвидени са мерки и за трудова реализация на хората с увреждания. Предлага се въвеждането на квотен принцип, който регламентира отговорностите на работодателите да назначават хора с трайни увреждания. Работодатели с 20 до 49 работници и служители трябва да назначат един човек с увреждане. Тези със служители между 50 до 99 – 2 човека. Работодатели със 100 и над 100 работници - 4% от средно списъчния си състав. При неизпълнение на квотите работодателят внася ежемесечно във Фонд Заетост на хората с увреждания такса в размер на 80% от минималната работна заплата за страната за всяко неназначено лице с увреждане. Работодателите могат да кандидатстват с проекти пред Агенцията за хората с увреждания за отпускане на средства за осигуряване на достъп до работното място за лице с трайно увреждане, адаптиране и оборудване на работното място. На специализираните предприятия, трудово-лечебни бази и кооперациите на хората с увреждания се преотстъпват 50 на сто от дължимите осигурителни вноски за държавното обществено осигуряване, задължително здравно осигуряване и допълнително задължително пенсионно осигуряване на работещите хора с увреждания в тях. Предлагат се и нови органи-мониторингов съвет, координатори, областни съвети и др. Вчера лично социалният министър Бисер Петков занесе два варианта на документа при враждуващите палаткови лагери до парламента- на майките на деца с увреждания и на национално представителните организации. ", "date": "2018.07.27", "title": "До 198 лв. помощи за хората с увреждания"}
{"url": "https://www.24chasa.bg/novini/article/6983724", "text": "Китайското министерство на финансите обяви във вторник, че ще отпусне 72.1 милиарда юана (10.6 млрд.долара) от централния бюджет за субсидиране на функционалните екозони през тази година, предава  Отпусканите средства са с 15% повече спрямо предходната година, според министерството. Зоните са дефинирани като райони, които играят ключова роля за опазването на водите и почвите, защитата на биологичното многообразие и др. Увеличаването на средствата идва след като контролът над замърсяването беше вписан сред „трите най-трудни битки\" на Китай през следващите три години, целящ значително намаляване на емисиите на големите замърсители и подобряване на цялостната екосреда. Миналата година, властите публикуваха насоки по отношение на екологичната стратегия, с която някои райони получиха специална защита. Зоните ще бъдат по-ясно дефинирани до края на 2020 г.", "date": "2018.07.27", "title": "Китай увеличава финансирането на екозоните в страната"}
{"url": "https://www.24chasa.bg/novini/article/6984053", "text": "Все още не е установен източникът на инфекцията по животните в Странджа, но проучванията продължават. Това обяви министърът на земеделието Румен Порожанов в рамките на парламентарния контрол, предава  . Той определи действията на Агенцията по безопасност на храните като адекватни и незабавни, но посочи, че стопаните не са спазили изискванията на компетентния орган. „Предстои да се направи филогенетичен анализ на причинителя, който ще хвърли по-голяма светлина по въпроса. Налице е неспазване на мерките за биосигурност в животновъдните обекти на страната от страна на собствениците. Политиката на ЕС не предвижда извършване на профилактична ваксинация за особено опасните вирусни заболявания по животните, каквато е чумата по дребните преживни животни“.", "date": "2018.07.27", "title": "Порожанов: Все още не е ясен източникът на заразата по животните в Странджа"}
{"url": "https://www.24chasa.bg/novini/article/6984062", "text": "Взехме най-правилното решение да сезираме съда за Истанбулската конвенция. Това заяви депутатът от ГЕРБ Александър Иванов пред журналисти за решението на Конституционния съд, който  “Решението е 8 на 4 гласа за това, че Истанбулската конвенция и нейните текстове не съответстват на нашия основен закон - конституцията. Именно затова е важно пак да подчертаем, че ГЕРБ взе най-правилното решение, когато сезира конституционните съдии да се произнесат в кратък срок. Видяхме какъв е отговорът. Точно това доказва, че решението, което бе взето от ГЕРБ в онзи момент, беше най-правилно и най-отговорно”, каза още Иванов.", "date": "2018.07.27", "title": "ГЕРБ: Взехме най-правилното решение да сезираме съда за Истанбулската конвенция"}
{"url": "https://www.24chasa.bg/novini/article/6984073", "text": "Във ветеринарната клиника в Пикерми, западно от крайбрежните гръцки курорти Рафина и Мати, досега са били приети около 70 домашни любимци, пострадали в пожарите, съобщи АП. Най-малко 83 души загинаха в огнената стихия в понеделник, а спасителни екипи все още претърсват пострадалия регион в Мати за загинали и ранени, предаде БТА. Много от оцелелите в района котки и кучета са със счупени крайници, казва Ирене Мавракис, ветеринарен лекар в клиниката. Други са с по-тежки наранявания, включително котка, която е била докарана с изгорени очи. Не става дума само за травмите по тялото, животните са уплашени, те вече не се доверяват на никого, казва ветеринарната лекарка. Повечето спасени животни в клиниката не са потърсени все още от собствениците си, заяви Мавракис, добавяйки, че само пет от дузината докарани кучета са били прибрани от собствениците си. Спасено от пожара котенце се готви за нов живот при местната жителка Евангелия Гика, която осиновила котето и го нарекла Огън. Попитах кое е най-тежко пострадалото животно в пожара и те ми показаха това, казва Гика, която се влюбила в котето от пръв поглед.", "date": "2018.07.27", "title": "Спасени от горските пожари в Гърция домашни любимци намират нови домове"}
{"url": "https://www.24chasa.bg/novini/article/6984072", "text": "Ще наблюдаваме кървава Луна в нощта на 27 срещу 28 юли от цяла България. Началото на затъмнението от полусянката на Земята е в момента, в който Земята по своя път около Слънцето застава пред Луната. Това е най-външната част на земната сянка, която започва да пълзи по диска на Луната Началото е в 20, 14 часа на 27 юли. Пълното затъмнение ще почне около 2 часа по-късно - в 22,30 ч. Фазата, когато Луната ще е максимално покрита от сянката на Земята (ще е максимално тъмна или светлочервена), ще е от 23,21 часа до 0,13 часа, а до 2,28 часа ще може да наблюдаваме как постепенно сянката се премества и затъмнението от полусянката ще приключи напълно. Продължителността на явлението е почти 4 часа, а самото пълно затъмнение е почти 103 минути. “Кървава Луна е популярно ненаучно название на цвета, който придобива Луната по време на пълно лунно затъмнение. Лунно затъмнение се случва тогава, когато Земята минава много близко - директно на пътя между Слънцето и Луната. Това означава, че имаме небесна подредба, при която Земята блокира пътя на светлинните лъчи и те не стигат до Луната по оригиналния си начин”. Това обясни д-р Владимир Божилов, главен асистент в катедра “Астрономия” към Физическия факултет на Софийския университет. “Светлината от Слънцето е електромагнитна вълна от Слънцето, която се пречупва през земната атмосфера. Съставът на земната атмосфера освен от газове е и от частици прах и те разсейват по различен начин различните дължини на вълната от светлината. Това означава, че синята част на електромагнитния спектър на слънчевата светлина се разсейва повече и се губи, докато червеният се разсейва по-малко и необезпокоявано продължава пътя към Луната”, допълни д-р Божилов. Затова по време на пълно лунно затъмнение Луната изглежда червена - по-тъмно или по-светло според мигновения състав на атмосферата на Земята. Затова това явление е интересно, защото е лакмус за атмосферата на Земята По-чисто е, когато е по-светло. Статистиката показва, че от една и съща точка на Земята средно на всеки 2 години и половина може да наблюдаваме пълно лунно затъмнение. По време на пълно лунно затъмнение Луната винаги е в пълнолуние, тъй като слънчевите лъчи осветяват Луната и поради това свети. Няма как Земята да мине пред Луната и тя да не е в пълнолуние. Причината обаче не всяко пълнолуние да е с пълно лунно затъмнение е, че пътят на Луната около Земята е под наклон от около 5 градуса. В България сме щастливци, защото това е второто пълно лунно затъмнение, каза ученият. Първото беше в края на януари, а следващото, което ще може да наблюдаваме, макар и не изцяло, защото Луната ще е много ниско над хоризонта, ще е на 20 срещу 21 януари 2019 г.", "date": "2018.07.27", "title": "Колкото по-кървава е Луната, толкова е по-мръсен въздухът"}
{"url": "https://www.24chasa.bg/novini/article/6984093", "text": "Рекордните за Германия 39 градуса бяха отбелязани в петък. Властите предупредиха хората да избягват разходки в горите или да не напускат големите пътища и пътеки поради опасността от пожари. Необичайните температури и жегите подпалиха огън в много региони в страната. Пламъци обхванаха покрайнините на Потсдам, вероятно след като жегата е подпалила затрупани муниции или оръжие от Втората световна война. Територията на Германия продължава да е осеяна от бомби от световния конфликт и с времето те корозират, като вероятността да се възпламенят от висока температура вече съвсем не е малка. След няколко часа борба с пламъците в Потсдам пожарът бе укротен, няма пострадали и жертви. В Солинген пък пламна къща с покрив, върху който е имало разположени соларни батерии. Не е доказано, че те са причина за пожара, но според пожарникарите вероятността за това не е малка. „Не е изключено силното слънце да причини пламването, но все още проверяваме дали все пак не става дума за технически дефект“, казаха от пожарната. Необичайните жеги в страната, които започнаха още през април, са причина и за голям брой удавени – хората търсят прохлада край езера и реки, но някои водоеми са коварни. 237 души са се удавили от началото на годината – трагичен рекорд за Германия.", "date": "2018.07.27", "title": "Рекордна жега, пожари и в Германия"}
{"url": "https://www.24chasa.bg/novini/article/6984092", "text": "Премиерът на германската провинция Бавария Маркус Зьодер възприе по-мек тон по въпроса за бежанците, като каза, че иска \"баланс\" между оказването на помощ на тези, които имат право на убежище, и бързото депортиране на онези, които нямат, предаде Асошиейтед прес. Зьодер откри днес център за убежище и репатриране като част от усилията на Бавария за повишаване на ефективността на процедурите за предоставяне на убежище, които понякога отнемат години, предаде БТА. Той е критикуван заради твърдата си позиция за миграцията, включително заради употребявания от него израз \"бежански туризъм\", отнасящ се за хора, които идват в Германия, ако получат отказ за убежище в други европейски страни. Социологически проучвания напоследък показват, че консервативният Християнсоциален съюз на Зьодер има подкрепа под 40 процента преди провинциалните избори през октомври. Откриването на новия център за обработване на молби за убежище в Манхинг, северно от Мюнхен, беше съпроводено от протести на подкрепящи миграцията групи.", "date": "2018.07.27", "title": "Баварският премиер смекчи позицията си за миграцията преди провинциалните избори"}
{"url": "https://www.24chasa.bg/novini/article/6984097", "text": "„Ще продължим както и досега, с всички сили, да се борим срещу насилието над жени и деца. Що се отнася до частта на Истанбулската конвенция, която въвежда социалния трети пол и джендър идеологията, съм изключително щастлива, че разумът и правото победиха над чуждите интереси и послушанието на министър- председателя Борисов, който внесе тази Конвенция и който след една година каза, че съжалява единствено за това, че тя не е била обяснена и приета.“ Това заяви лидерът на БСП Корнелия Нинова по повод решението на КС за Истанбулската конвенция, предават от пресцентъра на партията. Тя подчерта, че министърът на външните работи Екатерина Захариева и на правосъдието Цецка Цачева са дали положително становище, че Конвенцията не противоречи на Конституцията, което показва отношението на цялото правителство. „Радвам се че разумът и правото победиха. Поздравявам КС за това решение и всички български институции, които застанахме, като един, срещу подмяната на българските национални ценности с една чужда на нашето общество и семейство идеология“, каза още тя. „Нямаше друга партия в България, освен БСП, която в последните 5-6 месеца да беше подложена на такъв жесток натиск и от наши, и от чужди – чуждите ни наричаха „антиевропейци“, „националисти“, „фашисти“; а своите ни заплашиха с изключване от ПЕС. Вътре в БСП имаше хора, които искаха да подкрепим Истанбулската конвенция, омбудсманът ни хокаше, вицепрезидентът ни поучаваше. Затова искам да благодаря на всички членове на БСП, които застанахме като един в тези последни месеци, въпреки натиска, на който бяхме подложени отвсякъде и не се огънахме“, заяви Нинова и подчерта, че това е победа на българския народ в защита на своята идентичност, на националните и семейни ценности. Корнелия Нинова напомни, че БСП е внесла в последните месеци предложения за промени в Наказателния кодекс и вече вместо жертвата да води дело и да подава жалба, това ще прави прокурорът, а делата ще се водят със средствата на държавното обвинение. „Увеличихме наказанията за насилниците и направихме предложение за създаване на областни центрове, където жертвите на насилие да могат да намерят институционална, морална и човешка подкрепа. „В последната седмица се срещнахме с организации на хора, пострадали от насилие. Те дадоха предложения за българските закони, които ние обработихме и в първите дни на септемврийската сесия ще внесем. Нашият отговор е такъв – строги български закони и контрол за тяхното изпълнение.“- коментира Корнелия Нинова.", "date": "2018.07.27", "title": "Нинова за Истанбулската конвенция: Разумът и правото победиха"}
{"url": "https://www.24chasa.bg/novini/article/6984120", "text": "Лека кола е била подпалена тази нощ в Монтана. Огънят е лумнал към 3,49 часа пред дома на местен жител. Запален е лек автомобил „Сеат Алхамбра” с монтанска регистрация, собственост на 69-годишен местен жител и ползван от 39-годишния му син. Колата е била паркирана в дворно място зад метална порта с излаз към съседна улица. Пожарът е погасен от огнеборци от Монтана, извикани на мястото на палежа. Извършен е оглед на местопроизшествието. Установено е, че автомобилът е обгорял в предната част и са засегнати двигателният отсег, панорамно стъкло, предни гуми и калници. На предното панорамно стъкло е намерена обгоряло дърво със следи от намотан парцал, най-вероятно напоен със запалителна течност. Собственикът на возилото не е криминално прояве, уточниха от полицейската дирекция. По случая е образувано досъдебно производство. Криминалисти работят по различни версии, сред които неуредени финансови взаимоотношения или любовна история.", "date": "2018.07.27", "title": "Подпалиха кола на млад мъж в Монтана"}
{"url": "https://www.24chasa.bg/novini/article/6984124", "text": "Хората, пътуващи в тунела под Ламанша, днес трябва да се въоръжат с търпение заради закъснения от около час и половина поради проблеми с климатиците, предизвикани от горещата вълна, предаде Франс прес. \"Днес е много натоварен ден, денят на масовото заминаване на почивка. В период на гореща вълна сме, а към това се прибавя проблемът с климатизацията на нашите влакове; някои вагони не могат да поемат топлината, излъчвана от автомобилите, чиито каросерии и двигатели се нагорещяват при използването на климатици\", обясни говорителят на компанията оператор \"Евротунел\", цитиран от БТА. Обединеното кралство регистрира в четвъртък най-високите температури за годината. В тунела под Ламанша \"закъсненията стигнаха до 4-5 часа, днес са около час и трийсет минути, само в посока от Великобритания. Това се обяснява с факта, че днес се движат всички влакови композиции\", добави говорителят. \"Евротунел\" взе \"безпрецедентно\" решение да отмени двупосочните билети в рамките на един ден, за да намали потока от пътници. \"Беше трудно решение, но е в полза на семействата, които заминават за две седмици\", коментира говорителят. Днес \"Евротунел\" посъветва пътниците да си носят бутилки с вода. На децата се раздаваха вода и сладолед. В дългия 50 км. тунел под Ламанша (38 км. са под вода) се движат четири вида влакове: Евростар (Брюксел-Лондон и Париж-Лондон), товарни влакове, влакове, които транспортират туристически превозни средства (автомобили, мотоциклети, кемпери) и влакове, които превозват товарни автомобили.", "date": "2018.07.27", "title": "Влаковете под Ламанша закъсняват заради жегите, обхванали Великобритания"}
{"url": "https://www.24chasa.bg/novini/article/6984126", "text": "България чака оферти от седем фирми за новите самолети, съобщи във Велико Търново военният министър Красимир Каракачанов. От американските компании „Локхийлд” и „Бинг” се чакат оферти за „Ф16” и „Ф18”. От Италия за „Юрофайтър” втра употреба, а от Швеция за „Грипен”. Израел предлага също „Ф16”, но втора употреба. България е изпратила запитване и до Германия също за „Юрофайтър”. Ако договорите бъдат сключени до края на годината, до още две години след това ще пристигнат и първите самолети. А през този период ще може да се проведе и обучението на пилотите за тях. Каракачнов съобщи още, че вървят ремонтите и на МИГ-овете, като с 81 млн. лв. ще бъдат въстановени и 15-те МИГ-а. До година и половина ще приключат ремонтите и на родните изтребители, повече от половината от които сега не са в летателна готовност. Красимир Каракачанов коментира и че конфликта между участниците в Патриотичния съюз, че той няма да се отрази на работата на правителството. Според него започнатата от негови колеги кампания с експлатиране на темата за животните в Странджа, е непочтена и антидържавна. „За да измислиш подобна глупост, че някой умишлено избива животните там за да изсели хората от района и той да бъде заселен с емигранти, трябва да имаш престъпно мислене. Още на миналото заседание на МС поисках ДАНС да дадат отговор на въпрос кой разпространява тези слхове? Не е почтено да си играеш със страховете на хората”, каза Каракачанов. Министърът обяви още, че в понеделник ще си направи тест за наркотици заради изказването на лидера на „Воля”, Веселин Марешки, че приемал прахообразнни вещества. „Ако се докаже, че няма употреба и въздействие на подобни вещества, трябва да има извинение. Ако ли пък не – има съд”, категоричен бе военният министър. В Националния военен университет „Васил Левски” той връчи пагоните на курсантите от випуск 140 „Ботевски”, които получиха първото си офицерско звание. Първенец на випуска е курсант старшина Деница Иванова от специалността „Войски за ядрена, химическа, биологична защита и екология” Общо 113 курсанти завършват тази година военния университет като випускът е 2 пъти по-голям от миналогодишния. 44 кадети пък завършват сержантския колеж.", "date": "2018.07.27", "title": "Каракачанов във Велико Търново: Чакаме оферти за нови самолети от 7 фирми (Снимки)"}
{"url": "https://www.24chasa.bg/novini/article/6984142", "text": "45-годишен водач на лек автомобил „Санг Йонг”, поради движение с несъобразена скорост на мокър участък, губи контрол над превозното средство и се блъска в крайпътно дърво. Вследствие на инцидента той загива на място. По случая е образувано досъдебно производство. Инцидентът е станал на 26 юли, около 17 ч., по пътя между селата Котленци и Полковник Свещарово, област Добрич.- съобщиха от Областната дирекция на МВР-Добрич.", "date": "2018.07.27", "title": "45-годишен загина заради несъобразена скорост на пътя"}
{"url": "https://www.24chasa.bg/novini/article/6984420", "text": "Мъж, заподозрян в опит да отвлече 6-годишно момиченце, е бил линчуван от разгневена тълпа в истанбулски квартал и по-късно е починал на път за болница, предаде ДПА, като се позовава на турската информационна агенция Доган. Инцидентът е станал тази нощ в квартал Малтепе, където очевидци твърдели, че 38-годишният мъж се е опитал да отвлече момиченце от улицата. Разгневени жители на квартала са го обградали и са го били дълго време. Полицията пристигнала на място и успяла да разпръсне разгневената тълпа. Заподозреният бил откаран в болница, където отказал лечение. След това той бил отведен в полицейски участък, където казал, че се чувствал зле. Мъжът починал на път за болницата, предава БТА.  Случаи в последно време с изчезнали и убити деца накараха родители да излязат на протести в няколко града на Турция, според информации в медиите. По-рано този месец хиляди хора участваха в демонстрация в Истанбул. Случаите на сексуална злоупотреба и убийство на деца разпалиха отново дебата в Турция за смъртното наказание и за използване на химическа кастрация, отбелязва ДПА.", "date": "2018.07.27", "title": "Гневна тълпа линчува мъж, опитал да отвлече 6-годишно момиченце в Истанбул"}
{"url": "https://www.24chasa.bg/novini/article/6984422", "text": "Върховният касационен съд окончателно призна за виновен Николай Кюпарски - старши инспектор и началник група (социална дейност и възпитателна работа) в затворническо общежитие от открит тип „Керамична фабрика“ към Затвора –Враца и потвърди наказанието му лишаване от свобода за срок от 4 години и 6 месеца при общ режим и 6000 лева глоба, както и лишаване от права за срок от 6 години. Със същото решение е потвърдена и осъдителната присъда на бившия затворник Георги Борисов, на когото е наложено наказание 3 години лишаване от свобода, съобщиха от прокуратурата. На 19.04.2016г. Специализирано звено „Антикорупция“ – СГП внесе обвинителен акт срещу Кюпарски и Борисов в Окръжен съд Враца за подкуп в размер на 6 000 лева, извършен в съучастие помежду им, при условията на продължавано престъпление и чрез изнудване, посредством злоупотреба със служебно положение – престъпление по чл. 302 т.2, вр. с чл. 301, ал.1, пр.първо и второ, вр. с чл. 26 ал.1 НК във вр. с чл. 20 НК. През 2015г. Николай Кюпарски работил като старши инспектор и началник група /социална дейност и възпитателна работа/ в затворническо общежитие от открит тип „Керамична фабрика“ към Затвора –Враца. В това си качеството Кюпарски имал право да изготвя и внася становища в Комисията по чл. 73 от ЗИНЗС към затвора за промяна на статута на лишените от свобода, както и за изпращането им на работа. Полагайки общественополезен труд, лишените от свобода намаляват размера на наказанието си. Положеният труд се зачита като два работни дни се считат за три дни лишаване от свобода/ чл. 41 ал.4 от НК/. В началото на 2015г. злоупотребявайки със служебното си положение и ползвайки помощта на съучастника си Георги Борисов /бивш затворник, изтърпявал наказание в затворническото общежитие „Керамична фабрика“ към Затвора – Враца през 2010г. и 2011г./ Кюпарски се свързал с близки на лишен от свобода и поискал от тях неследващ му се дар - сумата от 3 000 лева, за да предприеме действия за включване на затворника в работните групи , за да намали наказанието си чрез полагане на труд. Сумата е трябвало бъде преведена по сметка на обвиняемия Георги Борисов чрез системата за бързи разплащания „Изи Пей“. Борисов умишлено улеснил Кюпарски в това деяние, като провеждал разговори с близка на лишения от свобода и й предоставил трите си имена и ЕГН, за да се осъществи превода. На 24.04.2015г. поисканите пари били преведени на името на Борисов, който ги изтеглил и предал на Кюпарски. На 31.10.2015г. на автогарата в гр. Враца Кюпарски поискал от близък на друг лишен от свобода сумата от 1500 лева, отново за да изготви становище за започване на работа на затворника и за пускането му в отпуск. Този път Кюпарски помолил свой близък да осъществи последващите контакти с близките на осъденото лице, да им предостави личните си данни, да изтегли получените пари и да му ги даде, като не го уведомил за действителното основание за плащането. На 08.11.2015г. жена, с която осъденият живеел на семейни начала, е превела чрез „Изи Пей“ сумата от 3 000 лева по сметка на близкия на Кюпарски, който ги изтеглил и му ги предал. И двете деяния Кюпарски е извършил чрез изнудване посредством злоупотреба със служебно положение, изразяващо се в поставяне на условия на близките на осъдените лица, че ако не дадат исканите парични суми няма да изпраща затворниците на работа, за да намалят наказанието си, както и няма да изготвя становища за пускането им в отпуск. Прокуратура приведе в изпълнение наложените наказания.", "date": "2018.07.27", "title": "Затворнически началник окончателно зад решетките"}
{"url": "https://www.24chasa.bg/novini/article/6984444", "text": "Очакваните високи температури във Великобритания през днешния ден, наричан вече \"петъчната фурна\", може да отбележат нови рекорди, съобщи британската метеорологична служба, цитирана от Ройтерс и БТА. Въпреки че среднощните бури намалиха шансовете за нови температурни рекорди за юли и за всички времена, това все още е възможно на някои места. \"Все още има 50 процента вероятност днес някъде да бъде подобрен юлският рекорд и 20 на сто вероятност да се отбележи рекорд за всички времена\", каза говорител на метеорологичната служба. Най-високи температури се очакват в югоизтока на Англия. Вчера термометрите се покачиха до 35,1 градуса по Целзий в село Уисли в южноанглийското графство Съри, което бе рекорд за годината. Абсолютният температурен рекорд в Обединеното кралство е 38,5 по Целзий, регистриран през август 2003 г. в градчето Февършъм в графство Кент, Югоизточна Англия. Най-високата температура през юли - 36,7 градуса - е измерена през 2015 г. на лондонското летище \"Хийтроу\", припомня Ройтерс. От метеорологичната служба казаха още, че горещината и високата влажност може да предизвикат по-късно днес още гръмотевични бури. Това може да попречи на обитателите на Острова да се насладят на най-продължителното за този век лунно затъмнение.", "date": "2018.07.27", "title": "Синоптиците очакват рекордни жеги във Великобритания днес"}
{"url": "https://www.24chasa.bg/novini/article/6984478", "text": "Дълър на марихуана и екстази е бил задържан снощи в Слънчев бряг при акция на полицаи от Главна дирекция \"Национална полиция\" и колегите им от РУ-Несебър. Благоевградчанинът Д. Г. работел през деня в чейндж бюро, а вечер пласирал дрогата на туристи. Той е бил задържан с 20 грама трева и няколко хапчета екстази в близост до ресторант около 23 ч в четвъртък. Предстои да му повдигнат обвинения.", "date": "2018.07.27", "title": "Хванаха дилър на трева и екстази в Слънчев бряг"}
{"url": "https://www.24chasa.bg/novini/article/6984441", "text": "Окръжният съд във Велико Търново увеличи присъдите на трима телефонни измамници сед подаден от прократурата протест. На тартора на бандата З.В. присъдата е увеличена от 2 г. и 4 м. на 5 години. По отношение на двамата му съучастници от условни, присъдите им стават ефективни, от по 1 г. и 4 м.  Като З. В. е извършил деянието при условията на опасен рецидив. Тарторът на групата З.В. се свързал по телефона с пострадалата жена, представил се за полицай, който работи по задържане на \"телефонни измамници\", за което било необходимо да му съдейства. Малко по-късно й се обадил З. Ж., преправил гласа си на женски, като се представил за дъщеря и обяснил, че е пострадала и трябват спешно пари за неотложна операция. Докато провеждала разговора на стационарния телефон, обвиняемите позвънили и на мобилния, на който „полицаят“ й казал да приготвя парите, за да може да хване измамниците. Пострадалата събрала всичките си пари и по дадените указания ги оставила до контейнер, откъдетобили взети от измамниците.", "date": "2018.07.27", "title": "Увеличиха присъдите на ало измамници, задигнали 8000 лв. от баба в село Пчелище"}
{"url": "https://www.24chasa.bg/novini/article/6984429", "text": "Водата от обществената чешма до завода \"ТЕРЕМ - Хан Крум\" в Търговище е спряна поради влошени микробиологични показатели. Това обясни кметът Дарин Димитров на заседание на Общинския съвет днес в отговор на питане на общинския съветник Десислава Петрова. Чешмата се ползваше както от жителите на Търговище, така и от преминаващите по пътя Търговище - Попово - Бяла, съобщава БТА. Чешмата се захранва от дълбок сондаж, който е собственост на община Търговище. След проверка на Регионална здравна инспекция в края на 2017 г. е спряна заради наличие на микроорганизма \"псевдомонас аеругиноза\". Предполага се, че наличието на бактерията се дължи на факта, че водата от сондажа се събира в резервоар и застоява там преди да стигне до чешмата по водопроводните тръби. Всички терени около сондажа са частни, разпродадени още през 2006 г. Резервоарът и тръбопроводът се намират на територията на завода и реално достъпът до водоизточника е ограничен. По тази причина Община Търговище е изпратила запитване до управителя на \"ТЕРЕМ\" каква е възможността общественият достъп до минералната вода да бъде възстановен. От завода са обяснили, че резервоарът вече е изчистен и дезинфекциран, но е необходима и подмяна на тръбопровода от него до чешмата. Това ще се случи при наличие на финансов ресурс от тяхна страна. Община Търговище не може да се разпорежда и извършва каквито и да е действия на територията на завода, който е със специален режим и е държавна собственост. Чешмата ще бъде пусната само след като микробиологичните резултати са в нормите, допълват от администрацията на кмета Димитров.", "date": "2018.07.27", "title": "Спряха минералната вода до Военния завод в Търговище заради бактерии"}
{"url": "https://www.24chasa.bg/novini/article/6984468", "text": "Референдумът в Република Македония за договора с Гърция за името ще бъде насрочен в понеделник, съобщават македонските медии. Ако референдумът бъде насрочен в понеделник, ще се изпълни желанието на правителството той да се състои на 30 септември, отбелязва Независен весник. Управляващите се готови и за датите 7 или 14 октомври, но само ако това означава договор с опозиционната ВМРО-ДПМНЕ. Правителството е готово за референдума и без участие на опозицията, предава БТА.  Ако всичко върви според очакванията на правителството, към края на януари или най-късно през февруари договорът с Гърция ще бъде изцяло ратифициран, с което приключва македонската част от задълженията и наред ще бъде правителството в Атина. Що се отнася до въпроса на референдума, премиерът Зоран Заев посочи като възможна формулировката \"Дали сте за ЕС и НАТО с приемане на договора с Гърция\". Според информации на Независен весник в хода на консултациите с опозицията управляващите са склонни към определени промени на въпроса, но не и на отстъпки по отношение на изтъкването, че с договора с Гърция се деблокират интеграционните процеси на страната. ВМРО-ДПМНЕ обратно, иска въпросът на референдума да е еднозначен и да се отнася само за договора за името.", "date": "2018.07.27", "title": "Референдумът в Македония за договора за името ще бъде насрочен в понеделник"}
{"url": "https://www.24chasa.bg/novini/article/6984481", "text": "Президентът на САЩ Доналд Тръмп каза днес, че не е знаел предварително за среща по време на предизборната му кампания през 2016 г. между неговия син Доналд Тръмп-младши и руска адвокатка, която предлагала компрометиращи информации за Хилари Клинтън, предадоха световните агенции, цитирани от БТА.  Бившият личен адвокат на Тръмп Майкъл Коен каза, че президентът е знаел за тази среща. \"Не знаех НИЩО за срещата с моя син Дон-младши\", написа Тръмп в Туитър. Той обвини Коен, че \"измисля истории\". Разкритията, направени след президентските избори, че на 9 юни 2016 г. в Тръмп тауър в Ню Йорк е имало среща между сина на Тръмп и младата руска адвокатка, заподозряна, че е близка до руските разузнавателни служби, имаха ефекта на бомба в контекста на федералното разследване за евентуално съглашателство между хора от предизборния екип на Тръмп и Москва. Предизборният екип на Тръмп винаги е омаловажавал значимостта на тази среща, казвайки, че тя не е довела до нищо.", "date": "2018.07.27", "title": "Тръмп писа в Туитър, че не е знаел нищо за срещата на сина си с руска адвокатка"}
{"url": "https://www.24chasa.bg/novini/article/6984473", "text": "Моторист се забил с висока скорост във фирмена кола на водоснабдителното дружество на изхода на Враца по пътя за Монтана и починал на път за врачанската болница . При удара возещият се до шофьора работник от дружеството Пламен Спасов загинал на място. Тежката катастрофа станала на разклона за врачанския кв. Бистрец, когато аварийната кола на В и К завивала към помпената станция. Срещу нея се е появил моторист, който карал според очевидци с повече от 150 км в час и се забил странично в колата. Шофьорът на фирмената кола Петър Оксилов също пострадал при сблъсъка, по няма опасност за живота му.", "date": "2018.07.27", "title": "Двама загинаха край Враца след удар на мотор в кола"}
{"url": "https://www.24chasa.bg/novini/article/6984491", "text": "Железопътният трафик на една от основните гари на френската столица Париж – Монпарнас, спря по обед заради пожар, съобщи държавната железопътна компания Ес Ен Се Еф (SNCF), цитирана от БТА.  Заради инцидента са евакуирани 2500 души. Монпарнас свързва западната и югозападната част на страната и е кръстопътна точка за пътуващите в разгара на ваканционния сезон. Снимки и видеоматериали, разпространени в Twitter, показват стълб от гъст дим, издигащ се към небето от електрически център, управляван от националната транспортна мрежа във Версай, югозападно от града. Според френските медии в някои райони на общината има прекъсване на електрозахранването. Причината за пожара все още не е е ясна. Пожарникарите работят на мястото.", "date": "2018.07.27", "title": "Огромен пожар блокира гарата Монпарнас в Париж (Видео)"}
{"url": "https://www.24chasa.bg/novini/article/6984509", "text": "Министърът на труда и социалната политика Бисер Петков се срещна с представители на национално представителните организации на работниците и служителите и на рабoтодателите, съобщиха от пресцентъра на социалното министерство, цитирани от БТА. По време на разговора са били обсъдени по-нататъшните действия по изготвяне на Рамково споразумение за договаряне и определяне на минималната работна заплата и използването на други механизми за договаряне на цената на труда. Срещата се е състояла днес в Министерството на труда и социалната политика. В разговора е участвала и заместник-министър Султанка Петрова и експерти на институцията. Социалните партньори са изразили становище, че е необходимо да се намерят по-ефективни инструменти за договаряне на минималните възнаграждения в различните икономически дейности. Представителите на синдикалните и работодателските организации са се обединили около мнението, че това може да се случи чрез насърчаване на колективното трудово договаряне в предприятията и на браншово ниво с цел разширяване на неговия обхват. В този контекст синдикалните организации са поставили въпроса за ратифициране от България на Конвенциите 151 и 154 на Международната организация на труда, които се отнасят за трудовите отношения в държавната служба и колективното трудово договаряне. Министър Бисер Петков е представил информация за обсъжданите теми на неформалното заседание на министрите на ЕС по заетост и социална политика, което се състоя миналата седмица във Виена, Австрия. По време на форума е направен преглед на новите форми на заетост и влиянието на дигитализацията и роботизацията върху пазара и качеството на труда. В тази връзка министър Петков е предложил социалните партньори да излъчат свои представители, които да анализират въздействието на тези нови тенденции и в България. Следващата среща на Министерството на труда и социалната политика със социалните партньори ще се състои в началото на септември.", "date": "2018.07.27", "title": "Разработват рамково споразумение за договаряне на минималната заплата"}
{"url": "https://www.24chasa.bg/novini/article/6984522", "text": "Телекомът А1 пуска първия брандиран с името на компанията смартфон в България. Моделът се продава със специално направен за него калъф и има премиум дизайн, характерен за по-високия клас модели. A1 Smart N9 е с 5.47инчов IPS дисплей в съотношение 18:9, тясна рамка и тънък профил. Специален акцент е поставен върху камерите - основната е с резолюция 13MP, а селфи камерата е 8MP. Има и вграден сензор за пръстови отпечатъци за по-голяма сигурност и удобство на потребителите. A1 Smart N9 се предлага за 59,99 лв. в брой и 2,99 лв. на месец на изплащане с план A1 ONE Unlimited 5XL. Допълнителното предимство е гаранцията от 36 месеца, вместо стандартните 24 месеца, както и възможността за приоритетен достъп до нови услуги на А1. Смартфонът разполага с 1.28 GHz четириядрен процесор, 16 GB вградена памет и 2GB RAM. A1 Smart N9 се предлага в два цвята - черен със златисти акценти (Black Dark) и бял със сребристи акценти(WhiteSilver) и може да се закупи ексклузивно само от клиентите на А1. “Дизайнът на A1 Smart N9 е уникален за българския пазар и е създаден специално за А1 Group. Можем спокойно да заявим, че смартфонът е поредният жест, който А1 прави за своите потребители”, заяви Александър Кръстев - старши мениджър “Устройства и аксесоари” в А1.", "date": "2018.07.27", "title": "А1 с първи собствен смартфон, струва 59,99 лв."}
{"url": "https://www.24chasa.bg/novini/article/6984607", "text": "Офицери от Българските сухопътни войски и от Сухопътните войски на САЩ са участвали в семинар във войсковия район \"Кабиле\" край Ямбол под наслов \"План за съвместна българо-американска подготовка и учения в страната и в чужбина през 2018 г.\", съобщиха от пресслужбата на военното подразделение, цитирани от БТА. В обучението са участвали офицери от състава на Втора механизирана бригада на Българската армия, а от американска страна - офицери от Сухопътните войски на САЩ, базирани в Съвместен център за подготовка в Хохенфелс, Германия. В рамките на темата \"Методическо земно таргетиране\", офицерите от артилерията и разузнаването са обменили опит в областта на определянето на целите за поразяване и координирането на огневата поддръжка, се посочва в съобщението.", "date": "2018.07.27", "title": "Офицери от България и САЩ участвали в семинар във войсковия район \"Кабиле\""}
{"url": "https://www.24chasa.bg/novini/article/6984621", "text": "Тунизийският гражданин, идентифициран само като Сами А., който в миналото бе личен бодигард на покойния Осама бин Ладен, е освободен под съдебен надзор от властите в Тунис, предаде ТАСС, цитирана от БТА.  След депортацията си от Германия на 13 юли Сами А. беше задържан под стража. Във връзка с отсъствие на конкретни обвинения срещу него обаче съдът измени мярката за неотклонение на по-лека. Не се уточнява дали той е бил освободен с подписка или под гаранция. Посочва се, че разследването по неговото дело продължава. 42-годишният тунизиец е живял от 2005 г. в германския град Бохум. През април властите на провинция Северен Рейн-Вестфалия го включиха в списъка на потенциално опасни лица. Той обаче не можеше да бъде екстрадиран, защото висшият административен съд в Мюнстер бе постановил, че ако се върне в родината си, мъжът може да бъде подложен на мъчения. В края на юни Федералната служба за миграцията и бежанците отмени решението за недопустимостта на депортацията на Сами А., след което той беше задържан. Водачът на Ал Каида Осама бин Ладен беше ликвидиран на 2 май 2011 г. в дома си в пакистанския град Аботабад при операция на американските спецчасти от отряда на \"морските тюлени\".", "date": "2018.07.27", "title": "Бивш бодигард на Бин Ладен е освободен от ареста в Тунис"}
{"url": "https://www.24chasa.bg/novini/article/6984623", "text": "Гръцкият премиер Ципрас заяви, че поема политическата отговорност за трагедията с пожарите край Атина, предава Франс прес, цитирана от БТА.                                                                                                                                                                                                                                                                                                                       ", "date": "2018.07.27", "title": "Ципрас: Поемам политическата отговорност за пожарите в Гърция"}
{"url": "https://www.24chasa.bg/novini/article/6984628", "text": "Едва 13 процента от Световния океан могат да се смятат за непокътнати, но тези неповлияни от човешката дейност места могат да изчезнат до 50 години вследствие на увеличения морски превоз на товари, замърсяването и свръхриболова, сочат резултатите от изследване, цитирани от Франс прес и ДПА. Международен екип от учени под ръководството на Кендъл Джоунс от университета на Куинсланд, Австралия, е анализирал ефекта от човешката дейност върху морски хабитати, предаде БТА.  Учените са картографирали морски зони, считани за непокътнати, и екосистеми, за които се смята, че не са повлияни от човешката дейност. Повечето от тези зони се намират в Атлантическия океан и Северния ледовит океан, както и край отдалечени острови в Тихия океан. В засегнатите от човешката дейност крайбрежни зони морският живот процъфтява най-слабо. \"Морските зони, за които може да се смята, че са непокътнати, са все по-рядко срещани, тъй като териториите, ползвани за морски превоз на товари и риболов, се разширяват - отбеляза Джоунс. - Отдалечени и незасегнати зони, включително онези, които по-рано са били покрити с лед, но вече са достъпни вследствие на климатичните промени, могат да бъдат застрашени от изчезване.\" Според учените, едва 5 процента от непокътнатите зони се намират в защитени райони. Останалите 95 процента от зоните са уязвими. Резултатите от изследването са публикувани в Current Biology.", "date": "2018.07.27", "title": "Морският живот в незасегнати от човешката дейност зони е на път да изчезне"}
{"url": "https://www.24chasa.bg/novini/article/6984647", "text": "Сигналът за пътен инцидент е подаден малко след 17 часа. По първоначални данни са се ударили автобус и товарен автомобил. Според данните към момента, при инцидента няма пострадали. Движението в участъка не е затруднено. Работата по изясняване на причините за катастрофата продължава.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                     ", "date": "2018.07.27", "title": "Автобус и тир са катастрофирали на прохода Шипка"}
{"url": "https://www.24chasa.bg/novini/article/6984643", "text": "Майкъл Авенати, адвокат на порноактрисата Сторми Даниълс, заяви, че вече представлява още три жени, които според него са получили пари преди президентските избори през 2016 г., за да мълчат за връзките си със сегашния президент на САЩ Доналд Тръмп, предаде Асошиейтед прес, цитирани от БТА. Авенати разкри информацията на публична среща в Западен Холивуд, но не съобщи допълнителни подробности, защото клиентките му не са му дали разрешение за това. Той потвърди само, че жените са имали връзки с Тръмп и им е било платено да си мълчат преди президентските избори през 2016 година. Авенати призова Тръмп и бившия му личен адвокат Майкъл Коен да разкрият информацията за жените и предполагаемите им връзки с президента пред американската общественост. Адвокатът на Коен Лани Дейвис отказа да коментира думите на Авенати и го определи като \"агресивен адвокат, който си върши работата по време на текущ съдебен процес\".", "date": "2018.07.27", "title": "Още 3 жени взели пари, за да мълчат за връзките си с Тръмп"}
{"url": "https://www.24chasa.bg/novini/article/6984665", "text": "По молба на близките столичното Второ РУ издирва 14-годишния Тошко Надеждев Кочев, съобщиха от пресцентъра на МВР. На 25 юли по обяд той излязъл от дома си в ж.к. „Лев Толстой“ и оттогава е в неизвестност. Момчето е високо около 160-165 см, леко пълно, с къса, кестенява коса и кафяви очи. Бил е облечен с червена тениска и червени къси панталони.  Хората, които разполагат с информация за момчето, могат да сигнализират на тел. : 112, 02/9820838, 9820820 или в най-близкото поделение на МВР.", "date": "2018.07.27", "title": "Издирват 14-годишния Тошко от София, в неизвестност от сряда"}
