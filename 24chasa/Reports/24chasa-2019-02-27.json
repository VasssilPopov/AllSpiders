{"url": "https://www.24chasa.bg/novini/article/7321409", "text": ". Четирима души, между които и бивш нотариус, са участвали в схемата за незаконно придобиване на жилища, предаде Бивш нотариус и още трима са обвинени за участие в престъпна група за имотни измами. Те са присвоили над 20 жилища на територията на цяла София. Техни жертви са били самотни възрастни и психичноболни хора. В момента съдът гледа мерките за неотклонение на четиримата от групата. Според обвинението бившият нотариус Борис Янков е съветвал останалите трима в групата – двама от тях са баща и син от малцинствата, и още един от малцинствата, всички с фамилията Янев. В съдебната зала бившият нотариус каза, че досега нито един от 15-те свидетели не е споменал неговото име като участник в престъпната група. Освен това, той имал само едно жилище от 40 квадрата. В продължение на година четиримата са подготвяли фалшиви документи за изповядването на имотни сделки. Те са били собственост на самотни, възрастни или на хора с психични отклонения. Жертвите са подписвали фалшиви завещания и пълномощни, обясниха от прокуратурата. Бившият нотариус Борис Янков е насочвал групата към определени нотариуси, които са изповядвали сделките. За Янков се знае, че е с отнети права още преди 9 години за извършени имотни измами. Бившият таксиметров шофьор Богомил Дарков е сред жертвите на групата, според разследващите. Твърди, че не е подписвал никакви документи. „Той си го е прехвърлил. Извади нотариален акт и вика – Аз, апартамента съм го взел. Единият е циганин, бял, Емо. Другият… и оня Емо, където си го е прехвърлил”, обясни Богомил Дарков. Схемите за измамите са няколко: „Лицата, под различни предлози, са склонявани да подписват празни листи, за които те смятат, че става дума за пълномощни пред различни институции, социални помощи и такива, с които всъщност упълномощяват други лица, за да ги представляват пред нотариуси”, обясни наблюдаващият прокурор Ваня Христева. От полицията са предотвратили незаконното прехвърляне на 9 апартамента. От прокуратурата искат най-тежката мярка за неотклонение и за четиримата – „задържане под стража”. До този момент все още не се чува думата на всички защитници, а нито един от обвиняемите не е дал и обяснения.", "date": "2019.02.27", "title": "Бившият нотариус, отмъквал жилища в София: Няма свидетел, който да ме посочва"}
{"url": "https://www.24chasa.bg/novini/article/7321301", "text": "Председателят на парламента на Северна Македония заяви днес, че парламентът не можел да гласува за отнемане на имунитета на неговия предшественик Трайко Веляноски, обвинен за организиране на нападението в македонския парламент на 27 април 2017 г., тъй като липсвало заключение на парламентарната комисия по въпросите за мандатите и имунитета, предаде агенция МИА. Джафери каза на пресконференция, че комисията е гласувала с 4 гласа \"за\" и 4 \"против\" за имунитета на Веляноски и той като председател е получил само доклад на комисията, но без заключение. Председателят на парламент заяви, че трябва да се внесат изменения в правилника на законодателната институция, в които да се предвиди как трябва да се постъпва при липса на заключение на комисията, предаде БТА. Коментирайки изявление на прокурора Вилма Рускоска, че парламентът ще носи отговорност за евентуалното бягство на Веляноски, той каза, че то е направено \"за медийни цели\". \"Отговорност ще носят съдилищата, защото те трябва да осигурят присъствието на обвиняемите. Моята работа е да се грижа за работата на парламента\", каза Джафери.", "date": "2019.02.27", "title": "Председателят на македонския парламент: Ако Веляноски избяга, съдът ще носи отговорност"}
{"url": "https://www.24chasa.bg/novini/article/7321322", "text": "Унгарската полиция е приключила разследването по случая на бившия премиер на Република Македония Никола Груевски, след като установила, че при преминаването на сръбско-унгарската граница той е притежавал валидни документи, предаде Танюг, цитирана от БТА. По-рано Груевски, който избяга от страната, за да избегне ефективна присъда затвор по дело за злоупотреби, заяви, че е имал валидни документи. Той каза, че е влязъл в Унгария /където получи убежище/ от Албания, като е минал през Черна гора и Сърбия. При разследването е установено, че на всички граници Груевски е представил валидни документи и е влязъл в Шенгенската зона в съответствие със законовите разпоредби, се казва в доклада на унгарската полиция за прекратяване на разследването по случая на Груевски. Унгарските медии коментираха, че в доклада не е посочено точно с какви документи е пътувал Груевски.", "date": "2019.02.27", "title": "Унгария спря разследването на Груевски, влязъл с валидни документи"}
{"url": "https://www.24chasa.bg/novini/article/7321336", "text": "Съветникът в Белия дом Джаред Къшнър и саудитският престолонаследник Мохамед бин Салман са разговаряли вчера в Рияд за задълбочаване на сътрудничеството между САЩ и Саудитска Арабия и за опитите за постигане на мир в Близкия изток. Това се казва в съобщение на Белия дом, разпространено днес и цитирано от Ройтерс. През седмицата Къшнър, старши съветник на Доналд Тръмп и негов зет, водеше делегация из държавите от Персийския залив в търсене на подкрепа за икономическата част от още необявения план за мир между Израел и палестинците, предаде БТА. Освен с престолонаследника на Саудитска Арабия, Къшнър и придружаващите го Джейсън Грийнблат, специален близкоизточен пратеник на САЩ, и Брайън Хук, специален пратеник за Иран, са се срещнали и с крал Салман. \"Надграждайки върху предишни разговори, те обсъдиха задълбочаването на сътрудничеството между Съединените щати и Саудитска Арабия и опитите на правителството на Тръмп да съдейства за мира между израелци и палестинци\", се посочва в съобщението на Белия дом. В него се допълва, че пратениците на САЩ са дискутирали също \"начини за подобряване на условията в целия регион чрез инвестиции в икономиката\". Вчерашната среща в Рияд е първата среща очи в очи между Джаред Къшнър и Мохамед бин Салман, откак престолонаследникът бе замесен в скандала с убийството на журналиста Джамал Хашоги в саудитско консулство в Турция през октомври. По-рано тази седмица Къшнър се срещна с лидери от ОАЕ, Бахрейн и Оман, а днес е в Турция, съобщи Ройтерс.", "date": "2019.02.27", "title": "Зетят на Тръмп разговаря с Мохамед бин Салман в Рияд за постигане на мир в Близкия изток"}
{"url": "https://www.24chasa.bg/novini/article/7321366", "text": "„Водоснабдяване и канализация“ ООД гр.-Русе подаде предсрочно проектното си предложение за финансиране по Оперативна програма „Околна среда 2014-2020“. Общият размер на инвестицията възлиза на 112 млн. лв. без ДДС. Това съобщи в Русе зам.-министърът на регионалното развитие и благоустройството Николай Нанков, който участва в дискусията „Европа в нашия дом“, съобщиха от пресцентъра на ведомството. Освен ВиК- Русе, за финансиране по ОПОС ще кандидатстват още 13 оператора, които в момента подготвят проектните си предложения на база извършените прединвестиционни проучвания за обособените територии. Всички те трябва да бъдат подадени в Министерството на околната среда и водите до 23 април 2019 г. Проектът за агломерация Русе предвижда разходи в размер на 50,4 млн. лв. за модернизация на водоснабдяването и 38 млн. лв. за отвеждане и пречистване на отпадъчните води. С тези средства ще се подменят чугунени водопроводи, ще се реконструират канализационни колектори, главни и второстепенни водопроводни клонове и съществуващи довеждащи водопроводи. Ще се доизгради ВиК мрежата в кварталите „Средна Кула“ и „Долапите“, ще се изгради отвеждащ колектор и ще се реконструира прилежаща ВиК мрежа. Очаква се през тази година да се проведат обществените поръчки и да започне реалното изпълнение, така че до две години проблемите с водоснабдяването и канализацията за двата жилищни квартала да бъдат решени, коментира зам.-министър Нанков. На територията на област Русе се изпълняват и ключови инвестиционни проекти в областта на пътната инфраструктура, посочи още той. Най-важният от тях е магистралата „Русе - Велико Търново“, с която са тясно свързани проектът за нов мост на р. Дунав край Русе и тунелът под връх Шипка. Това е новата икономическа ос в България, новият коридор за бизнес по линията Свиленград - Хасково - Стара Загора - Габрово - Русе - Букурещ. Проектът за магистралата „Русе - Велико Търново“ все още е в плен на съдебните процедури, тъй като решението за ОВОС се обжалва. На 30 ноември ВАС отхвърли внесените жалби. На 30 януари 2019 г. обаче постъпи касационна жалба, като в законоустановения срок АПИ депозира отговор пред 5-членния състав на ВАС. Очаква се решението на съда. Програмата на АПИ предвижда през 2019 г. да стартират обществените поръчки за избор на изпълнител на строително-монтажните работи и на строителния надзор при проектирането и строителството на участъка от магистралата от Русе до Бяла и обходния път на града. Дължината на трасето е 76,2 км, а индикативната стойност за двата проекта е около 670 млн. лв. без ДДС, информира Нанков. През тази година ще завърши рехабилитацията на републиканския път Русе – Бяла, по който в момента преминават по около 5000 тежкотоварни превозни средства ежедневно и ще бъде алтернативен на магистралата, коментира още зам.- министър Нанков. До месец ще приключи разширяването на пътя Русе – Мартен, на входа за Дунав мост. През тази година ще бъде направен и проект за основен ремонт на Дунав мост. Предстои да стартират обществени поръчки за рехабилитация на общо 40 км от пътя Русе – Кубрат, която ще се финансира от Оперативна програма „Региони в растеж“ 2014-2020. Община Русе е един от отличниците при изпълнението на финансираните от програмата проекти за градска и образователна среда, градски транспорт и други. Те са едни от най-видимите, защото осигуряват уюта и комфорта на хората, коментира регионалният заместник-министър и отчете, че в област Русе се изпълняват най-много проекти по Програма Интеррег „Румъния – България“.", "date": "2019.02.27", "title": "Нанков за магистралата Русе - Велико Търново:  Новата икономическа ос в България"}
{"url": "https://www.24chasa.bg/novini/article/7321373", "text": "Бившият испански премиер Мариано Рахой яростно защити националното единство на Испания, явявайки се като свидетел на процеса срещу дузина каталунски сепаратисти пред Върховния съд на Испания, предадоха Асошиейтед прес и Ройтерс. Рахой каза, че е предупредил сепаратистките лидери на Каталуня няколко пъти преди неуспешния им опит им за отцепване, предприет през 2017 г., като им посочил, че \"законът, националният суверенитет и конституцията не могат да бъдат предмет на преговори\". Бившият лидер на испанските консерватори не успя да попречи на сепаратистите да произведат незаконния референдум и последвалата декларация за обявяване на независимост през октомври 2017 г. В резултат на възникналата институционална криза той уволни каталунското правителство и временно предаде властта в автономната област на централните власти, предаде БТА. Дванадесет лидери на сепаратистите са изправени пред съда заради проваления им опит за независимост. Грозят ги дългогодишни присъди по обвинения в бунт и злоупотреба с обществени пари в исторически процес, който е тест за испанската демокрация, отбелязва Ройтерс. \"Най-лошото е, че те знаеха, бяха абсолютно наясно, че аз няма да приема това. Те създадоха невъзможна ситуация, знаейки точно какъв е рискът,\" каза Рахой пред съда днес за референдума и прокламацията за независимост. Ройтерс припомня, че Рахой се видя принуден да изпрати в Барселона многохилядни полицейски части за борба с безредици, които използваха палки и гумени куршуми, за да попречат на референдума на 1 октомври 2017 г. Няколко седмици по-късно той наложи пряко управление от Мадрид върху богатата североизточна автономна област. \"Никой премиер на никоя страна не може да допусне някой да иска да елиминира върховенството на закона в неговата страна. А именно това се случи\", подчерта експремиерът. Рахой се оттегли от политиката, след като правителството му загуби вот на доверие през юни м.г. и бе сменен от социалиста Педро Санчес.", "date": "2019.02.27", "title": "Експремиерът Рахой защити националното \nединство на Испания на процеса срещу каталунските сепаратисти"}
{"url": "https://www.24chasa.bg/novini/article/7321380", "text": "В Тайван беше преоткрит рядък екземпляр от димен леопард, който се считаше за изчезнал, съобщава сайтът Яху нюз. За последен път хищникът е бил наблюдаван в страната през 1983 година. Рейнджъри заявиха, че на два пъти са се натъквали на димния леопард по време на свои патрули в югоизточната част на острова. Официално видът беше обявен от властите за изчезнал през 2013 година, предаде БТА. Професорът от Националния университет в Тайдун Лю Чиун-си заяви пред местните медии, че никога не се е съмнявал в съществуването на вида. Но според него димният леопард цели десетилетия не се е показвал пред хората, проявявайки бдителност, която го е спасила от изчезване. Рейнджъри от 2018 година провеждат караули с цел да издирят следи от животното.", "date": "2019.02.27", "title": "В Тайван откриха екземпляр от димен леопард, смятан за изчезнал"}
{"url": "https://www.24chasa.bg/novini/article/7321300", "text": "1700 лв. е средната заплата в металургията, тя изпреварва значително тази в страната и е два пъти по-висока от средната в преработващата промишленост. Това заяви зам.-министърът на икономиката Лъчезар Борисов по време на подписването на Колективния трудов договор в бранша. След успешно приключване на преговорите под ключовия за металургията документ подписи сложиха Антон Петров - председател на управителния съвет на Българската асоциация на металургичната индустрия, Васил Яначков - председател на синдикалната федерация “Металици” към КНСБ, и Людмил Павлов - председател НФ “Металургия” към КТ “Подкрепа”. Домакин на събитието, което се проведе в Министерството на икономиката, бе Лъчезар Борисов, който е и председател на отрасловия съвет за тристранно сътрудничество “Металургия”. Зам.-министърът посочи, че през последните години браншът се развива ускорено. “Делът на металургията в произведената промишлена продукция у нас през 2017 г. е 13%, като се отчита и ръст на заетите в сектора”, заяви той. Компаниите ставали все по-иновативни и създавали по-високи нива на добавена стойност. Тя е от 2,5 до 5 пъти по-висока от средната на един зает в промишлеността”, каза още Борисов. След подписването на договора за металурзите се подобряват няколко показателя. Минималната основна месечна заплата се увеличава с 18%, като тя изпреварва със 100 лв. тази за страната. Допълнителното трудово възнаграждение за времето, в което работникът е на разположение на работодателя извън територията на предприятието, се увеличава 2 пъти. Допълнителното трудово възнаграждение за отработен нощен час се увеличава с 11%. Стойността на безплатната храна нараства с 10%. Допълнителното подпомагане на работниците при прекратяване на трудов договор с упражнено право на пенсиониране се увеличава с 20%. Представителите на синдикалните организации и на работодателите благодариха на Министерството на икономиката за подкрепата. Те изтъкнаха, че за тях е изключително важно, че ведомството е съпричастно с колективното договаряне в бранша и работи активно за просперитета на металургичните предприятия и благоденствието на работещите в металургията. Пред “24 часа” зам.-министърът каза, че браншът предвижда през следващата година ръст на средната работна заплата с още 7-8 на сто. Не беше трудно договарянето, компаниите са големи и имат добър диалог със синдикатите. Въпреки че бяхме медиатор, не срещнахме затруднения, каза Борисов. Той иска този добър пример да го пренесе и в другите сектори. “Там е по-трудно, но ще опитаме да го направим”, заяви той. Традиционно заплатите в металургията са по-високи, заяви пък Антон Петров. Браншът се развива добре, с нови технологии, с над 4 млрд. лв. инвестиции в последните 15-ина години. 70% от продукцията ни е за износ, конкурентни сме на пазара в Европа и в света. Това повишава производителността и ни позволява да даваме добри заплати, каза той пред вестника. Петров потвърди увеличението за 2020 г.", "date": "2019.02.27", "title": "Металурзите с колективен договор, средната заплата - 1700 лева"}
{"url": "https://www.24chasa.bg/novini/article/7321404", "text": "В студиото на  депутатът от ВМРО и зам.-председател на ПГ на „Обединените патриоти“ Искрен Веселинов заяви, че ВМРО поиска да бъде наложено вето, за да бъде запазено правото на българите да гласуват с преференции и да могат да пренареждат листите. Той допълни, че това е било тяхно условие и искат тези преференции да останат. Депутатът от ВМРО е категоричен, че няма да се правят компромис с интересите на хората по отношение преференциите. 'Не слагаме край на \"Обединени патриоти\", ние сме формацията, която най-много е дала за опазване на тази коалиция , правили сме максималното, преглъщали сме така да се каже \"приятелски огън\", за да се запазим. Но идват европейски избори и времето се скъсява. Някои от нашите партньори заявиха, че започват подготовка за самостоятелно явяване. Правим 4-ти опит за събиране на коалицията, оставяме вратата отворена за разговори\", обясни Веселинов. Той допълни, че за ВМРО тези избори са изключително важни, защото е ще откроят тенденции за развитие в ЕС. Веселинов заяви още, че всеки един патриот е добре дошъл да се присъедини към тях и коментира, че 3 месеца очакват да се проведе разговор, прозрачен разговор за избор на водач на листатата, но все още това не се случва.", "date": "2019.02.27", "title": "Искрен Веселинов: Няма да направим компромис по отношение на преференциите"}
{"url": "https://www.24chasa.bg/novini/article/7321134", "text": "\"Няма да се върнем в парламента, има причини за това\". Това заяви лидерката на БСП Корнелия Нинова в предаването \"Още от деня\" по БНТ. \"Първо, какво се случи и защо напуснахме? Мисля, че в онази нощ на гласуването на Изборния кодекс станаха ясни две неща - първо, ние си свършихме работата като опозиция и посочихме грешките, 26 часа говорихме - не отнемайте правото да се пренареждат листите, да изчистим списъците с мъртви души и т.н. но не бяхме чути, затова сме със самочувствие, че сме си свършили работата. В онази нощ, истинските решенията бяха взети в полунощ скрито, в стаите на парламентарните групи. По думите на самия господин Цветанов той е поискал от ДПС подкрепа, за да не падне правителството и да съществува парламентът, естествено от другата страна са поискали, пак според него, да се отмени или да се завишат критериите за преференции. Това не е начинът за правене на политика. Ти на мен тази отстъпка, аз на теб - другата\", заяви Нинова.  \"Напуснахме по принципни съображения, не от партиен интерес. Стана ясно, че истинският крепител на властта е ДПС, а патриотите са само статисти. Това са принципните причини, а не това, което се внушава в момента\", категорична беше лидерката на БСП.  \"Президентът върна Изборния кодекс по същите мотиви като нашите. Когато отнемеш правото на един човек да си търси правата по съдебен ред, логично е да говорим еднакво. Това е надпартиен въпрос - за свобода на избор. Няма леви и десни, това са права и свободи. Нямаше и час, след като президентът обяви ветото и ГЕРБ казаха, че не го приемат, какъв е смисълът тогава БСП да влязат в парламента?\", попита Нинова. \"Интересни са днешните събития. Господин Цветанов поканил Сидеров, Валери Симеонов и ВМРО на разговори да ги убеждава да гласуват срещу ветото на Румен Радев - тоест, в управляващото мнозинство няма единство, в същото време господин Цветанов казва, че има такова. Те днес се убеждават кой как да гласува. Тезгяха го отвориха отново - пазарлъците започнаха отначало. Всички сядат и някъде на скрито се пазарят\", коментира Корнелия Нинова.  \"Като капак на всичко правителството на Бойко Борисов в лицето на Министерството на образованието и здравеопазването обезобразява децата ни - анкета момиче, момче или друго, трябва да попълват децата\", каза още Нинова. \"Ще видите какво ще стане в следващите седмици - управляващите нямат кворум без Марешки, няма стабилност, всяко тяхно ключово решение ще зависи от ДПС и ще се види кой реално управлява. Ние няма да ставаме съучастници в това\", отсече Нинова.", "date": "2019.02.27", "title": "Нинова: Стана ясно, че истинският крепител на властта е ДПС, а патриотите са статисти"}
{"url": "https://www.24chasa.bg/novini/article/7321165", "text": "За тържествата на връх Шипка по случай Националния празник на Република България от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък, съобщиха от пресцентъра на АПИ. Както всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). Ограничението не важи за организирания междуградски автобусен транспорт. За гостите на тържествата движението на 3 март ще се организира както следва: - От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; - От 13:00 ч. до 18:00 ч. автомобилите ще преминават еднопосочно от връх Шипка до град Габрово. От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; - От 13:00 ч. до 18:00 ч. автомобилите ще преминават еднопосочно от връх Шипка до град Казанлък.", "date": "2019.02.27", "title": "За 3 март транзитното движение през Шипка се пренасочва към Хаинбоаз"}
{"url": "https://www.24chasa.bg/novini/article/7321168", "text": "Коктейл от скариди, печено говеждо филе и кейк с шоколадов фондан опитаха Доналд Тръмп и Ким Чен-ун на вечерята в Ханой след разговора, който водиха на четири очи, предадоха Асошиейтед прес и ДПА. Вечерята в хотел \"Метропол\" започна с коктейл от скариди, подправен със специален дресинг, наречен \"Дресинг на хилядите острови\" и включващ майонеза, зехтин, лимонов и портокалов сок, сметана, доматено пюре, чили сос, горчица и други съставки. Последва печено говеждо филе с круши, мариновани по технологията кимчи, предаде БТА. За десерт имаше шоколадов кейк с шоколадов фондан, известен като лава кейк, и ванилов сладолед, както и пунш от сушени северноамерикански сливи, за който Белият дом каза, че е традиционна напитка, подсладена с мед. Тръмп и Ким продължават срещата си на върха утре, когато ще се състоят официалните им разговори.", "date": "2019.02.27", "title": "Коктейл от скариди, печено говеждо, пунш и шоколадов кейк - вечерята на Тръмп и Ким в Ханой"}
{"url": "https://www.24chasa.bg/novini/article/7321177", "text": "Американският президент Доналд Тръмп на писа в Туитър, че е имал \"много добър диалог при днешната първа среща във Виетнам със севернокорейския лидер Ким Чен-ун, предаде Ройтерс, цитирана от БТА. Белият дом съобщи, че двамата лидери ще имат церемония за подписване на общо споразумение в края на срещата на върха във Виетнам утре. \"(Имахме) много важна среща и вечеря с Ким Чен-ун в Ханой, Виетнам, тази вечер\", писа Тръмп в Туитър след приключването на първия ден от втората среща на върха с лидера на Северна Корея. Двамата ще имат нова 45-минутна среща насаме утре, последвана от среща в разширен формат с техните помощници, съобщи Белият дом. Според ДПА след разговорите Тръмп и Ким ще подпишат обща декларация утре в 14:05 ч. местно време в Ханой (07:05 по Гринуич).", "date": "2019.02.27", "title": "Тръмп е много доволен от първия си разговор с Ким във Виетнам"}
{"url": "https://www.24chasa.bg/novini/article/7321185", "text": "Румънските магистрати планират голям протест в петък, съобщи съдия Кристи Данилец, цитиран от информационния сайт Зиаре. Той написа в страницата си във Фейсбук, че след връщането на бившата шефка на антикорупционната агенция Лаура Кодруца Кьовеши от Брюксел, тя може да се присъедини към протестите на прокурорите, предаде БТА. \"Лаура Кодруца Кьовеши е първа след вота в комисиите (в Европейския парламент). Следва пленарно гласуване. Сега си идва в страната. Обзалагам се, че утре ще се присъедини към протестите на прокурорите\", написа Данилец. Той добави, че \"в петък всички ще излезем на голям протест на магистратите: всички ще излезем пред инстанциите и прокуратурите в 12 часа\". Румънските магистрати започнаха протести от края на миналата седмица срещу извънредно постановление номер 7, прието от правителството миналия вторник, което внася промени в правосъдното законодателство. Лаура Кьовеши, която се кандидатира за главен прокурор на Европейската прокуратура, вчера се яви на изслушване в Комисията по граждански свободи, правосъдие и вътрешни работи и Комисията по бюджетен контрол на Европейския парламент. Двете комисии днес подкрепиха кандидатурата й, като я предпочетоха пред другите двама кандидати. Пристигайки днес на летището в Букурещ, Кьовеши беше посрещната с цветя и плакати в нейна подкрепа. \"Много съм поласкана от този вот. Много съм радостна. Този вот не е само за мен. Той е за цялата румънска съдебна система, за всички граждани, които подкрепяха борбата срещу корупцията, които подкрепяха правовата държава, всички съдии и прокурори, които работят под натиск\", заяви тя. Тя заяви, че очаква решението на европейските фактори и отбеляза, че е участвала в тази процедура без подкрепата на правителството в Букурещ, не я искала и не я очаква. Кьовеши също така изрази подкрепа към протестиращите срещу постановление номер 7 магистрати. \"Заставам редом до моите колеги прокурори и съдии, защото това, което се случва тези дни в правосъдието в Румъния, е нещо изключително сериозно. Това е протест, чрез който моите колеги прекъснаха дейността си. Борят се смело срещу подчиняването на правосъдието на политиката, срещу приемането на законодателни изменения, които противоречат на европейските норми\", подчерта Кьовеши.", "date": "2019.02.27", "title": "Румънските магистрати планират голям протест в петък, Кьовеши ги подкрепи"}
{"url": "https://www.24chasa.bg/novini/article/7321198", "text": "С младите таланти, с качеството на работата и с идеите, които генерира, секторът на информационните технологии дава на страната ни конкурентно предимство в региона. Това каза президентът Румен Радев на церемонията по връчване на наградите на Българската асоциация по информационни технологии (БАИТ) за 2018 г. Конкурсът се провежда за осма поредна година, като отличените са личности, компании и институции. Награждаването се състои под патронажа на президента, съобщиха от прессекретариата на президента. В приветствието си Румен Радев посочи, че индустрията на информационните технологии е решаваща за развитието на всички останали сектори – от промишленост, селско стопанство, до туризъм и образование. Генерираните в IT-сектора идеи са изключително важни за нашето развитие – без него няма иновации, а те са ней-ефективният стимул за висок и устойчив икономически растеж, особено в наши дни, когато растежът става заложник на демографията, посочи президентът. Румен Радев връчи на основателя на образователната онлайн платформа „Уча.се“ Дарин Маджаров наградата в категорията за специален принос. Президентът посочи, че този проект онагледява всички важни принципи за съвременното образование – достъпност, нагледност, адаптивност, разрастващи се елементи на интерактивност и висока мотивация за учениците. „Това е прекрасен пример за интеграцията на дигиталните технологии с образованието, пример как няма предел за успеха, когато смелостта на идеите и упоритостта извират от благородна кауза – бъдещето на нашите деца“, посочи президентът. На базата на опита си като родител на ученик, който ползва „Учa.се“, президентът даде и някои препоръки за развитието на онлайн платформата. Платформата „Уча.се“ предлага на учениците повече от 14 000 видео урока и теста, които покриват 97 процента от материала, изучаван в училище, и се ползва от над 500 000 ученици и учители. При създаването й Дарин Маджаров сам записва над 500 видео урока по различни учебни предмета, за да мотивира учениците и за да запали у тях искрата на любознанието. Проектът е носител на множество отличия, сред които и президентската грамота „Джон Атанасов – за проекти с голям обществен принос“ за 2016 г.", "date": "2019.02.27", "title": "Президентът връчи награди на млади таланти в информационните технологии (Снимки)"}
{"url": "https://www.24chasa.bg/novini/article/7321201", "text": "Шведската полиция за сигурност (Сепо) обяви днес, че е арестувала човек по подозрение, че е шпионирал в полза на Русия, предаде ДПА,  цитирана от БТА. \"Арестуваният е заподозрян, че е бил вербуван като агент от офицер от руското разузнаване, работещ в Швеция под дипломатическо прикритие\", каза Даниел Стенлинг, началник на отдел \"Контраразузнаване\" на Сепо. Говорител на службата заяви пред ДПА, че арестът бил извършен снощи в центъра на Стокхолм, но отказа да навлиза в подробности за заподозрения и националността му. Според Сепо заподозреният работел в неуточнена високотехнологична индустрия с информация, за която е известно, че представлява интерес за чужди разузнавателни служби. Случаят водел началото си от 2017 г. Засега не са установени връзки с други случаи, допълни говорителят. Задачите на Сепо включват опазване на националната сигурност и демократичната система на управление на Швеция, както и предотвратяване на опити за шпионаж и терористични нападения. Очаква се най-късно до петък по обяд да бъде произнесено решение заподозреният да бъде оставен под стража за постоянно.", "date": "2019.02.27", "title": "В Швеция арестуваха заподозрян в шпионаж\nв полза на Русия"}
{"url": "https://www.24chasa.bg/novini/article/7319206", "text": "50% глоба от стойността на съответния ремонт ще налага Столичната община, ако асфалтирането не е извършено в срок. Това е една от санкциите, които се предвиждат в новите договори за възлагане на текущи ремонти в София. По-строгите изисквания към фирмите се въвеждат по настояване на столичния кмет Йорданка Фандъкова, научи “24 часа”. Новите по-високи санкции за фирмите са заложени в процедурата, която е на етап оценка на техническите показатели на участниците. Целта на по-строгите изисквания е Както и досега, столицата е разделена на 7 зони в обявената обществена поръчка. Общината ще сключи договори с избраните фирми за текущ абонамент на улици и булеварди за 48 месеца. “Засилваме още повече контрола над ремонтите и залагаме още по-високи санкции. а при неспазване на сроковете ще налагаме глоба в размер на половината от стойността на възложените дейности. За да няма повече случаи, в които нарязаният асфалт стои така със седмици, а понякога и с месеци, въвеждаме срок, в който фирмите трябва да запълнят фрезованите участъци. Надявам се, че с тези нови изисквания ще се подобрят качеството и работата на фирмите”, коментира пред “24 часа” столичният кмет Йорданка Фандъкова. Промяна ще има и при контрола, който самата община осъществява над текущите ремонти. Фандъкова е разпоредила на ресорния зам.-кмет по транспорта Дончо Барбалов работата на общинските екипи да бъде организирана така, че те да следят изкъсо фирмите, за да бъдат ремонтите по-качествени. “Не плащаме за лошо свършена работа и фирмите го знаят. Залагаме изисквания за по-висока експертност на изпълнителите и се надявам, че фирмите ще увеличат капацитета си. Не се колебая да налагам санкции. Само за 2018 г. заяви Фандъкова. “Друго ново условие към фирмите е да имат авариен екип с 24-часово дежурство. Те трябва да отговарят и на допълнителни изисквания за по-голяма оперативност и бързина при подаването на сигнали за отстраняване на нередности по пътната инфраструктура”, обясни зам.-кметът по транспорт Дончо Барбалов. Така при фрезоване на част от пътната настилка фирмите ще имат 48 часа, за да ги запълнят. При неизпълнение ще се налага При неизпълнение на от 1 до 5 показателя за абонаментно поддържане на дадена улица - например състояние на пътната настилка, тротоарите, парапетите, водостоците и други, санкцията е 50% от предвидената стойност в офертата на изпълнителя за съответната пътна отсечка. При неизпълнение на над 5 показателя за поддръжка фирмата няма да получи нищо за работата си и ще ѝ бъде удържана цялата месечна сума, която трябва да получи за съответната улица. В случаите, в които 25% от улиците в дадена зона за абонаментно поддържане, включително и пътните връзки, не отговарят на заложените изисквания, общината ще налага допълнителна санкция от 25% от общата стойност на месечното плащане за цялата зона. с изпълнителя. Един процент неустойка за всеки просрочен ден ще дължат фирмите, които не спазват сроковете за приключване на ремонти. В тези случаи глобата може да достигне до 50% от стойността на ремонта, уточниха от общината. При неизпълнение на възложените и забавени за приемане дейности ще се налага неустойка в размер на 2% от стойността на ремонта за всеки ден закъснение. Тук глобата може да достигне до 25% от стойността на възложените работи. Ако не се отстранят направените от общината разходи за отстраняване на повредите. Сега фирмите дължат само неустойка от 2% на ден при неизвършване на възложените дейности. 1000 лева пък е глобата за всеки констатиран случай на непредставяне на изискани от общината документи. Десет пъти по-високи глоби за надзорните фирми, които следят качеството на текущите ремонти в София, залага Столичната община. Процедурата за избор на строителен надзор предстои да бъде обявена скоро. За разлика от сега, когато за качеството на всички текущи ремонти в целия град отговаря само една фирма, при новата процедура изпълнителите вече ще са трима. Прогнозната стойност на поръчката за надзора е 6,6 млн. лв., а срокът на договорите е 48 месеца. Фирмите ще трябва да контролират подготовката на строителството, количествата, качествата и съответствието на използваните материали при текущите ремонти, поддръжката на уличната мрежа и пътните съоръжения, както и елементите за организация на движението. Предвиждат се по-високи изисквания към строителните инженери, които ще следят качеството на извършваните дейности, както и за осъществяване на постоянен контрол при ремонтите. При неспазване на което и да е от задълженията на надзора - например да информира възложителя за забавяне на даден ремонт, неспазване на срока за изпълнение, нанесени загуби вследствие на грешки, ще се налага 2000 лв. глоба за всяко констатирано нарушение. В момента при констатирано нарушение за сроковете, качеството, количеството и стойността на изпълняваните дейности санкцията за еднократно нарушение е 200 лв. При всяко следващо тя скача на 1000 лв. В новите договори ще бъде заложено прекратяването им при системно неизпълнение на задълженията. При над 10 дни забавяне на ремонт на улици и булеварди Столичната община ще прекратява договора с изпълнителя без предизвестие. Това е предвидено в договорите за големите инфраструктурни обекти, които кметството планира да обнови през тази година. За повечето от тях вече има сключени договори или тече обществена поръчка за избор на изпълнител. Сред обектите, които ще се ремонтират тази година, са бул. “Първа българска армия”, източната тангента, улиците “Николай Коперник”, “Атанас Узунов”, “Кукуш” и “Йосиф Щросмайер”. Според изискванията за всеки ден закъснение по вина на изпълнителя ще се налага санкция в размер на 1% от стойността на целия договор. Тя може да достигне до 20% от сумата за ремонта. По-рано санкциите за закъснение бяха по 0,5% на ден и съответно можеха да достигнат до 10% от стойността на целия ремонт. До 5% от нея може да достигне глобата за некачествено изпълнен ремонт. Освен това тези дейности не се заплащат от общината. Фирмите ще трябва да отговарят и на изисквания за намаляване на праховите eмисии, предизвикани от ремонтите, като редовно оросяват строителната площадка и пътните настилки в границата на обекта. Общината ще може да налага и неустойка от 20% от стойността на дадения обект, когато ремонтът е с недостатъци, които фирмата не може да отстрани. Освен всички санкции общината ще продължи да изисква фирмите да внасят гаранция за добро изпълнение, като сумата ще се освобождава чак след изтичане на гаранционния срок на обекта, а не само след пускането му в експлоатация.", "date": "2019.02.27", "title": "За неизпълнени ремонти в срок - 50% глоба от  стойността на обекта"}
{"url": "https://www.24chasa.bg/novini/article/7321126", "text": "Академичният съвет на Софийския университет \"Св. Климент Охридски\" на заседание днес утвърди годишните такси за обучение на студенти, докторанти и специализанти за учебната 2019/2020 година. Това съобщиха от висшето училище. Промяната в годишните такси се отнася единствено за студенти, докторанти и специализанти, приети през учебната 2019/2020 година. Не се променят размерите на годишните такси за обучение на действащите студенти, докторанти и специализанти, приети преди учебната 2019/2020 година. Без промяна остават годишните такси за обучение на новоприети студенти, докторанти и специализанти в десет от факултетите - в Историческия факултет, Медицинския факултет, Биологическия факултет, Факултета по математика и информатика, Факултета по химия и фармация, Богословския факултет, Юридическия факултет, Факултета по педагогика, Факултета по класически и нови филологии, и в Стопанския факултет. Намаляват се таксите на три от специалностите във Физическия факултет - \"Учител по природни науки в основна степен на образованието\", \"Физика и информатика\" и \"Физика и математика\", от 400 на 200 лева. Няма промяна в таксите на докторантите и специализантите. Няма промяна на таксите за кандидатстване в Софийския университет за учебната 2019/2020 година и те остават 30 лева за явяване на изпит и 30 лева за участие в кандидатстудентската кампания и класирането. Няма промяна и в таксата от 50 лева за конкурсен изпит на кандидат-докторанти. За втора поредна година новоприетите студенти с максимален състезателен бал във Факултета по математика и информатика, в професионалното направление \"Математика\", в специалностите \"Математика\" и \"Статистика\", в бакалавърската степен се освобождават от плащане на годишната такса за обучение за първата година. Академичният съвет прие увеличение на годишната такса за обучение на студенти бакалаври в редовно обучение, приети в специалностите: \"Туризъм\" /Геолого-географски факултет/ от 420 лева на 460 лева; \"Връзки с обществеността\", \"Комуникационен мениджмънт\", \"Журналистика\" и \"Книгоиздаване\" /Факултет по журналистика и масова комуникация/ от 560 на 600 лева за редовно обучение и от 300 на 350 лева за задочно обучение; \"Европеистика\" и \"Политология\" /Философски факултет/ от 560 на 600 лева; \"Филология\" /Факултет по славянски филологии/ от 300 на 400 лева за задочно обучение; \"Философия\" /Философски факултет/ съответно от 540 на 580 лева за редовно обучение и от 300 на 320 лева за задочно обучение; \"Графичен дизайн\" и \"Музикални медийни технологии и тонрежисура\" /Факултет за науки за образованието и изкуствата/ от 730 на 780 лева. Академичният съвет прие и намаление на годишните такси за обучение на чуждестранни студенти, докторанти и специализанти, граждани на страни извън Европейския съюз, за голяма част от специалностите във факултетите на Софийския университет.", "date": "2019.02.27", "title": "Увеличиха таксите за обучение в част от факултетите на Софийския университет за учебната 2019/2020 година"}
{"url": "https://www.24chasa.bg/novini/article/7321138", "text": "В слънчевия 20 февруари двама приятели отиват както обикновено на Боровец, където по стар обичай ще се спуснат 10 пъти на писта \"Ястребец 2\". \"Когато стъпихме на снега, Пламен ми каза: \"Виж какъв хубав ден, прекрасна планина и писта. Ще го помня цяла година.\" Това се оказват и последните думи на бизнесмена Пламен Минчев, който почина миналата седмица в ски курорта. За тях сподели за първи път пред \"168 часа\" приятелят му Кирил Пелтеков, който е бил с него във фаталния ден. \"Започнахме спусканията към 12,30 часа, а думите на Пламен останаха в съзнанието ми - спомня си Пелтеков. - Към 13,40 часа завършвахме петото спускане за деня. Той спря и просто Абсолютно безжизнен, без никаква реакция. Незабавно му направих изкуствено дишане. Той изхърка два пъти. Започна да повръща кръв и бяла пяна. Помислих си, че това е добър знак, и ще се оправи.\" През това време се появяват английски сноубордисти, които се притичват на помощ, а Кирил звъни на легендата Петър Попангелов, за да потърси спасителите. \"Те дойдоха бързо, за около 10-15 минути - разказва Пелтеков. - Взеха го и го откараха. Докато прибирах ските в моята кола, Пепи Попангелов ми се обади, питах дали са го сложили на системи в БЧК, но той само ми каза: \"Край, замина си\". Смятам че Пламен получи някакъв инфаркт, но не се знае нищо. Подозира се, че е масивен. Аутопсията ще си каже думата след месец. Споделих това с Терзийски, началника на БЧК в Боровец, и той ми каза, че каквото и да съм направел, Пламен е умрял в момента, в който е паднал.\" Според Кирил Пелтеков нищо необикновено не се е случило във фаталния ден. Двамата приятели карат ски в началото на всяка година - гледат да са общо поне 10 дни, когато имат свободно време. Целта е да направят по \"Това ни беше стандартът - обяснява Кирил. - Ние от години ходим в определени дни, избираме ги да са слънчеви, защото искаме да се насладим и да има удоволствие. Караме бързо, винаги по един и същи начин, след края на януари. Първоначалната информация, че той не се е чувствал добре Дори мен ме изкараха индустриалец, а аз съм музикант. Пламен беше в перфектна форма. Много му хареса това, че времето беше хубаво, а пистата - прекрасна. Ще помня този ден цял живот. Духът му остана в Боровец.\" Единственото различно нещо било, че тази година ходели с колата на Пелтеков, а това не било характерно за Минчев. \"Винаги ходехме с неговия автомобил, но сега нещо не беше в ред - разказва приятелят му. - Явно Пламен е усещал и се е съмнявал или притеснявал, че нещо може да се случи.\" Всъщност двамата откриват сезона за годината преди 2 седмици и винаги първия път карат по-бавно, за да отработят движенията. \"Обикновено по новогодишните празници той е при семейството си в Щатите и се връща вкрая на януари - разказва Пелтеков. - Чуваме се и започваме да правим планове за ски. Като се видяхме на първите ни ски обаче, той ми спомена, че през ноември е имал премеждие, това му бяха думите. Установили, че било хипертонична криза. Аз му казах, че имах същата. Вдигнал е кръвно 180/100. Попитах го дали е отишъл на лекар. Каза, че са му правили ехограф, а впоследствие разбрах, че са открили някакъв проблем с клапата на сърцето.\" По тази причина Пламен Минчев започва да пие лекарства за сърдечни болки. През последните 3 месеца дори се пази, което не е присъщо за него. Почти спира да спортува. \"В деня, когато почина, го попитах дали има здравословен проблем, но ми каза, че всичко е окей - спомня си музикантът. - Сподели, че кръвното му е бетон и не се налага да пие лекарства. Но това е нормално, той спортува много. Винаги сме карали бързо - аз, той и Пепи Попангелов, когато е свободен, разбира се.\"", "date": "2019.02.27", "title": "Кирил Пелтеков, в чиито ръце издъхна Пламен Минчев, пред \"168 часа\": Рухна на пистата"}
{"url": "https://www.24chasa.bg/novini/article/7321144", "text": "Косовските сърби поискаха от сръбския президент разрешение да напуснат всички институции на Косово, а Александър Вучич обяви, че решение за това ще бъде взето през следващия месец и половина, съобщава вестник \"Данас\", цитиран от БТА. След среща днес с представители на косовските сърби Вучич каза, че ги е помолил да не вземат решението веднага, а най-късно до 45 дни, след разговори с най-важните европейски и световни лидери. Нито един от присъствалите на срещата 150 души не беше \"за\" оставане в институциите на Косово, каза Вучич и добави, че косовските сърби искат да напуснат парламента и всички местни самоуправления, регионалната полиция в северно Косово, прокуратурата и цялата правосъдна система на Косово. Той още веднъж призова сърбите да не отиват в косовската армия, защото по думите му \"единственото, за което тя ще служи, е за нападение срещу сърбите и за нищо друго\". Вучич каза, че в следващите дни властите в Прищина ще приемат нов статут на минно-металургичния комбинат Трепча, което ще доведе до блокиране на сметката му и до унищоаването му, поради което 2400 души ще останат без работа. Това според Вучич е опит северно Косово да \"остане без въздух в иконочмическия смисъл на думата\".", "date": "2019.02.27", "title": "Косовските сърби искат от Вучич да им разреши да напуснат институциите на Прищина"}
{"url": "https://www.24chasa.bg/novini/article/7321212", "text": "Парламентът на Република Северна Македония спира да работи от 1 април, когато започва кампанията за президентските избори, съобщи агенция МИА. Председателят на парламента Талат Джафери заяви на пресконференция днес, че е обичайна практика парламентът да не заседава в този период, но остава възможността да се свика заседание, ако има неотложна нужда, предава БТА. Джафери съобщи, че ако не бъде избран президент на втори кръг на изборите, по конституция длъжността държавен глава се изпълнява от председателя на парламента, но за не повече от 6 месеца. Междувременно се насрочват нови президентски избори.", "date": "2019.02.27", "title": "Парламентът на Северна Македония няма да работи от 1 април  заради кампанията за президентските избори"}
{"url": "https://www.24chasa.bg/novini/article/7321225", "text": "Утежнената процедура за концесиониране на морските плажове, която предвижда Законът за концесиите, може да повлияе негативно върху българския туризъм и да застраши хиляди работни места. За това Конфедерацията на независимите синдикати в България и Синдикатът на туризма застават зад предложенията за законови промени, които предвиждат процедурата да става по Закона за устройството на Черноморското крайбрежие, съобщиха от КНСБ. Настояваме да не се правят прибързани и необмислени стъпки, които ще изправят летния сезон, а и целия туристически сектор, пред хаос и отлив на туристи, защото над 360 000 души, заети в този сектор, разчитат на него за прехраната си. Новата процедура е по-усложнена и свързана с много повече разходи за бизнеса. Това, от своя страна, неминуемо ще повлияе върху заплатите в сектора, които въпреки повишението си през последните години все още са сред най-ниските в Европа. Подкрепяме предложението да се върне старият законов ред, който предвиждаше възлагането на концесиите да става с решение на Министерския съвет, а не с еднолично решение на министъра на туризма, както предвижда Закона за концесиите. Считаме, че предложеното решение ще помогне за по-голяма прозрачност и обществен контрол върху сектора, което ще помогне за привличането както на туристи, така и на кандидати за работа в туризма. Поради спирането от съда на „Наредба за мониторинга, управлението и контрола на концесиите“ не е ясно как ще се процедира при управлението и контрола на концесионните договори. Има риск реално да се увеличи броят на неохраняемите плажове поради невъзможност на бизнеса да участва в тези концесии, което ще натовари държавата и общините със значими грижи за водно спасяване, медицинско обслужване, почистване и др. Този казус поставя пред много неизвестни предприемачи и курорти, като категорично ще отблъсне големи туроператори и инвеститори, които са сред най-големите работодатели в бранша. КНСБ винаги е подкрепяла българския туризъм в усилията му да представя България като разпознаваема, привлекателна и търсена дестинация. Това обаче е немислимо без професионализма и усилията на кадрите, които работят в туризма. КНСБ ще подкрепи всяко решение, което би подобрило възнагражденията и условията на труд на хилядите заети в туризма, които с труда си подобряват имиджа на страната ни като една от най-търсените дестинации. КНСБ е обезпокоена и от забавянето на някои концесионни договори на големи курорти вследствие на новия ред и липсата на уредба за довършване на започнатите производства. Считаме, че това създава заплаха пред туристическия сезон и може да доведе до загуба на работни места, както и несигурност за работата на хиляди работници. При тази ситуация синдикатът е изправен пред невъзможността да води преговори по КТД и за увеличаване на работната заплата. Затова КНСБ настоява за бързо решение, което да отчита интересите на хилядите заети в дружествата.", "date": "2019.02.27", "title": "КНСБ възразява срещу утежнената процедура за концесиониране на плажовете"}
{"url": "https://www.24chasa.bg/novini/article/7321231", "text": "Исканията на всичките над 1200 протестиращи шофьори в градския транспорт, внесени с тяхна подписка в Столична община, трябва да ги обсъдим в Комисията по транспорт и туризъм точка по точка. Това предложи председателят на БСП - София и на групата на социалистите в СОС Калоян Паргов по време на продължилото близо 3 часа заседание на Комисията по транспорт и туризъм. На него присъстваха и представители на протестиращите шофьори, които изложиха исканията си, съобщиха от пресцентъра на БСП - София. \"На следващото редовно заседание, което ще се проведе на 13-и март, очаквам да дискутираме по същество тези искания и да поставим срокове за изпълнението им, коментира Калоян Паргов, който е и заместник-председател на Комисията по транспорт и туризъм. - По въпроса за заплатите - предвид увеличението с 10%, което влезе в сила от 1-и февруари, трябва да обсъдим възможността с бюджетното изпълнение най-късно в средата на годината да бъдат отделени допълнително средства за ново повишение от началото на второто шестмесечие. По исканията, свързани с материално-битовото осигуряване и условията на труд, мисля, че бюджетът на Столична община е достатъчно голям, рекорден тази година, и ще може да се намерят средства, за да бъдат изградени нормални санитарни възли на последните спирки. Няма причина да не намерим решение и на проблема, свързан с времето за почивки, което в момента не позволява на шофьорите дори да удовлетворят физиологичните си нужди. На следващото заседание на Комисията очаквам да преразгледаме разписанието и графика в столичния градски транспорт. Също така трябва да дискутираме и трафика на определени ключови кръстовища в града, където заради задръствания колите на градския транспорт се бавят. Тези забавяния водят до санкции на шофьорите, които се отразяват върху заплатите им, тъй като не могат да се впишат в графиците и разписанията\". Калоян Паргов добави, че много се надява в предстоящите две седмици до следващото заседание на Комисията на 13-и март ръководителите на транспортните дружества, както и заместник-кметът Дончо Барбалов да подготвят необходимите разчети и данни. \"Така ще може отново заедно със синдикатите и представителите на протестиращите шофьори да обсъдим проблемите и темите и да поставим начало на решаването им\", добави той. След заседанието на Комисията по транспорт и туризъм днес Калоян Паргов разговаря със събралите се на протест пред входа на Столична община работещи в столичния градски транспорт. \"Казах им как протече заседанието, обясних им, че работата по техните проблеми ще я продължим, докато не намерим решение, което да удовлетвори техните искания, защото смятам, че са съвсем справедливи, коментира той. - Недопустимо е в 21-и век тези хора да бъдат роби. Не може човек да е принуден да работи до крайна изнемога, за да си осигури някакъв нормален живот. Работата до пълно изтощение води до всички тези инциденти, които зачестиха много в последните месеци в градския транспорт. Това е страшно притеснително, възмутително и недопустимо!\".", "date": "2019.02.27", "title": "Паргов: Трябва да обсъдим точка по точка исканията на протестиращите шофьори"}
{"url": "https://www.24chasa.bg/novini/article/7321258", "text": "Политологът Огнян Минчев обяви, че няма да гласува за експерта в “Демократична България” Стефан Тафров на предстоящите евроизбори, на които бившият дипломат смята да се кандидатира. Минчев написа във Фейсбук: Драги Стефане, доколкото разбирам, ако кандидатурата ти за евродепутат успее, ти не възнамеряваш да бъдеш част от групата на ЕНП. Не зная към коя група смяташ за възможно да се присъединиш, но за съжаление аз няма да бъда един от твоите избиратели. Най-вероятният избор - ако няма да се присъединиш към ЕНП - би бил, предполагам, АЛДЕ. Разбирам твоята непоносимост към Виктор Орбан, но ако се присъединиш към АЛДЕ, това означава да бъдеш рамо до рамо с депутатите на г-н Ахмед Доган. Това изключва възможността хора като мен да подкрепят твоята кандидатура, както и политическата сила, която представляваш. Като казах \"политическата сила\"... Част от Демократична България, която ти представляваш е и ДСБ - партия, за която аз съм гласувал нееднократно в различни формати на самостотелно или коалиционно участие. Не допускам ДСБ да се откаже от собствената си идентичност в такава степен, че да подкрепи за евродепутат кандидат, заявяващ категорично, че няма да бъде част от ЕНП. Това, разбира се, ще има своите политически последствия. Последно - но не и по значение - ръководството на партията, към която принадлежиш - Да, България - нееднократно е декларирало идентичност на дясна политическа сила. Как би било възможно съвместяване на тази идентичност с присъединяване на избран от нея евродепутат към АЛДЕ или към фракцията на Зелените (също възможно, предвид членството на Зелените в Демократична България), аз не зная. Последно - но не и по значение - струва ми се, че в интензивната политическа кампания, която водиш за твоята кандидатура липсва какъвто и да е намек за това, че партиите - партньори на Да, България в коалицията - ДСБ и Зелените също имат своите кандидати за евродепутати, подреждането на които в общата листа не е предизвестено - доколкото съм информиран. Разбирам политическата целесъобразност на това да се държиш като титуляр, но мисля, че това може да се окаже опасно в един твърде късен момент преди самите избори за оцеляването на коалиционното единство. Желая ти успех! Аз лично ще гласувам за кандидат на ЕНП. Независимо от това, че тази партийна фамилия е твърде инертна, има нужда от сериозно реформиране на своята ценностна и идейна визия и от завръшане към християндемократичната си идентичност. Идентичност, която редица лидери от ЕНП през последното десетилетие жертваха чрез собственото си придвижване към либералния център по конюнктурни съображения.", "date": "2019.02.27", "title": "Огнян Минчев към Стефан Тафров: Щом няма да си в ЕНП, няма да гласувам за теб"}
{"url": "https://www.24chasa.bg/novini/article/7321280", "text": "Върховният външнополитически представител на ЕС Федерика Могерини призова днес Индия и Пакистан да проявят максимална сдържаност и да избягват по-нататъшна ескалация на напрежението, избухнало по-рано този месец заради кръвопролитен самоубийствен атентат в намиращата се под индийски контрол част на Кашмир, предаде ДПА. \"От ключово значение е подновяването на дипломатическите контакти на политическо равнище и прилагането на спешни мерки от двете страни\", отбеляза в декларация дипломат номер едно на Евросъюза, предаде БТА. Сегашната военна ескалация \"крие потенциал да доведе до сериозни и опасни последствия за двете страни и за целия регион\", посочва Могерини. \"Тероризмът никога няма оправдание\", казва тя и добавя, че в телефонен разговор с пакистанския външен министър Шах Махмуд Куреши неотдавна е призовала Пакистан да предприеме \"ясни и целенасочени действия\" срещу всякаква терористична дейност.", "date": "2019.02.27", "title": "Могерини призова Индия и Пакистан към максимална сдържаност"}
{"url": "https://www.24chasa.bg/novini/article/7321283", "text": "Северна Македония и Албания се договориха взаимно да подкрепят кандидатурите си за присъединяване към Европейския съюз, като двете страни се надяват да започнат предприсъеднителните преговори тази година, предаде Асошиетед прес, цитирана от БТА. Министърът по европейските въпроси на Северна Македония Буяр Османи и действащият министър на външните работи на Албания Гент Цакай заявиха днес, че страните им споделят общата цел за започване на преговорите за членство. Османи заяви, че двете страни имат само няколко месеца, за да предприемат активни действия и да изпълнят задълженията си, \"за да убедят страните членки на ЕС, че ние имаме необходимите способности и че заслужаваме начало на преговорите\". Двете страни очакват решение на срещата на върха на ЕС през юни, което да им позволи официално да започнат преговори за присъединяване.", "date": "2019.02.27", "title": "Северна Македония и Албания обещаха да подкрепят взаимно кандидатурите си за ЕС"}
{"url": "https://www.24chasa.bg/novini/article/7321289", "text": "Броят на починалите вследствие на усложнения от грип в Черна гора достигна 15 души по данни на черногорския Институт за обществено здраве, предаде Танюг. Само в периода от 18 до 24 февруари са починали трима пациенти на възраст 54, 58 и 73 години, нито един от които не бил ваксиниран против грип, предаде БТА. За същия период са регистрирани 43 случая на заразени от грип, а от началото на сезона общият брой на лабораторно потвърдените случаи на грип е общо 379 души.", "date": "2019.02.27", "title": "Броят на жертвите на грипа в Черна гора достигна 15"}
{"url": "https://www.24chasa.bg/novini/article/7321292", "text": "Бившият адвокат на Доналд Тръмп - Майкъл Коен нарече президента расист, измамник и лъжец на изслушването в комисията по надзор и реформа в Камарата на представителите на американския Конгрес, предадоха световните агенции, цитирани от БТА. Бившият адвокат заяви, че е дошъл на изслушването, за да каже на американския народ какво знае за президента Тръмп. \"Съжалявам за деня, в който казах \"да\" на Тръмп. Срамувам се, че съм му сътрудничил\", допълни бившият адвокат, който беше осъден на три години затвор за данъчни измами, лъжа под клетва и нарушение на изборния кодекс. Коен обвини Тръмп, че води политическа кампания, основаваща се на \"ненавистта и нетолератността\". \"Срамувам се от слабостта си, от неуместната си лоялност, от нещата, които направих за Тръмп в опит да го защитя или да го направя популярен. Срам ме е, че избрах да участвам в укриването на незаконните действия на Тръмп, вместо да се вслушам в собствената си съвест\", заяви Коен. Пред комисията Коен се извини на първата дама Мелания Тръмп заради това, че я е излъгал за президентската афера с порнозвездата Сторми Даниълс, предаде ДПА. \"Той поиска от мен да дам пари на порнозвезда, с която е имал афера и да излъжа жена му за това - нещо, което аз направих\", каза Коен по адрес на Тръмп. \"Това, че излъгах първата дама, е едно от нещата, за които съжалявам най-много. Тя е мил и добър човек. Уважавам я много и тя не заслужаваше това\", каза Коен. Той съобщи, че платил на Даниълс 130 000 долара от лични средства след инструкции, получени от Тръмп, за да не бъде проследено по този начин плащането до предизборната кампания. Коен изрази съжаление, че е помогнал за укриването на информация от гласоподавателите точно преди изборите. \"Президентът на САЩ написа личен чек за плащане на парите за затваряне на устата на Даниълс като част от престъпна схема за нарушаване на законите за финансирането на предизборната кампания\", заяви Коен, цитиран от ДПА. По въпроса за евентуален сговор на предизборния екип на Тръмп с Русия, бившият адвокат каза: \"Хората се питаха дали на мен са ми известни преки доказателства, че Тръмп и неговият предизборен екип са заговорничели с Русия. Аз нямам такива доказателства. Искам да бъда ясен по този въпрос. Но аз имах подозрения\", каза Коен, цитиран от Франс прес.. Той освен това се извини, че е излъгал пред Конгреса във връзка с проекта за изграждане на \"Тръмп тауър\" в Москва, предадоха ДПА и Франс прес. \"Излъгах, но не съм лъжец. Направих лоши неща, но не съм лош човек. Уреждах нещата за господин Тръмп, но вече не съм неговото момче за уреждане на нещата\", подчерта Коен, цитиран от ДПА. Той призна, че Тръмп никога не му е нареждал директно да лъже Конгреса по въпроса за проекта. \"Тръмп никога не ми е казвал директно да излъжа Конгреса. Той не действа така\", заяви Коен, но допълни, че е изтълкувал изявленията на Тръмп, направени в частни и публични разговори като \"индикации, че той е искал адвокатът му да излъже\". \"В разговори, които имахме в предизборната кампания, докато той (Тръмп) активно водеше преговорите в Русия, той ме гледаше в очите и ми казваше, че няма никакъв проект в Русия, а после излизаше и лъжеше американците, като повтаряше същото\", каза Коен. \"По свой начин той ми казваше да лъжа\", допълни той. \"Нека да бъдем ясни по въпроса. Тръмп беше в течение и ръководеше преговорите за \"Тръмп тауър\" в Москва в предизборната кампания и излъга за това. Той излъга, защото никога не си беше помислял, че ще спечели изборите\", добави Коен. \"Тръмп също така излъга по този въпрос, защото мислеше, че ще спечели милиони долари\", допълни Коен. Тръмп на няколко пъти вече каза, че нито той, нито неговите сътрудници са били свързани с руски интереси, нито пък са обсъждали нещо с руснаци в предизборната му кампания, припомня Франс прес. Коен каза днес пред конгресната комисия, че Тръмп раздувал нетното си състояние, когато \"това обслужвало интересите му\", като например да бъде поставян в списъка на най-богатите хора в света, но същевременно намалявал числата, за да не плаща големи данъци, предаде ДПА. Коен разкри освен това, че Тръмп е бил предварително в течение на публикуването от Уикилийкс на хакнати имейли на Демократическата партия. \"Тръмп научи от Роджър Стоун (негов бивш съветник и приятел) предварително, че Уикилийкс ще публикува имейлите\", заяви Коен. В писмени показания, разпространени преди изслушването, Коен разказва, че това е станало няколко дни преди националния конгрес на Демократическата партия през юли 2016 г. Тогава Коен бил заедно с Тръмп в кабинета му, когато по телефона се обадил Стоун. Тръмп пуснал разговора на високоговорител и така Коен научил, че Стоун току-що бил говорил по телефона с Джулиан Асандж, съоснователя на Уикилийкс. Асандж казал на Стоун, че до няколко дни ще бъде публикувано огромно количество имейли и че това ще навреди на кампанията на Хилари Клинтън. Тогава Тръмп казал, според Коен, нещо като \"Ще бъде супер\". Днес в началото на изслушването на Коен председателят на парламентарната комисия Илайджа Къмингс заяви: \"Американският народ може сам да прецени достоверността на изявленията на Майкъл Коен, осъден на три години затвор за данъчни измами, лъгане под клетва и нарушаване на изборния кодекс\", посочва Франс прес.", "date": "2019.02.27", "title": "Бившият адвокат на Тръмп громи президента на САЩ: Расист, измамник и лъжец"}
{"url": "https://www.24chasa.bg/novini/article/7321107", "text": "Държавният глава Румен Радев изрази съболезнования на своя египетски колега Абдел Фатах Ал-Сиси по повод жертвите при тежкия инцидент с влак в Кайро, съобщиха от прессекретариата на президентството. „С дълбока тревога посрещнах вестта за трагичния инцидент в Кайро, при който загинаха десетки души и много други бяха ранени. От името на целия български народ и от свое име изказвам най-искрени съболезнования на роднините и близките на загиналите“, заявява в писмото си до Абдел Фатах Ал-Сиси българският президент. В съболезнованието си Румен Радев изразява надежда за скорошно и пълно възстановяване на пострадалите при тежкия инцидент.", "date": "2019.02.27", "title": "Радев: С дълбока тревога посрещнах вестта за трагичния инцидент в Кайро"}
{"url": "https://www.24chasa.bg/novini/article/7320979", "text": "Седемнадесет цивилни бяха убити в експлозия в централната част на Мали, предаде Франс прес, като се позова на местните власти. Нападението е извършено в община Дианкабу. Взривното устройство е било прикрепено към тялото на мъж, който е бил застрелян. Трупът експлодира и уби 17 души, заяви източник от силите за сигурност. Ранени бяха 15 души, допълни той. Повечето от жертвите и пострадалите са били роднини на убития. Той отишъл да търси храна за добитъка си и не се прибрал. Роднините му тръгнали да го търсят и го открили застрелян. Когато се приближили до трупа, прикрепеният към него експлозив се взривил, предава БТА. \"Това е метод, който джихадистите използват, за да причинят голям брой жертви в атентатите\", казва друг източник от малийските сили за сигурност. Нападението беше извършено няколко дни сред подобен атентат в Буркина Фасо, припомня Франс прес. Тогава бяха убити двама военни и шест души бяха ранени.", "date": "2019.02.27", "title": "Бомба, прикрепена към труп, взе 17 жертви в Мали"}
{"url": "https://www.24chasa.bg/novini/article/7320998", "text": "Министърът на туризма Николина Ангелкова проведе работна среща с посланика на САЩ Ерик Рубин, съобщиха от министерството. Основен акцент в разговора са били инициативи за задълбочаване на сътрудничеството между двете държави в областта на туризма. Работим активно за популяризирането на нашата страна в САЩ и за привличането на повече туристи, е казала министърът. Данните показват, че за миналата година се отчита 10,4 на сто ръст спрямо 2017 г. на американските туристи у нас, е заявила министърът. Тя е изтъкнала, че през последните три години са постигнати изключително високи резултати в сектора. През 2018 г. за първи път преминахме границата от 9 млн. чуждестранни туристически визити и отчетохме над 9,2 млн. такива посещения. Туристическите посещения на чужденци у нас през миналата година са с 30,6 на сто повече спрямо 2015 г., е заявила тя пред американския посланик. Ангелкова е поканила Ерик Рубин за участие в първото издание на Форума за устойчиви инвестиции в туризма, който ще се състои в края на май в \"Слънчев бряг\". Министър Ангелкова е уточнила, че целта на събитието е да насочи вниманието на инвеститорите към нашата страна и да се надгражда постигнатото. Посланик Рубин е казал, че България има големи възможности да развива различни видове туризъм и е поздравил министър Ангелкова за постигнатите добри резултати в сектора.", "date": "2019.02.27", "title": "Ръст от 10,4 % на американските туристи у нас спрямо 2017 г."}
{"url": "https://www.24chasa.bg/novini/article/7321004", "text": "В Търговище са задържани трима души за кражба на акумулаторни батерии. Установено е, че кражбата е извършена в периода 1 септември 2018 г. - 31 януари 2019 г., съобщават от Областната дирекция /ОД/ на МВР в Търговище. Днес след издирване и процесуално-следствени действия са установени четирима души от Търговище. Това са трима мъже на възраст 29, 34 и 26 години и една 27-годишна жена. В различно съучастие помежду си те са извършили кражба на 55 тона акумулаторни батерии от различни марки и с различна мощност. Акумулаторите са съхранявани като скрап в складово помещение на фирма в Търговище. Стойността на кражбата е за около 80 000 лева. Тримата мъже са задържани за срок до 24 часа в Районното управление в Търговище. Образувано е досъдебно производство.", "date": "2019.02.27", "title": "Задържаха трима в Търговище за кражба на 55 тона акумулаторни батерии"}
{"url": "https://www.24chasa.bg/novini/article/7320853", "text": "Египетският министър на транспорта Хешам Арафат подаде оставка във връзка с  , предаде Франс прес, като се позова на правителствено комюнике. \"Премиерът Мостафа Мадбули прие оставката\", се посочва в текста, цитиран от БТА. Министърката на здравеопазването Хала Мустафа Заид потвърди на специална пресконференция, че при инцидента са загинали 20 души. Много от жертвите все още не са разпознати, а състоянието на някои от пострадалите е изключително тежко, каза тя, цитирана от ТАСС. По-рано имаше съобщения за до 28 загинали и около 50 ранени, отбелязва ТАСС.", "date": "2019.02.27", "title": "20 загинаха при пожара на гара в Кайро, министърът на транспорта подаде оставка"}
{"url": "https://www.24chasa.bg/novini/article/7320881", "text": "Пакистанските въоръжени сили към този момент държат само един индийски пилот, заяви главният им говорител, генерал-майор Асиф Гафур, цитиран от Ройтерс. припомня БТА. \"Има само един пилот, който е държан под стража от пакистанската армия\", уточни Гафур в изявление. То бе поместено над снимка, на която изглежда е плененият пилот, чийто самолет бил свален по-рано днес от пакистанските въоръжени сили.", "date": "2019.02.27", "title": "Пакистан: Държим само един индийски пилот под стража (Видео)"}
{"url": "https://www.24chasa.bg/novini/article/7320910", "text": "Посланието на президента Доналд Тръмп към севернокорейския лидер Ким Чен е просто и ясно: откажи се от ядрените си оръжия и скоро ще имаш голям приток на богатство. Възниква обаче един заядлив въпрос: Това ли наистина иска Ким? С пристигането на Тръмп и Ким в Ханой за втората им среща постоянно се говори, че Ким ще обърне внимание на относителния просперитет на виетнамските си домакини (на които американската враждебност със сигурност не е чужда) и че мисли, че и той трябва да отвори страната си за повече чуждестранни инвестиции и търговия. Самият Тръмп е главният поддръжник на това. Преди да се качи на \"Еър Форс 1\", той написа в Туитър, че \"председателят Ким осъзнава, може би по-добре от всеки друг, че без ядрени оръжия страната му може бързо да се превърне в една от най-големите икономически сили в целия свят\". Няма спор около факта, че Северна Корея би могла да има по-светло бъдеще. \"Тръмп преувеличава с думите \"голяма икономическа сила\", но това е едно полезно преувеличение. Истината е, че Северна Корея може лесно да стане процъфтяваща страна, да отбележи по-голям икономически растеж от всеки от съседите си и да ги настигне по показателя за доход на глава от населението. Тя разполага в всичко необходимо за това\", твърди Уилям Браун, експерт по Северна Корея и бивш анализатор от ЦРУ. Браун изтъква значителните човешки ресурси, ниските заплати, високото ниво на четивна и математическа грамотност, а също така и потенциалните находища на природни ресурси като олово, цинк, редки земни метали, въглища, желязна руда и хидроенергийни ресурси. Експертът изразява съгласие с оценката на Тръмп, че Северна Корея е разположена \"между четири големи икономики, които са далеч по-богати, но и все по-нежизнеспособни\". Подготовката за сблъсък с чуждестранна заплаха обаче е проверено от времето оправдание за предоставянето на лидера на извънредни правомощия и за ограничаването на индивидуалните свободи като тази на пътуването и изразяването. Отварянето за чуждестранния капитал и постигането на съответствие на страната му с международните финансови стандарти ще означава значителен отказ от контрол. За Ким контролът е най-важната стока. Макар че страната му е доста по-динамична, отколкото мнозина външни наблюдатели осъзнават, отварянето с цел преследване на богатство за Ким е изключително опасна възможност. Ясно е, че той иска да вдъхне нов живот на икономиката, но съвсем не е ясно дали той е готов или заинтересуван в отваряне, по-голямо от необходимото за постигането на тази ограничена цел. На фона на пристигането на Ким в Ханой всекидневникът на управляващата в Северна Корея партия \"Нодон синмун\" публикува статия, в която се посочва, че страната ще продължи да следва курса, зададен от семейство Ким при последните три поколения. \"Революционната кауза на Чучхе и каузата на социализма със сигурност ще удържат победа\" под ръководството на партията и народа, \"който с непоколебима воля остава верен на каузата на партията\", пише \"Нодон синмун\". Основните цели на Ким са развитието на инфраструктурни проекти, изграждането на туристическата индустрия и засилването на държавния контрол върху разширяващата се икономика в пазарен стил. \"Изказванията на Тръмп, че Северна Корея ще бъде нова икономическа сила, съдържат предположението, че ако няма ядрени оръжия, то Северна Корея веднага ще отвори вратите и обществото си за всеки, който иска да дойде и да инвестира. Режимът обаче ще иска да съхрани основните лостове за контрол върху обществото\", казвам Бенджамин Кацеф Силбърстийн, научен сътрудник в центъра \"Хенри Л. Стимсън\" и редактор на изданието \"Северна Корея - икономически преглед\" (North Korea Economy Watch). Според Силбърстийн правителството едва ли скоро ще позволи на чуждестранни бизнесмени да обикалят страната. Експертът твърди, че Ким е фокусирал вниманието си върху насърчаването на специални икономически зони, защото те имат потенциал за голям растеж, оставайки в същото време изолирани \"градини с огради\". Целите на Ким за непосредственото бъдеще са прагматични. Той иска да овладее надигащите се отдолу пазарни сили, които избуяват навсякъде около него, и да намали подкрепата за икономическите санкции, които ограничават възможностите му и опразват държавната хазна. Правителството на Ким силно се интересува от разработването на проекти с Южна Корея, включително повторното отваряне на туристическия комплекс на връх Кумган и на индустриалния център близо до град Кесон, изградени със сериозното финансово участие на Юга. Северна Корея също така страда сериозно от факта, че не може да изнася своите руди и въглища. Притежаването на ядрени оръжия позволи на Ким да се срещне директно с президента на САЩ. От тази гледна точка би било глупаво да се откаже от тях без да получи нещо значително в замяна. От друга страна, ако поеме решителен капиталистически курс подобно на Южна Корея, Ким рискува да подкопае самата легитимност на своя режим. Историята на Северен и Южен Виетнам служи за предупреждение в това отношение. Икономическият растеж и реформите в съвременен Виетнам станаха факт едва след обединението на страната. При Кореите, Югът остава жизнеспособен вариант. Силбърстийн е на мнение, че това не е непреодолим страх за Ким. \"Пазарните реформи вече се случват и са в ход от известно време, просто Ким Чен Ун не е обявявал промяна на системата\", посочва анализаторът и добавя, че при управлението на Ким на пазарната търговия й бе позволено да се разрасне и тя дори бе насърчена от държавата да го направи. Компаниите получиха безпрецедентна свобода да планират своето производство и да разполагат сами с голяма част от печалбата си. \"Същото се случи в селското стопанство и по наши данни резултатите сочат успех. Аз силно смятам, че Ким иска да задълбочи процеса на либерализация, въпреки че най-вероятно той никога няма да бъде наречен \"реформи\", а само \"подобрения\". \"Сложната част е в това как да бъде постигнат баланс между намаляването на строгия контрол върху обществото (като например създаването на пространство за частни инвестиции от чужбина и от севернокорейци, промяната на режима на частната собственост, сериозното подобряване на комуникационната инфраструктура и т. н.) и предотвратяването, или поне регулирането, на достъпа до информация за външния свят, казва Силбърстийн. Експертът смята, че ако Ким трябва да избира между контрола върху обществото и икономическите реформи, той ще избере контрола. \"Каквото и да се случи, те ще действат внимателно\", обобщава Силбърстийн. (БТА)", "date": "2019.02.27", "title": "Дилемата на диктатора: може ли Ким Чен Ун \nда оцелее при благоденствие в Северна Корея"}
{"url": "https://www.24chasa.bg/novini/article/7320887", "text": "Бившият барабанист на британската група \"Кюър\" Анди Андерсън е починал на 68-годишна възраст, съобщи Контактмюзик, цитиран от БТА. Сайтът цитира пост в Туитър на неговия колега от бандата Лол Толхърст. \"С болка в сърцето трябва да ви съобщя за кончината на моя събрат от \"Кюър\" Анди Андерсън. Той беше истински джентълмен и велик музикант с тънко чувство за хумор, което съхрани до края на живота си\". Толхърст добави, че Анди е починал в дома си, заобиколен от хората, които е обичал. По-рано през месец февруари Андерсън довери във Фейсбук, че е бил диагностициран с рак в последен стадий. При все това музикантът сподели с феновете си, че продължава да гледа позитивно на нещата. Групата \"Кюър\" беше сформирана през 1976 година. Съставът създаде едни от най-значимите хитове в стил пост-пънк и готик рок. Андерсън беше част от \"Кюър\" в периода 1983-1984 година.", "date": "2019.02.27", "title": "Почина бившият барабанист на \"Кюър\" Анди Андерсън (Видео)"}
{"url": "https://www.24chasa.bg/novini/article/7320919", "text": "Задържаният лекар д-р Дарин Шишманов е правил фалшификации с бежанци от лагера в Харманли, които вече не са в България. Информацията за това е потвърдена  от трима независими източници, посочва  t. Медикът бил джипи на бежанци, които отдавна не били в страната. Според запознати той издавал фиктивни медицински бележки, като по този начин източвал неправомерно здравната каса. За задържането на общопрактикуващия лекар от Димитровград, уличен в злоупотреби, беше съобщено от областната дирекция на МВР в Хасково. Под контрола и наблюдението на прокуратурата са извършени претърсвания и изземвания на територията на Димитровград и Харманли. Досъдебното производство е стартирало в петък миналата седмица, но не е направено искане за налагане на най-тежката мярка за неотклонение \"задържане под стража\". Така след изтичане на 24-часовата мярка за задържане по Закона за МВР медикът е бил освободен.", "date": "2019.02.27", "title": "Задържаният лекар от Димитровград отчитал фиктивни прегледи на бежанци зад граница"}
{"url": "https://www.24chasa.bg/novini/article/7320931", "text": "Сръбският член на колективното босненско председателство Милорад Додик заяви, че ако Косово влезе в ООН, и Република Сръбска ще се позове на това право, предаде Танюг. В интервю за сръбската телевизия РТС Додик каза, че и хърватите в Босна и Херцеговина сигурно няма да пропуснат тази възможност да се отцепят от общата държава, предаде БТА. Додик припомни, че веднага след като Косово обяви едностранно независимост от Сърбия, парламентът на Република Сръбска прие резолюция, че ако Косово влезе в ООН, Република Сръбска също ще има право да се отдели от Босна и Херцеговина. Според него отцепването на републиката по волята на народа е възможно \"без война\".", "date": "2019.02.27", "title": "Милорад Додик: Ако Косово влезе в ООН, и Република Сръбска ще се позове на това право"}
{"url": "https://www.24chasa.bg/novini/article/7320923", "text": "Букурещките полицаи са задържали вчера 26-годишен мъж, който практикувал лекарска професия, без да има правоспособност, съобщава Медиафакс. Той имал кабинет в букурещкия сектор 3, където при обиска полицаите открили печати, удостоверяващи различни медицински специализации, предаде БТА. Мъжът бил задържан след сигнал на жена, която платила на фирма с медицински профил определена сума за специализиран медицински преглед, след което получила документ за резултатите, без да е била подложена на какъвто и да е преглед. При проверката полицаите установили, че кабинетът, посочен от жалбоподателката, е нает от търговска фирма, представлявана от 26-годишен мъж. Полицията е иззела множество дипломи и сертификати, които предстои да бъдат подложени на експертиза, тъй като има подозрения, че са фалшиви. При проверки в институциите с правомощия в областта на здравеопазването е установено, че в техните регистри не фигурира лекар с посочените данни за самоличност. Мъжът е задържан за 24 часа с предложение да остане в предварителния арест.", "date": "2019.02.27", "title": "Хванаха още един лекар без правоспособност в Букурещ"}
{"url": "https://www.24chasa.bg/novini/article/7320936", "text": "Министър-председателят Бойко Борисов проведе телефонен разговор с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия. В рамките на телефонния разговор, който се проведе по искане на саудитския принц, бяха обсъдени възможностите за надграждане на двустранното сътрудничество в редица сфери от взаимен интерес като енергетика, земеделие, туризъм, иновации и високи технологии, съобщиха от пресцентъра на Министерски съвет. Премиерът Борисов акцентира върху възможностите за инвестиции у нас, сред които е и проектът за изграждане на европейския газов хъб „Балкан“. Министър-председателят определи като обнадеждаващо създаването на съвместно дружество между българското министерство на земеделието, храните и горите и Компанията за инвестиции в земеделието и животновъдството на Кралство Саудитска Арабия. Според Борисов съвместната компания ще може да подпомогне бизнес-контактите и преговорите между фирми от двете страни. По думите му, от една страна това ще даде възможност да се привлекат инвестиции в българското земеделие, животновъдство и преработвателна промишленост, а от друга - е в интерес на продоволствената сигурност на Саудитска Арабия. Министър-председателят Борисов отбеляза позитивния ефект от срещата на високо ниво между Европейския съюз и Лигата на арабските държави, състояла се през изминалата седмица в египетския град Шарм Ел-Шейх. Премиерът изтъкна специално ползотворния разговор с министъра на външните работи на Саудитска Арабия в рамките на форума и изрази увереност, че и занапред диалогът между двете страни ще бъде конструктивен и ще дава добри резултати. Принц Турки Бин Мохамед Бин Фахад Бин Абдулазис Ал Сауд беше на посещение в България през декември миналата година. Тогава той разговаря с премиера Бойко Борисов в Министерския съвет в изпълнение на постигнатите договорености по време на официалното посещение на българския министър-председател в Кралство Саудитска Арабия в края на ноември 2017 г.", "date": "2019.02.27", "title": "Борисов разговаря по телефона със саудитския принц за хъб \"Балкан\""}
{"url": "https://www.24chasa.bg/novini/article/7320924", "text": "Специалисти от Геоложката служба на САЩ предупредиха, че в Калифорния се намират седем действащи вулкана, които при голямо изригване могат да застрашат живота на 200 хиляди души, съобщи сайтът на ведомството. През последните хиляда години в щата е имало най-малко десет големи изригвания, което значи, че бъдещи катастрофични бедствия от този род са неизбежни. Геолозите съставиха карта на най-уязвимите райони. Най-опасни се оказали покрайнините на вулкана Шаста, където живеят над 103 хиляди човека, супервулканът Лонг вали /65,3 хиляди души/, вулканичното поле Клиър лейк /18 хиляди/ и вулканичният център Ласен, предаде БТА. Бяха определени седем региона, представляващи опасност за населението. Според получените данни за вулканична активност през последните 5000 години, вероятността за опасни изригвания в близките 30 години е оценена на 16 процента.", "date": "2019.02.27", "title": "Специалисти: 7 действащи вулкана в Калифорния застрашават живота на 200 000"}
{"url": "https://www.24chasa.bg/novini/article/7320940", "text": "Френският президент Еманюел Макрон заяви днес, че е готов да разгледа молба за отлагане на датата за Брекзит от Лондон, ако тя бъде мотивирана. Той допълни, че е \"настъпил моментът британците да направят своя избор\", предадоха световните агенции. \"Ако британците имат нужда от повече време, ние можем да разгледаме молба за удължаване на крайния срок - ако тя бъде мотивирана от нови решения на британците. Но ние не можем в никакъв случай да приемем удължаване без ясна перспектива по набелязаната цел\", каза Макрон на обща пресконференция с гостуващата му канцлерка на Германия Ангела Меркел, предаде БТА. \"Ако британците се нуждаят от повече време, няма да им откажем, но ние се стремим към нехаотичен Брекзит, към излизане на Великобритания от ЕС със сделка\", допълни той. Според Меркел ЕС продължава да смята, че постигнатото миналата година споразумение за Брекзит с Великобритания е актуално, но ако на Лондон му е нужно повече време, за да го утвърди, това време ще му бъде отпуснато, предаде ТАСС. \"Ние сме напълно съгласни, че споразумението е актуално и аз говорих за това неотдавна в Шарм ел Шейх с британския премиер Тереза Мей. Ако на Великобритания й е нужно още малко време, ние, разбира се, няма да се противопоставим на това\", заяви Меркел. Планираната дата за Брекзит е 29 март, но досега Тереза Мей не успя си осигури подкрепата на мнозинството парламентаристи за договорената от нея сделка, припомня ТАСС. Тази вечер Мей ще внесе за дебати и гласуване в парламента проект на решение за удължаване на преговорите с Брюксел и същевременно ще предложи механизъм за отлагане във времето на датата на развода в случай на провал на преговорите, допълва Франс прес. Сутринта главният преговарящ за Брекзит в ЕК Мишел Барние каза, че евентуално отлагане на датата за Брекзит е възможно при условие, че британците обяснят за какво искат да използват допълнителното време.", "date": "2019.02.27", "title": "Макрон и Меркел склонни да отпуснат повече време на британците за Брекзит"}
{"url": "https://www.24chasa.bg/novini/article/7320944", "text": "„Битката за Европейския парламент не е вътрешноведомствена”. Това каза в ефира на предаването   евродепутатът Ангел Джамбазки. Той заяви, че партията му ВМРО все още смята, че „Обединените патриоти” трябва да се явят заедно на предстоящите евроизбори, „но там се губи много време”. „Идеята на ВМРО е да събираме, да обединяваме. Най-лесно е да събориш нещо или да изгониш някого. Но не е редно да има личностни боричкания”, коментира Джамбазки. И допълни, че ВМРО през цялото време се опитва да „обере емоциите в отношенията между Волен Сидеров и Валери Симеонов”. Джамбазки се обяви твърдо „за” запазване на досегашните правила за упражняване на преференциален вот. И коментира, че промяната в прага на преференциите е било „грешно решение” от страна на ГЕРБ. „Беше тактическо, за деня, но го взеха. И ще платят цената за това. Хората и без това смятат, че листите се редят на тъмно”, каза още Джамбазки. Според него именно преференцията е оценката, която политиците получават от избирателите.", "date": "2019.02.27", "title": "Джамбазки: Битката за Европарламента не е вътрешноведомствена"}
{"url": "https://www.24chasa.bg/novini/article/7320797", "text": "Ново и качествено строителство в близост до центъра на София и метрото, при това на достъпни цени. Звучи като сбъдната мечта за търсещите нов дом в София, нали? Днес ще ви представим един необикновен комплекс -  Това е новостроящ се затворен комплекс, който се намира в централна част на София – кв. Банишора - и е близо до метростанция \"Княгиня Мария Луиза\". Новото бижу на София ще бъде с контролиран достъп и видеонаблюдение и ще разполага с обособена за живущите зона със зелени площи, детска площадка и фитнес на открито. Паркирането на автомобилите ще бъде подсигурено от подземен и наземен паркинг.  е дело на най-голямото архитектурно студио в България - Иво Петров - Архитекти. В проекта е даден приоритет на комфорта на обитаване, функционалността, визията на сградата, представителните общи части и вътрешния двор. Дворът ще бъде един малък оазис за живущите, а самата концепция на проекта, контролът на достъп и оформянето на градината в Park View Residence са сред основните причини, поради които купувачите избират комплекса за свой нов дом. Районът е предпочитан за живеене и инвестиции поради наличието на търговски вериги, училища и детски градини, здравни заведения, отлична свързаност чрез основни пътни артерии и добра осигуреност на градски транспорт, както и ежедневни удобства - супермаркети, ресторанти, кафенета и градинки, банкови клонове и други услуги. Цените на жилищата в   са без конкуренция както за конкретната локация, така и за повечето предпочитани квартали в София. Тристайните апартаменти са на цени от 72 000 евро, а двустайните започват от 52 000 евро. Проектът е изцяло финансиран от Българо-американска кредитна банка, а главен изпълнител е Главболгарстрой Холдинг АД - гаранция за качество и професионално изпълнение. На разположение на купувачите са гъвкави схеми на плащане, като има възможност за покупка с банков кредит при 10% самоучастие. Изграждането на комплекса започна през октомври 2018 г. и напредва съгласно предвидените срокове. Имотите се издават с висококачествена енергоефективна немска дограма с троен стъклопакет, немски обков, нискоемисионно стъкло. Вътрешните преградни стени са тухлени и оформени с мазилка и шпакловка. Входните врати на апартаментите са блиндирани, с висококачествено покритие и елегантна визия. Продажбите на имоти в комплекса текат активно! Те са поверени ексклузивно на BULGARIAN PROPERTIES – лидер в продажбите на имоти ново строителство. Все още има богат избор от налични жилища и можете да направите своя избор, като се обадите на тел. 0882 817 463 или ", "date": "2019.02.27", "title": "Park View Residence: Новото бижу в централна част на София, близо до метро"}
{"url": "https://www.24chasa.bg/novini/article/7320967", "text": "\"Дунав мост\" ще бъде ремонтиран основно от българска страна. Това коментира в Русе заместник-министърът на регионалното развитие и благоустройството Николай Нанков. По думите му е нужно цялостно укрепване на основите и на бетонните панели на съоръжението, предава БТА. Нанков заяви, че предстои проектиране и техническо обследване. Проектът трябва да е готов до няколко месеца. Тогава ще бъдат ясни необходимата сума и конкретният срок за изпълнение. Основният ремонт ще реши дълготрайно проблемите с появата на дупки по платното за движение. Последният случай е отпреди седмица. Тогава екипи на поддържащата фирма към Областното пътно управление в Русе ремонтираха дупка на пътното платно, през която се виждаше железопътната линия. Причината за пропадането е остаряване на бетона на един от панелите и интензивният трафик. Статистиката от последното тримесечие показва, че през \"Дунав мост\" средно за денонощие в двете посоки преминават между 2700 и 3100 превозни средства. Около две трети от тях са товарни автомобили. Нанков каза още, че през тази година ще бъде преасфалтиран изцяло и последният участък от главния път Русе-Бяла, по който трафикът е много натоварен. В Русе заместник-министърът се включи в организирания от ГЕРБ граждански диалог, посветен на регионалното развитие. Форумът е част от платформата \"Европа в нашия дом\". В него участва и евродепутатът от групата на ЕНП/ГЕРБ Андрей Новаков.", "date": "2019.02.27", "title": "Ремонтират основно \"Дунав мост\" от българска страна"}
{"url": "https://www.24chasa.bg/novini/article/7320978", "text": "На 28 февруари президентът Румен Радев ще бъде на работно посещение в Кошице, Словакия, за участие в срещата на високо равнище във формат Б9, съобщиха от прессекретариата на държавния глава. В рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО.", "date": "2019.02.27", "title": "Радев участва утре в среща на високо ниво в Словакия"}
{"url": "https://www.24chasa.bg/novini/article/7320976", "text": "Приходите на Агенция „Митници“ достигнаха 9 898.6 млн. лв. през изтеклата 2018 г., съобщиха от там. Сумата е с 630.3 млн. лв. (6.8%) повече от 2017 г. и с 334.0 млн. лв. (3.5%) над планираните. Данните показват преизпълнение на плана и в трите основни категории – ДДС при внос (5.8%), мита (19%) и акциз (1%). Повишени приходи в сравнение с предходната година има и при всички акцизни стоки - 1.8% при горивата, 7.1% при тютюневите изделия и 3.8% общо в групата на алкохолните напитки и в частност при етиловия алкохол - 4.4%. Тези положителни резултати са реален измерител за усилията на българската митническа администрация. А също така са резултат на един от основните ни приоритети – правоприлагането и контролът. През изминалата година, самостоятелно и съвместно с другите органи, бяха извършени редица проверки – на превозни средства в граничните зони и при роуд стоп във вътрешността на страната, на обекти за търговия, както и мониторинги на доставките на горива с плавателни средства, на данъчни складове за производство на етилов алкохол и дестилати. През 2018 г. митническите органи са съставили общо 5989 акта за установяване на административни нарушения. Образувани са 359 досъдебни производства. За поредна година независими изследвания показаха спад при нелегалните цигари, като бяха отчетени рекордно ниски нива от под 5%. За положителните тенденции говорят и косвени показатели, като например резултатите от лабораторните проби с цел установяване на некоректно тарифно класиране. През 2018 г. при над 67% от изследваните проби са положителни, т.е. откриват нарушения. Това е почти два пъти повече в сравнение с 2017 г. и недвусмислено показва подобрени анализ на рискови стоки и повишена ефективност на селекцията в митниците. През 2018 г. българските митнически служители задържаха общо 16 108 кг и 723 884 таблетки наркотични вещества и прекурсори в 87 случая. В историята на митниците изминалата година ще остане с най-голямото до този момент задържане на хероин - 712,6 кг на МП Капитан Андреево. Отчитаме резултати в борбата с трафика на наркотици по традиционните маршрути, но и в противодействието на нови за България схеми, развили се с възхода на електронната търговия.", "date": "2019.02.27", "title": "2018 г: Приходите на Агенция „Митници“ достигнаха 9 898.6 млн. лв."}
{"url": "https://www.24chasa.bg/novini/article/7320702", "text": "МЕТРО България получи официална сертификация за „Най-добър работодател за България“ за втора поредна година. Отличието \"Top Employer Bulgaria 2019\" се дава на компанията от Top Employers Institute за изключителната й политика към служителите. Компаниите, сертифицирани като най-добри работодатели, трябва да покрият високите стандарти, заложени от института, на базата на сериозен одит, който включва проверка на всички процеси и дейности, регламентиращи работата на служителите в една компания. За да се валидира окончателно процесът, резултатите от направения одит се проверяват от трета, независима организация, което гарантира прозрачност и правдивост на оценката. Top Employers Institute оцени МЕТРО България по различни критерии, сред които стратегия за развитие на таланти, планиране на работна сила, обучение и развитие, развитие на лидерски умения, кариера и приемственост, възнаграждения и бонуси, организационна култура и други. Дейвид Плинк, главен изпълнителен директор на Top Employers Institute, коментира сертификацията така: “От нашето изследване за 2019 година установихме, че сертифицираните организации предоставят отлични възможности на своите служители и стимулират развитието на практики, които поставят хората на първо място. Тези компании правят всичко възможно, за да развият работното място, поставяйки фокус върху отличната работа в сферата на човешките ресурси, като в следствие на това се превръщат в предпочитан работодател.“ „Да получим това признание втора поредна година е страхотно послание и показва, че МЕТРО се стреми да прилага най-добрите работодателски практики на световно ниво“, каза Филип Анастасиу, директор „Човешки ресурси“ на МЕТРО България. „Това е не само начин да се отблагодарим на колегите за техния ангажимент и добре свършената работа, но е полезно и за бизнеса дългосрочно. Щастливи служители е равно на щастливи клиенти.“ Top Employer е сертификат, който се издава от Top Employers Institute в Холандия. Top Employers Institute е създаден през 1991 година и удостоверява, че даден работодател отговаря на международните стандарти и най-добри работодателски практики. Повече за Top Employers Institute и за сертифицирането можете да научите на  .", "date": "2019.02.27", "title": "МЕТРО България с отличие за най-добър работодател от Top Employers Institute за втора поредна година"}
{"url": "https://www.24chasa.bg/novini/article/7320627", "text": "Кремъл заяви днес, че територията на САЩ се използва постоянно за кибератаки срещу Русия, но добави, че не може да потвърди медийните твърдения, че американските въоръжени сили са нарушили достъпа до интернет на руска \"ферма за тролове\", предаде Ройтерс, цитирана от БТА.  \"Като цяло обаче мога да кажа, че територията на САЩ постоянно се използва за организиране на огромен брой кибератаки срещу различни руски организации. Това е реалността, с която живеем\", заяви Песков. Вчера вестник \"Вашингтон пост\" писа, че американската армия е нарушила връзката с интернет на руската Агенция за интернет изследвания, обвинявана, че е опитала да повлияе на избирателите в САЩ на 6 ноември миналата година - деня, в който бяха произведени междинните избори за Конгрес. Говорителят на Кремъл заяви, че съобщенията, че американците са извършили кибератака в Русия преди междинните избори в САЩ, показват, че Русия трябва да създаде свой собствен, контролиран от нея сегмент на интернет, предаде Асошиейтед прес. Агенцията отбелязва, че с това Русия показва планове за по-голям контрол над интернет пространството си. По-рано този месец руският парламент прие на първо четене законопроект, с който се предлага целият интернет трафик в Русия да минава през руски сървъри. Противниците на мярката обаче се опасяват, че това ще доведе до широко разпространена цензура, отбеляза АП. Песков заяви още днес, че освен от САЩ, кибератаки срещу Русия се извършват постоянно и от територията на Европа, предаде ТАСС.", "date": "2019.02.27", "title": "Кремъл: Територията на САЩ се използва за кибератаки срещу Русия"}
{"url": "https://www.24chasa.bg/novini/article/7320624", "text": "„Шофьорите от столичния градски транспорт са абсолютно прави. Те искат достойно възнаграждение, спазване на Кодекса на труда и нормални условия на труд.“ Това каза омбудсманът Мая Манолова пред журналисти на влизане в Столична община на заседанието на Постоянната комисия по транспорт и туризъм към Столичния общински съвет (СОС), цитирана от пресцентъра на държавния защитник. На него присъстваха и служители на столичния градски транспорт, след като вчера Манолова изпрати писмо до столичния кмет Йорданка Фандъкова и до председателя на Постоянната комисия по транспорт и туризъм към СОС Екатерина Йорданова да допуснат по двама представители от гараж на днешното заседание. Работниците от бранша внесоха в институцията на омбудсмана петиция, подписана от 1 210 шофьори, в която се оплакват от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки. „Ще бъде добре ако общинските съветници и членовете - първо на транспортната комисия, а след това и всички останали, чуят проблемите от първо лице, поставят проблемите на масата и начертаят план за тяхното решаване“, подчерта омбудсманът. По думите й столичните шофьори в градския транспорт полагат по 350, 500, 700 часа извънреден труд, което е нарушение на Кодекса на труда по отношение на дневните, седмичните и месечните почивки. „Вместо 9 дни някои от хората в градския транспорт почиват по 3 и по 4 дни в месеца, няма млади хора, които да искат да работят в системата заради ниските възнаграждения и лошите условия на труд“, подчерта общественият защитник. Според нея проблемът е изключително голям, натрупван с десетилетия и чакащ разрешаване. „Това е важно и за столичани, защото ако зад волана е шофьор, който е работил без почивка – дневна, седмична, месечна, той е рисков и за себе си и за гражданите на София“, заключи Манолова. По думите й нейната роля като омбудсман е да бъде медиатор между гражданите и институциите. „Аз имам ангажимент да защитавам българските граждани, включително 2 млн. столичани. Върша си работата в момента и смятам да си я върша, независимо от това какви избори ще има през тази или през следващата година“, каза на заседанието Манолова.", "date": "2019.02.27", "title": "Манолова подкрепи служителите от столичния градски транспорт"}
{"url": "https://www.24chasa.bg/novini/article/7320645", "text": "Районна прокуратура – Никопол ръководи разследване във връзка с постъпил сигнал за замърсяване на водите на река Осъм в района на с. Черквица, община Никопол. Това съобщиха от прокуратурата.  Незабавно е бил извършен оглед на местопроизшествието, при който са били иззети проби от водите на реката. Образувано е досъдебно производство за престъпление против околната среда. Извършен е и втори оглед в същия участък от реката, в присъствието на специалисти, в хода на който са били иззети нови проби от водата. Изискана е информация от компетентните органи за установяване дали река Осъм представлява защитена територия, подавани ли са други сигнали за замърсяване и какви мерки са предприети от тези органи.", "date": "2019.02.27", "title": "Прокуратурата разследва замърсяване на водите на река Осъм"}
{"url": "https://www.24chasa.bg/novini/article/7320608", "text": "Соченият за жертва на бившия депутат от ГЕРБ Живко Мартинов-Суджука, Антон Проданов, обяви, че бизнесът му с колбаси е претърпял крах след аферата през 2017 г. \"Вече нямам бизнес\", оплака се търговецът от Добрич. Той се яви в спецсъда по делото срещу Суджука, за да бъде конституиран като граждански ищец и частен обвинител. Бизнесменът претендира за над 36 000 лв. вреди, които Мартинов му нанесъл от рекет.  По-рано Мартинов пристигна в съда с адвоката си Христо Ботев. Бившият депутат е подсъдим за изнудване, което продължило 1 година. 4 пъти той искал от Проданов общо 4 тона суджук, 30 кг филе \"Елена\" и 30 кг телешка пастърма. Деликатесите били уж за премиера Бойко Борисов.  Пред магистратите Мартинов каза, че към днешна дата работи като управител на фирма и че живее в Добрич. Адвокатът му поиска от съда делото да бъде върнато на прокуратурата заради неясноти по обвинителния акт. Защитникът визира неточности - една от тях била, че не пишело как точно колбасите са били предоставени на Мартинов. Освен това не бил проследен и пътят на суджука, след като стигнал до бившия депутат. \"Аз дори не знам дали изобщо този суджук е стигнал до Мартинов\", добави още Ботев. Юристът поиска и всички мерки за принуда - парична гаранция, възбрана на имота, запор на сметки и забрана за напускане на страната на клиента му да бъдат отменени.  След съвещание съдът не уважи нито едно искане на защитата и насрочи делото за 9 април от 13 ч.", "date": "2019.02.27", "title": "Сочен за жертва на Живко Суджука: Вече нямам бизнес"}
{"url": "https://www.24chasa.bg/novini/article/7320674", "text": "\"По повод лъжите на Ангел Джамбазки, тиражирани от Би Ти Ви. Джамбазки като един пълен неблагодарник плюе там, където дълго време яде и беше взет буквално от улицата, за да го направим с моите избиратели от ББЦ евродепутат и милионер от заплата в Брюксел\", заяви евродепутатът Николай Бареков, цитиран от пресцентъра на Презареди БГ,  . И продължи: \"Лъжите, клеветите по мой адрес и смешната агресия на Джамбазки не могат да скрият страха му, комлексите му и отчаянието му от неговото логично политическо фиаско. Що се отнася до лъжите му за моите отношения с партия Атака. От самото начало на Волен Сидеров беше изяснено от ръководството на АКРЕ и лично от мен, че незабавното членство на Атака в Алианса на консерваторите минава през коалиционно споразумение за евровота с моята партия под името Обединени консерватори. Точка по въпроса, защото в момента с Джефри ван Орден и ръководството на АКРЕ, заедно с делегация на моята партия Презареди България, сме във Вашингтон по покана на Републиканската партия и провеждаме интензивни срещи с министри, сенатори и конгресмени. В петък съм специален гост СPAC, където президентът Тръмп ще държи годишна реч пред отбрани делегати от неговата партия и приятелите и по света\".", "date": "2019.02.27", "title": "Бареков отговаря на Джамбазки: Неблагодарник, плюе там, където дълго време яде"}
{"url": "https://www.24chasa.bg/novini/article/7320688", "text": "Основните показатели в есенната макроикономическа прогноза за 2019 г. са за запазване на предвидения икономически растеж. Очаква се той да достигне над три на сто като двигателите му основно ще са потребление и инвестиции, а до края на мандата на това правителство БВП може дори да надмине 130 млрд. лв. Данните прочете при изслушването си в парламента министърът на икономиката Емил Караниколов. Темата беше за инвестициите и перспективи за икономически растеж на българската икономика, предаде БТА.  Очакванията, по думите му, са за стабилен икономически ръст тази година - над средния за ЕС. Министърът припомни, че за 2017г. официално имаме над 380 млн. евро увеличение на преките чуждестранни инвестиции. През 2018 г., според БНБ, те са се повишили с малко над 10 на сто за година като влезлите у нас преки чуждестранни инвестиции са за 1,520 млрд. евро т.е. с 10,3 на сто или с над 143 млн. евро повече от вложенията за януари-декември 2017 г.. Данните подлежат на ревизия от централната банка следващите месеци, уточни Караниколов. Миналата година е била една от най-успешните за преработващата промишленост и за автомобилния сектор. Към момента в автомобилната индустрия работят над 220 фирми, произвеждащи компоненти за всички големи световни производители на коли, отчете министърът. Този сектор, по думите му, се превръща в един от водещите за страната. Само през последните три години общият размер на инвестициите там е за 480 млн. лв., разкрити са над 7800 нови работни места. Положителна тенденция е, че голяма част от инвестициите за м.г. са в райони с голям дисбаланс, най-вече в Северна България. По предварителни данни на НСИ, цитирани от Караниколов, \"инвестициите, бруто капиталообразуване на основен капитал за 2018 г., са в размер на 22,3 млрд. лв. \". Към настоящия момент в процес на сертифициране са 54 инвестиционни проекта за малко под 1,500 млрд. лв. с потенциал да бъдат разкрити над 6000 работни места. Тази година безработицата се предвижда да бъде 4,8 процента, отбеляза икономическият министър. Той подчерта значението на индустриалните зони за икономическото развитие и ги посочи сред най-важните приоритети на Министерството. Национална компания \"Индустриални зони\" има над 170 запитвания от инвеститори, а за пръв път през 2017 г. е на печалба, изтъкна Караниколов. В момента се водели преговори с близо 20 потенциални инвеститори, работи се за създаване на нови зони и разширяване на съществуващите. С вицепремиера Томислав Дончев работим за това в следващия държавен бюджет общинските индустриални зони да бъдат бенефициенти, информира още министърът. Той допълни, че МО предоставя на общините терени с отпаднала необходимост, които са подходящи за привличане на инвеститори. Министърът обаче посочи, че има проблем, ако теренът е изключително голям и кметовете, според закона, не могат да го продадат на части. Затова, смята Караниколов, трябва да се потърси възможност те, когато получат такъв терен от МО, да правят общински дружества само с една функция - привличане на инвеститори. Ще подготвя и внеса в МС такъв текст, обеща той. Няма как държавата да се намеси и да каже тук ще има летище. Бих го направил сам, ако имам оператор, а не да построя някакъв паметник. Така Емил Караниколов отговори на въпрос на ДПС за съдбата на летището в Кърджали - дали да остане такова или да се превърне в индустриална зона. От началото на ОП \"Иновации и конкурентоспособност\" общо са сключени 2042 договора за над 1,9 млрд. лв. безвъзмездна финансова помощ, отчете министърът на депутатско питане. Досега извършените плащания са за близо един милиард лева - 37 процента от бюджета на програмата. До май Министерството на икономиката планира да обяви процедури за изграждане на регионални иновационни центрове, към които имало голям интерес от бизнеса и от науката. За това били предвидени близо 60 млн. евро. За края на годината имало предвидена и процедура за дигитализация на малките и средни предприятия за над 300 млн евро. Необходими са центрове за преквалификация, възнамеряваме да създадем такива във всички държавни индустриално зони, коментира министър Караниколов и се ангажира ведомството да изготви наредба за изграждане на информационна база за работодателите, които отговарят на изискванията за дуалната система на обучение.", "date": "2019.02.27", "title": "За 2019 г. прогнозата показва икономически растеж над 3%"}
{"url": "https://www.24chasa.bg/novini/article/7320263", "text": "Вчера китайският външен министър Уан И се срещна с руския си колега Сергей Лавров. Двамата постигнаха единодушие да задълбочат стратегическите консултации и сътрудничество, за да защитят общите интереси и допринесат за мира и развитието на света, съобщава \" \". Уан И посочи, че тази година се отбелязват 70 години от установяването на дипломатически отношения между двете държави. При настоящата сложна международна ситуация Китай и Русия, като всестранни партньори, трябва да засилят консултациите и стратегическото сътрудничество. Лавров подчерта, че е необходимо двете страни да запазят тесните консултации, за да защитят мултилатерализма и основните принципи в международните отношения. Освен това двамата министри обмениха мнения и за ситуацията на Корейския полуостров, обстановката във Венецуела, проблема с Афганистан, иранското ядрено споразумение и други международни и регионални въпроси от взаимен интерес.", "date": "2019.02.27", "title": "Китай и Русия ще продължат да засилват сътрудничеството"}
{"url": "https://www.24chasa.bg/novini/article/7320687", "text": "Под слънцето, което пече безмилостно, те се задушават, най-вече от страх. За да работят, да намерят нещо за ядене или да избягат от обхванатата от криза Венецуела, те преминават тайно в Колумбия по преки пътища, с риск да попаднат в ръцете на страховитите \"колективос\". Роса Гутиерес върви бързо по изровената пътека, без да поглежда назад. \"Трябва да се върна, понеже дъщеря ми остана във Венецуела\", обяснява 38-годишната инженерка пред АФП, стресирана и задъхана. Със съпруга си тя е преминала границата в четвъртък, за да помага за концерт, организиран на следващия ден в Кукута. Той е бил за набиране на средства за страната й. Не е било взето предвид обаче затварянето от президента Николас Мадуро на граничните пунктове между венецуелския щат Тачира и колумбийския департамент Нотре де Сантандер. От другата страна на реката, намаляла до струйка вода през този горещ сезон, двегодишната й дъщеря я очаква в дома на роднини. По пътищата обаче вилнеят \"колективос\". Тези защитници на чависткия режим действат като шпиц команди по време демонстрациите на противници на правителството на Николас Мадуро. С качулки и револвери в ръка, те вилнеят днес и от венецуелската страна на границата с Колумбия. Тук \"не е безопасно\", казва Роса, докато съпругът й я приканва да ускори крачка. Преди да навлезе в гъсталака, тя изразява съжаление заради \"много тъжната\" ситуация, от която страда нейната страна и която ги принуждава да се движат като бегълци. /БТА/", "date": "2019.02.27", "title": "Чавистки паравоенни групи вилнеят по границата между Колумбия и Венецуела"}
{"url": "https://www.24chasa.bg/novini/article/7320711", "text": "Венецуелският министър на външните работи Хорхе Ареаса призова днес за среща между президентите на САЩ и Венецуела, Доналд Тръмп и Николас Мадуро, с цел прекратяване на кризата в латиноамериканската държава, предаде Франс прес, цитирана от БТА. В реч пред Съвета на ООН по правата на човека в Женева Ареаса заяви също, че Мадуро е \"готов за диалог\" (...) дори със Съединените щати\". \"Защо да не се проведе среща между президента Тръмп и президента Мадуро\", за да се опитат \"да намерят обща почва и да обяснят различията си\", каза венецуелският външен министър. Преди да отправи този призив Ареаса осъди, по думите му, \"агресията\" на САЩ срещу Венецуела, както и икономическата блокада и замразяването на венецуелските авоари в чужбина. \"Тези пари принадлежат на венецуелския народ (...) Съветът по правата на човека трябва да издигне глас срещу тази блокада\", заяви венецуелският външен министър. Ареаса посочи също, че \"хуманитарната криза (във Венецуела) е използвана като претекст за военна намеса\".", "date": "2019.02.27", "title": "Венецуела призова за среща между Тръмп и Мадуро (Обновена)"}
{"url": "https://www.24chasa.bg/novini/article/7320716", "text": "Българският северозападен регион е на последно място в ЕС по регионален брутен вътрешен продукт, изразен в стандарти на покупателната способност на населението. По данни за 2017 г. той е бил 31% от средното за ЕС, показват данни на Евростат. Най-богатият регион е Вътрешен Лондон – Запад в Обединеното кралство (626% от средното за ЕС). Наблюдават се големи разлики в ЕС и в самите държави членки, пише  . След Северозападна България (31% от средното за ЕС) най-ниско в класацията са Майот във Франция и Северен-Централен в България (и двата региона с 34%), както и Южен-Централен (35%) и Североизточен (39%) отново в България (35%). Следват румънският Североизточен регион (с 39%) и българският Югоизточен регион (с 43%). Сред 20-те региона с БВП на глава от населението под 50% от средното за ЕС пет са в България, по четири в Гърция и Унгария, три в Полша, по два във Франция и Румъния. В тези 20 региона живеят 22.9 милиона души. Водещите в класацията след Вътрешен Лондон – Запад са Люксембург (253%), Южна Ирландия (220%), регионът на Хамбург в Германия (202%), регионът на Брюксел в Белгия (196%), Източна и Централна Ирландия (189%) и регионът на Прага в Чехия (187%). Има 21 региона с БВП на глава от населението с 50 или повече процентни пункта над средното за ЕС – пет в Германия, по два в Ирландия, Австрия, Холандия и Великобритания и по един в Белгия, Чехия, Дания, Франция, Словакия, Полша, Швеция и Люксембург. В тези 21 региона живеят 52.3 милиона души.", "date": "2019.02.27", "title": "Евростат: Пет български региона са сред най-бедните в ЕС (Таблици)"}
{"url": "https://www.24chasa.bg/novini/article/7320715", "text": "Делото на депутатката от БСП Елена Йончева срещу премиера Бойко Борисов и партия ГЕРБ стигна до Софийския градски съд, който трябва да се произнесе по спора до месец. Йончева съди министър-председателя за реплика, изречена по време на предизборната кампания, че \"милиони били платени\" за нейните филми.  На първа инстанция Йончева спечели делото, като й беше присъдено обещетение в размер на 5000 лева. Решението се обжалва пред Софийския градски съд. Адвокатите на Борисов Божидар Терзийски и Димитър Марковски поискаха да бъде разпитан като свидетел Георги Харизанов, на който били известни факти и обстоятелства за сключени договори между Йончева и БНТ \"за немалки суми\". Те също така държаха да се съберат доказателства от спецпрокуратурата за това кога и за какво е привлечена като обвиняема депутатката. Съдът обаче отхвърли тези искания и прецени, че делото е изяснено. В пледоарията си адвокат Терзийски обясни, че въз основа на договори, сключени между Йончева и БНТ, \"са получавани хиляди левове за нейните късометражни филмчета\". По негови думи Софийският районен съд е взел своето решение само на база един видеозапис, в който дори не се споменава името на журналистката. \"Според нас решението е съдебна грешка\", допълни Димитър Марковски. Адвокатът на Йончева Георги Атанасов каза в своята пледоария, че предметът на спора е много ясен. Защитниците имат 10-дневен срок да представят и свои писмени бележки, след което съдът ще се произнесе. На втора инстанция делото приключи за не повече от 20 минути.", "date": "2019.02.27", "title": "Делото Йончева-Борисов стигна до градския съд. Чака се ново решение до месец"}
{"url": "https://www.24chasa.bg/novini/article/7320723", "text": "Голям брой граждански полети бяха отменени или пренасочени заради кризата в Кашмир, която доведе до затваряне на пакистанското въздушно пространство, предаде Франс прес. Сред засегнатите компании са Емирейтс, Катар еъруейз, Етихад еъруейз, Флай Дубай и Бритиш еъруейз. Пакистанските власти обявиха днес, че затварят въздушното пространство на страната. Решението е във връзка с обтягането на отношенията с Индия. Въздушното пространство на Пакистан ще остане затворено до утре в 01.59 ч. българско време. До покачване на напрежението се стигна, след като Пакистан заяви, че е свалил тази сутрин два индийски изтребителя над оспорвания регион Кашмир. Индия каза, че е свалила един пакистански изтребител и че един неин изтребител е бил свален. Голям брой международни полети бяха пренасочени, за да бъде заобиколен Кашмир, минавайки над Близкия изток и Арабско море, предаде БТА. Над хималайската област всеки ден преминават около 220 самолета, превозващи пътници от Европа до популярните туристически дестинации в Югоизточна Азия, отбелязва Франс прес. \"Съществуват алтернативни маршрути за полетите, засегнати от затварянето на пакистанското въздушно пространство\", заяви говорител на Международната асоциация за въздушен транспорт. Индийските власти затвориха преди няколко часа девет летища в Северна Индия, но впоследствие ги отвориха отново днес следобед местно време. Отношенията между Делхи и Исламабад рязко се влошиха след извършения на 14 февруари в индийската част на Кашмир атентат, при който загинаха 40 индийски полицаи. Отговорност за нападението пое базираната в Пакистан групировка \"Джаиш е Мохамед\".", "date": "2019.02.27", "title": "Отмениха граждански полети заради кризата в Кашмир, някои бяха пренасочени"}
{"url": "https://www.24chasa.bg/novini/article/7320740", "text": "Обвиненият в убийството на баба си Христо Спасов от Велинград колабира и повърна в съдебната зала по време на делото за определяне на постоянна мярка за неотклонение \"задържане под стража\", поискана от прокуратурата. Делото протичаше спокойно, когато задържаният показа признаци, че се задушава, поиска да бъдат отворени прозорците на залата и заяви на съдия Ирина Джунева, че има алергия на белите дробове. В следващия момент 29-годишният мъж неудържимо се разкашля, преви се и повърна в краката си. Той незабавно беше изведен от залата, а по разпореждане на съдията беше извикана Спешна помощ. След преглед в стаята за арестанти, Христо Спасов беше отведен с линейка в болницата в Пазарджик, където ще му бъдат направени пълни изследвания и той ще бъде оставен за наблюдение. Малко преди да се появи здравословният проблем на обвиняемия неговият адвокат Петър Хрисчев заяви пред съда, че е най-добре е да се изпълни искането на прокуратурата и клиента му да бъде задържан за постоянно, с цел да не стане друг тежък инцидент. Защитникът поиска от съда и да бъдат направени психиатрична и психологична експертиза на клиента му. Според адвоката Христо Спасов доста преди убийството на баба си изпаднал в разстройство на съзнанието, но не били взети мерки за лечение.", "date": "2019.02.27", "title": "Обвиненият в убийството на баба си колабира и повърна в съда, откараха го в болница"}
{"url": "https://www.24chasa.bg/novini/article/7320752", "text": "Вредните емисии от дизеловите двигатели са причинили 47% от общо 385 000 случая на преждевременна смърт през 2015 г., свързани с вредните автомобилни газове, показва днешна научна публикация, предаде Франс прес. Във Франция, Германия, Италия и Индия дизелът е предизвикал 66% от преждевременните смъртни случаи, дължащи се на отравяне с емисии от транспортно средство, във Великобритания - 46 процента, а в Япония - 32 процента. Анализът е изготвен от неправителствената организация Международен съвет за чист транспорт съвместно с два американски университета, предаде БТА. \"Голямото въздействие на дизеловите автомобили в Европа показва колко е важно спазването на висок стандарт заедно с контрола по прилагането\", коментира един от авторите на изследването Джошуа Милър. Транспортът е виновен за 11% от 3,4 милиона случая на преждевременна смърт, предизвикани от замърсяване с фини прахови частици PM2,5 (с диаметър под 2,5 микрона) и озон. Тези вредни емисии водят до рак на белите дробове, инфаркт и диабет. В публикацията се излагат и данни за отделните видове превозни средства - за индивидуален превоз, в градския транспорт, в селското стопанство и промишлеността, както и в мореплаването. В Китай близо 114 000 души са умрели преждевременно от вредни транспортни емисии през 2015 г., а в Индия - 74 000. Тази цифра е 13 000 в Германия, 6400 във Франция и 22 000 в САЩ, което представлява съответно 31%, 32% и 19% от приписаните на замърсяването на въздуха смъртни случаи. Германия е на първо място в света със 17 случая на преждевременна смърт на 100 000 души, което е три пъти по-високо от средното ниво. В Милано, Торино, Щутгарт, Киев, Кьолн, Берлин и Лондон са установени най-много случаи на преждевременна смърт от вредни транспортни газове. \"Изследването не е обхванало всички вредни газове - отбелязват учените. - Вероятно въздействието на вредните транспортни емисии върху общественото здраве ще нарасне, ако се вземат под внимание споменатите вещества.\"", "date": "2019.02.27", "title": "Замърсяването от дизелови коли причинило 47% от случаите на преждевременна смърт през 2015 г."}
{"url": "https://www.24chasa.bg/novini/article/7320764", "text": "Република Сръбска ще организира референдум и ще се отцепи от Босна и Херцеговина, ако инициативата на Партията на демократичното действие за промяна на името на републиката влезе в Конституционния съд, заяви сръбският член на колективното босненско председателство Милорад Додик, цитиран от Танюг. \"Ако инициативата влезе в Конституционния съд, ние, и управляващи, и опозиция, се съгласихме да предприемем мерки за определяне на нашия статут. Ще проведем референдум и ще се отделим от Босна и Херцеговина\", каза Додик за сръбската телевизия РТС. Той добави, че в такъв случай ще има нападки от Запада, но ще има и най-малко 10 страни, които ще подкрепят подобно развитие на нещата, предаде БТА. \"Ако поискат да се добави нещо в името на Република Сръбска, това може да бъде само терминът Западна Сърбия\", каза още Додик. Говорейки за конституцията на Република Сръбска, чиято 27-ма годишнина ще бъде тържествено отбелязана на 28 февруари в Белград, Додик каза, че тя е съставена с намесата на високопоставени представители, които е трябвало да прилагат Дейтънското мирно споразумение, а не \"да променят един международен договор, приспособявайки го към някакви други концепции\".", "date": "2019.02.27", "title": "Милорад Додик: Република Сръбска ще се отцепи от Босна, ако се промени името й"}
{"url": "https://www.24chasa.bg/novini/article/7320762", "text": "Един месец след като бе обявен за нелегитимен от Доналд Тръмп, венецуелският лидер Николас Мадуро продължава да се вкопчва във властта и вариантите за действие пред президента на САЩ изглеждат все по-ограничени. На 23 януари получилият като никога широка подкрепа от международната общност Тръмп призна опозиционния лидер Хуан Гуайдо за и.д. президент докато икономиката на страната се срива, а хиляди бежанци нахлуват в съседните страни. Впоследствие САЩ блокираха основния източник на пари на правителството на Мадуро, като замразиха сметките на Ситго (Citgo), американския филиал на венецуелската петролна компания, а миналия уикенд подкрепиха опита за вкарване на хуманитарна помощ в страната, който предизвика сблъсъци, завършили с четирима убити и стотици ранени. Въпреки че Николас Мадуро е много отслабен, армията като цяло му остава вярна, а в чужбина той продължава да се ползва с подкрепата на Русия и особено на Китай, който се опасява, че един ръководен от опозицията венецуелски режим може да не му върне дадените назаем на Каракас милиарди долари. \"Намираме се в ситуация, в която сме използвали всички налични лостове за оказване на натиск на венецуелския режим: не признахме президента Мадуро, наложихме санкции на членове на държавното ръководство и задействахме \"ядрената опция\", като спряхме вноса, защото САЩ са най-големият вносител на венецуелския суров петрол\", каза Марк Джоунс от университета Райс. \"Това беше последният лост и ако Мадуро успее да се задържи на власт още един-два месеца, той вероятно ще остане на власт в близко бъдеще\", добави този експерт по Латинска Америка. Венецуелската опозиция, която дълго време беше разделена, се обедини около 35-годишния Гуайдо, който в понеделник се срещна с вицепрезидента на САЩ Майк Пенс в Колумбия. Според Марк Джоунс обаче Мадуро залага на ново разделяне на опозицията, ако кризата продължи, и той се надява да намери нови източници на приходи. Според представител на американските власти Вашингтон обмисля нови санкции. Той обясни, че \"не можем да имаме нова Куба\". Пълно ембарго на Венецуела, като наложеното в продължение на десетилетия на Куба, обаче ще срещне силен отпор в региона. Доналд Тръмп открито спомена възможността за военна намеса, но се натъкна на опозиция от страна на съюзниците си, по-специално на Канада, която е на първа линия в подкрепата за Гуайдо, както и на новото правителство на Бразилия. Никой не очаква нахлуване на американски войски, което би съживило лошите спомени от насилствените намеси на Съединените щати в Латинска Америка, и предвид големината на Венецуела би било по-сравнимо с войната в Ирак, отколкото със светкавичната операция в Гренада през 1983 г. при управлението на Роналд Рейгън. Военновъздушните сили на САЩ обаче увеличиха разузнавателните полети край Венецуела, официално за улесняване на превоза на хуманитарната помощ, който се извърши с военни самолети, съобщи представител на американската администрация. Всички тези полети бяха извършени в международното въздушно пространство, уточни този източник, пожелал анонимност. \"Фактът, че се споменава за военен вариант, е знак, че има твърде малко ясни алтернативи за решаване на сегашната криза\", заяви Риза Грайс-Таргоу, директорка на отдела за Латинска Америка на консултантската организация \"Юрейжа груп\" в доклад за оценка на рисковете във Венецуела. \"Все пак, дори и да се споменава мимоходом възможността за американска военна интервенция, тя остава слабо вероятна\", добави тя, отбелязвайки склонността на Доналд Тръмп да не се намесва. Има обаче една група хора, която повярва във военния вариант: венецуелската опозиция. Хуан Гуайдо се надяваше, че мобилизацията около хуманитарната помощ през изминалия уикенд ще свали от власт Николас Мадуро, обясни Дейвид Смайлд от правозащитната организация \"Вашингтонско бюро за Латинска Америка\". Всъщност, по данни на колумбийското правителство, само 300 венецуелски военни са дезертирали, а помощта не е преминала границата, въпреки заплахите на президента Тръмп, който веднъж каза, че в действителност иска мирно решение. САЩ сезираха Съвета за сигурност (на ООН). Според председателя на мозъчния тръст \"Междуамерикански диалог\" Майкъл Шифтър Хуан Гуайдо ще трябва да упорства въпреки натиска, \"което няма да е лесно\". \"Подкрепата за режима отслабва, но падането му може да отнеме повече време от очакваното\", каза той. /БТА/", "date": "2019.02.27", "title": "Мадуро се е вкопчил във властта и това ограничава действията на Тръмп във Венецуела"}
{"url": "https://www.24chasa.bg/novini/article/7320344", "text": "39-годишен служител на Пето РУ е пострадал при задържане на нарушител на закона, съобщиха от пресцентъра на МВР. Снощи около 23.50 часа в ж.к. \"Левски Г\", служители на Пето РУ спрели за проверка лек автомобил \"Ауди А 80\", управляван от 32-годишен мъж. Водачът лъхал на алкохол и бил предупреден да изчака екип на отдел \"Пътна полиция\" за алкохолна проба. Когато чул това, шофьорът побягнал. При опит да бъде задържан, той изблъскал един от униформените, който паднал на земята и наранил ръката си. Последвало кратко преследване и с помощта на близките му, беглецът бил отведен в районното управление, а тестът с дрегер е установил наличието на алкохол в кръвта му. Пострадалият полицай е откаран в болница с фрактура на кост. По случая е образувано досъдебно производство, а работата по документирането му продължава.", "date": "2019.02.27", "title": "Пиян шофьор счупи ръката на полицай при преследване в София"}
{"url": "https://www.24chasa.bg/novini/article/7320348", "text": "Трима са задържани за притежаване на наркотични вещества и шофиране на автомобили под въздействието на дрога - двама в Радомир и един в Перник. Вчера, около 11 часа, служители на РУ-Радомир проверили лек автомобил \"Ситроен\", управляван от 30-годишен и спътник 27-годишен, и двамата местни жители. Това съобщиха от пресцентъра на МВР. В колата са намерени и иззети две пакетчета, съдържанието на които е реагирало на канабис и амфетамин при направения полеви тест. Теглото на наркотичните вещества е около един грам. При изпробването на водача на автомобила с техническо средство е отчетен положителен резултат за амфетамин. Мъжът е дал кръвна проба за химичен анализ. На ул. \"Олег Кошевой\" в областния град бил спрян за проверка лек автомобил Фолксваген \"Голф\", управляван от 19-годишен перничанин. В колата е открито и иззето топче канабис. При проба на 19-годишния младеж с техническо средство е отчетен положителен резултат за марихуана и амфетамин. По случаите са започнати бързи производство и действията по разследванията продължават. Добрич. Към 14.25 часа вчера в полицията постъпило съобщение за възникнал скандал пред жилищен блок по ул. \"Боряна\" в областния град. На място пристигналият полицейски екип е установил, че спречкването е между 58-годишен мъж от Добрич и 36-годишен мъж от Генерал Тошево, а поводът - кражба на 600 лева от портфейла на по-възрастния мъж. При работата с 36-годишния мъж, той признал за стореното и доброволно предал открадната сума. Задържан е за 24 часа. По случая е образувано бързо полицейско производство.", "date": "2019.02.27", "title": "Хванаха 3-ма с наркотици и шофирали дрогирани в Пернишко"}
{"url": "https://www.24chasa.bg/novini/article/7320374", "text": "Правителството прие Решение за едностранно прекратяване на договора за предоставяне на концесия върху част от крайбрежната плажна ивица – морски плаж „Сарафово“, община Бургас. Договорът е сключен на 7 септември 2000 г. между държавата, представлявана от министъра на регионалното развитие и благоустройството и „МАТ“ ООД. Прекратяването на концесионното правоотношение се налага, тъй като концесионерът е неизправна страна по договора, в следствие на констатирани системни нарушения на основни нормативни и договорни задължения. Концедентът цели обезопасяване на морския плаж чрез осигуряване на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес.", "date": "2019.02.27", "title": "Прекратява се договорът за предоставяне на концесия върху част от морски плаж „Сарафово“"}
{"url": "https://www.24chasa.bg/novini/article/7320395", "text": "Дружеството „Гранд Енерджи“ ЕООД ще поеме изцяло правата и задълженията по концесионния договор за добив на въглища от участък „Бобов дол“ на находище „Бобовдолски въглищен басейн“. Това реши Министерският съвет на днешното си заседание, одобрявайки поисканата от досегашния концесионер - „Въгледобив Бобов дол“ ЕООД промяна. Находище „Бобовдолски въглищен басейн“, участък „Бобов дол“ е разположено в землището на едноименната община, област Кюстендил. Концесионният договор за добив на въглища от него е сключен през 2005 г. за срок от 35 г. Към „Гранд Енерджи“ ще бъде отправено също предложение за промяна на клаузите в концесионния договор, свързани с предоставянето на банкова гаранция, реши още правителството. До момента исканата банкова гаранция покриваше 50% от паричните задължения на концесионера. След измененията тя трябва да покрива изцяло всички (не само паричните) задължения, свързани с изпълнението на концесионния договор. След въвеждането на по-широкия обхват на банковата гаранция, вноските във фонда за окончателно напускане на концесионната площ също ще бъдат финансово обезпечени с нея.", "date": "2019.02.27", "title": "„Гранд Енерджи“ ЕООД ще добива въглища от участък „Бобов дол“ на Бобовдолския въглищен басейн"}
{"url": "https://www.24chasa.bg/novini/article/7320288", "text": "Софийска районна прокуратура внесе обвинителен акт за кражба на кола чрез използване на „репатрак“, съобщиха от пресцентъра на прокуратурата на Република България. С внесен от СРП на 27.02.2019 г. обвинителен акт, Б. Плугчиев е обвинен в това, че на 09.07.2018 г., в гр.София , на ул. „Хан Омуртаг“, използвайки товарен автомобил („репатрак“) „Мерцедес“, е отнел чужд лек автомобил марка „Ситроен“, модел „Джъмпер“, от А., без нейно съгласие с намерение противозаконно да го присвои. Плугчиев е извършил престъплението за втори път - бил осъждан с влязла в сила присъда за друго такова престъпление. Предстои делото срещу Плугчиев да бъде насрочено за разглеждане в Софийски районен съд.", "date": "2019.02.27", "title": "Обвиниха крадец на кола чрез \"репатрак\""}
{"url": "https://www.24chasa.bg/novini/article/7320411", "text": "Подписвам заповеди за командироване в чужбина на депутати само след санкция на председателя на парламентарната им група. Това заяви шефката на Народното събрание Цвета Караянчева  . Малко по-рано соцлидерката заяви, че тя никога не би разписала подобна командировка и не разбирала защо Караянчева го е направила. Иван Иванов и Йордан Младенов от БСП са били от 20 до 24 февруари на изложението за лов и риболов в Залцбург, където България е имала щанд. Командировката им е струвала на Народното събрание около 6000 лева по данни на Би Ти Ви. И това във време, когато БСП не влиза в парламента заради несъгласието си с промените в Изборния кодекс. \"Когато получим покана от някое министерство или държава за пътуване в чужбина, аз резюлирам това до протокола. Той го изпраща до съответната ресорна комисия или до парламентарната група. Като имаме подпис на председателя на ПГ, тогава подписвам заповедта за командироване. Няма как да стане без санкция на председателя им\", обясни механизма Караянчева. Тя уточни обаче, че подписът за командировката на Иванов и Маринов не е на Нинова, а на някой от шестимата й заместници в групата или на секретар. Зам.-шефове на червената група са Драгомир Стойнев, Георги Свиленски, Крум Зарков, Весела Лечева, Антон Кутев и Христо Проданов. Секретари са Ирена Атанасова, Кристиан Вигенин и Филип Попов. \"Нека Нинова каже кой се е подписал под докладната на Танева, която е поканила членове на земеделската комисия да пътуват до Залцбург\", призова Караянчева. Ако тя не може да си контролира народните представители, нека не търси причината в мен, допълни шефката на парламента. И призова соцлидерката да не търси медийни изяви на неин гръб и на институцията, която представлява.", "date": "2019.02.27", "title": "Караянчева: Не пускам депутати в чужбина без одобрение на шефа на групата. Нинова да каже кой е подписал!"}
{"url": "https://www.24chasa.bg/novini/article/7320380", "text": "Във вторник комисията по граждански свободи, правосъдие и вътрешни работи на Европейския парламент одобри нов визов кодекс - законодателството за издаване на европейски визи, съобщиха от пресцентъра на ГЕРБ. Новият регламент ще осигури по-бързи и по-ясни процедури за законно пътуващите, по-специално чрез:  За да се гарантира, че държавите членки могат по-добре да покриват разходите за обработка на визи, без това да представлява възпиращ фактор за кандидатите за виза, таксата за виза ще се увеличи на 80 евро, като са предвидени по-ниски такси за деца. Регламентът въвежда също механизъм за оценяване на необходимостта от преразглеждане на таксата на всеки три години. Регламентът следва да допринесе и за подобряване на сътрудничеството с трети държави по отношение на обратното приемане на техни граждани, които са нелегални имигранти в ЕС. По-конкретно, Европейската комисия ще извършва редовно оценка на сътрудничеството от страна на трети държави във връзка с обратното приемане. Когато дадена държава не сътрудничи, Комисията ще предложи на Съвета специфични ограничителните визови мерки, свързани с обработването на визите и, впоследствие, с визовата такса. От друга страна, ако се окаже, че дадена държава сътрудничи по отношение на обратното приемане, Комисията може да предложи на Съвета намаляване на визовите такси, намаляване на времето за вземане на решение по заявленията за издаване на виза или удължаване на периода на валидност на визи за многократно влизане. По време на преговорите между Европейския парламент и Съвета бе премахнато предложение на групата на Прогресивния алианс на социалистите и демократите за въвеждането на европейски хуманитарни визи, нещо, на което групата на Европейската народна партия се противопостави многократно.  Емил Радев, евродепутат от ЕНП-ГЕРБ от комисията по граждански свободи, правосъдие и вътрешни работи, приветства новите правила за издаване на европейски визи. „Новият визов кодекс отговаря на новите предизвикателства пред Европейския съюз - как да бъде осигурен легален достъп до европейска територия, за кратък период от време, за гражданите на трети държави с цел бизнес, туризъм или посещение на роднини, но в същото време да не бъде окуражавана нелегалната миграция.\", коментира евродепутатът.", "date": "2019.02.27", "title": "Европейският парламент одобри новия визов кодекс"}
{"url": "https://www.24chasa.bg/novini/article/7320426", "text": "А. Мира и М. Русо са привлечени към наказателна отговорност за извършено престъпление. Това съобщиха от прокуратурата. На 26.02.2019 г., последователно (около 19.10 и около 19.35 часа) в гр. София, на летище – „София“, трасе „Заминаване“, съзнателно се ползвали (като представили пред служители, осъществяващи гранична проверка), от неистински чуждестранни официални документи за самоличност. За момента няма данни, че обвиняемите имат участие в съставянето на тези документи. Предвид високата обществена опасност на деянието и извършителите, е постановено тяхното задържането за срок до 72 часа, като е разпоредено привеждането им в сградата на СРС на 28.02.2019 г. – за разглеждане на искане за вземане спрямо тях на мярка за неотклонение „Задържане под стража“.", "date": "2019.02.27", "title": "Задържаха чужденци, представили фалшиви документи на Летище София"}
{"url": "https://www.24chasa.bg/novini/article/7320252", "text": "На 26 февруари от Търговската палата на гр. Хунчун, провинция Дзилин, заявиха, че през 2018 г. стокообменът с Русия е достигнал 4,61 милиарда юана, което е увеличение с 90,1% на годишна база, съобщи агенция „Джунсин\". Вносът от Русия се е удвоил и е достигнал 4,46 милиарда юана, съобщава \" \". Гр. Хунчун се намира на кръстопът между Китай, Северна Корея и Русия. Търговията с Русия и китайския град напредва с бързи темпове благодарение на по-широкото отваряне на района Тумъндзян и ускореното развитие на Далечния изток на Русия. Според статистиките, през 2018 г. от Русия в Хунчун са внесени каменни въглища на стойност 1,33 милиарда юана, което е увеличение с 46,7% на годишна база. Вносът на морски продукти възлиза на 1,87 милиарда юана, което е с 182,3% повече в сравнение с година по-рано. Живите раци от Русия са нов основен вносен продукт за гр. Хунчун. През 2018 г. вносът им се е увеличил с 1,1 милиарда юана на годишна база.", "date": "2019.02.27", "title": "Стокообменът между китайския град Хунчун и Русия се е увеличил с над 90%"}
{"url": "https://www.24chasa.bg/novini/article/7320451", "text": "Парламентът прие Годишен отчет за дейността на Националната здравноосигурителна каса за 2017 г. В доклада на Комисията по здравеопазване се посочва, че през 2017 г. се отчита по-стриктно изпълнение на алгоритмите на клиничните пътеки, подобряване качеството на медицинската дейност и на работата при воденето на документацията и организацията в лечебните заведения. Като траен показател се очертава нарастването на разходите за лекарствени продукти, дължащо се на навлизането на нови, скъпи молекули. Отчита се и нарастване на броя на здравноосигурените лица, обърнали се към системата. Наблюдава се ръст и на броя на болните с редки заболявания. В тази връзка в отчета се посочва необходимост от създаване на специален /държавен/ фонд, който да подпомага финансирането на редките болести. Изтъкнато е предимството на стимулирането на медицинските специалисти към предписване на генерични лекарствени продукти чрез образователни програми за предимствата на генеричната политика.", "date": "2019.02.27", "title": "Парламентът прие отчет на НЗОК за 2017 г."}
{"url": "https://www.24chasa.bg/novini/article/7320427", "text": "Министерският съвет одобри промени в Закона за кадастъра и имотния регистър, насочени към подобряване на административното обслужване и качеството на кадастралната карта и кадастралните регистри, и намаляване на документооборота на хартиен носител между различните администрации. Лицата, придобили правоспособност по кадастър по реда на Закона за кадастъра и имотния регистър (ЗКИР), ще могат да подпомагат службите по геодезия, картография и кадастър (СГКК), при административното обслужване на потребителите на кадастрални услуги, за което няма да получават възнаграждение. Това са инженери по геодезия, с образователно-квалификационна степен „магистър“ и минимум 2 години професионален стаж в областта на кадастъра. Увеличаването на териториалното покритие на страната с кадастрална карта и кадастрални регистри, увеличаването на броя на новопостроените сгради в големите градове и курортните комплекси и на инфраструктурните обекти, значително увеличи броя на заявленията за услуги, което създава необходимост от подпомагане на службите по геодезия, картография и кадастър. Към момента покритието на страната с кадастрална карта и кадастрални регистри е 72%, като се предвижда до средата на 2019 г. да достигне 90%. Включването на правоспособни лица в процеса ще подобри и ускори обслужването на гражданите и бизнеса. Не се предвижда въвеждане на допълнителна такса за гражданите, която те да заплащат на правоспособните лица. Гражданите ще заплащат нормативно определената държавна таксата за съответната услуга. Правоспособните лица ще имат право на достъп до информационната система на кадастъра, какъвто имат общинските служби по земеделие и общините. Чрез информационната система на кадастъра, правоспособните лица ще имат право само да получават скици на поземлени имоти, скици на сгради, схеми на самостоятелни обекти в сгради и съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и в кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от Агенцията по геодезия, картография и кадастър (АГКК). Редът и условията за осъществяване и прекратяване дейността на правоспособните лица, при подпомагане на СГКК в административното обслужване, както и документите, които ще могат да предоставят, ще се определят в наредба. Необходимото ниво на познание на нормативната уредба и новостите в областта на геодезията, картографията и информационните системи ще се гарантира чрез задължението правоспособните лица да поддържат и повишават професионалната си квалификация. На всеки 2 години след годината, в която са придобили правоспособност или са преминали предишен курс, те ще са длъжни да преминат обучителен курс, по програма, одобрена от АГКК. С промените се диференцират санкциите спрямо поредността на извършване на нарушения на нормативните изисквания от правоспособни лица. При първо нарушение ще се налага глоба в размер от 1000 до 5000 лв. или имуществена санкция на стойност от 5000 до 10 000 лв. При повторно нарушение ще се пристъпва към отнемане на правоспособността за срок от 1 до 3 години, като срокът ще се определя в зависимост от степента и характера на нарушението. Съдебните органи и заинтересованите лица - собственици на недвижими имоти вече могат да получават електронни скици, схеми и удостоверения от АГКК, чрез информационната система на кадастъра, като тези електронни документи ще могат да се използват за провежданите производства от административните и съдебните органи. Добавянето на заинтересованите лица позволява електронната скица, схема или удостоверение да се предостави в електронен вид на съдебен или административен орган, на лице с публични функции или организация, предоставяща обществени услуги, за целите на производството, водено от тези органи и лица. От тази възможност ще могат да се ползват и съдиите по вписванията, които при провеждане на производството по вписване на актове за собственост в книгите по вписванията, извършват задължителна проверка за наличие на скица/схема на имота, за който се извършва вписването.", "date": "2019.02.27", "title": "Правителството предлага промени в Закона за кадастъра и имотния регистър"}
{"url": "https://www.24chasa.bg/novini/article/7320458", "text": "В шок сме, не очаквахме подобно нещо, нямаме представа какво се е случило, казаха преди минути родителите на  . Според, майката и бащата на 29-годишната жена тя била невинна. Те нямат обяснение какво се е случило на дъщеря им не е разполагала с повече средства от обичайното през последните 2-3 години.  Разстроените родители отказаха повече коментар, а всеки момент в Бургаския апелативен съд ще започне делото за мярката на банкерката. Тя обжалва ареста си като иска по-лека мярка за отклонение. Манчева е обвинена в присвояване на 445 200 лева, които източила от сметки на клиенти от 2016 - 2019г. ", "date": "2019.02.27", "title": "Родителите на банкерката, източила сметки за половин милион: В шок сме (Видео, снимки)"}
{"url": "https://www.24chasa.bg/novini/article/7320465", "text": "Китай обяви проектоправила за генното редактиране и други потенциално рискови биомедицински технологии, след като съобщението за създаване на бебета с променена ДНК възмути световната научна общност, съобщи Асошиейтед прес. Според предлаганите правила генното редактиране, генният трансфер и генното регулиране ще бъдат категоризирани като \"високо рискови\" и ще се контролират от държавната комисия по въпросите на здравеопазването. Мерките се предлагат, след като през ноември миналата година Хъ Цзянкуей от Южния научно-технологичен институт в Шънчжън обяви, че е променил ДНК на близначки с метода за редактиране на гени СRISPR-cas9. Той дава възможност да бъде въвеждан необходим ген или дезактивиран проблемен ген. Разкритието, че методът е използван за зачеване на деца, предизвика реакция за етичната страна на процедурата. Специалистите заявиха, че Хъ е изложил децата на неизвестни здравни рискове и възможна по-голяма податливост на вирусни заболявания, информират от БТА. Генното редактиране за репродуктивни цели е забранено в САЩ и повечето европейски държави. В Китай са забранени изследванията с ембриони, \"които нарушават етични или морални принципи\". Според етични принципи от 2003 г. генното редактиране е допустимо с научни цели, но експерименталните ембриони не трябва да се поддържат живи повече от 14 дена. Хъ Цзянкуей каза, че е редактирал гените на бебетата, за да ги направи резистентни на вируса ХИВ, защото баща им е заразен. В интервю пред Асошиейтед прес един месец преди да бъде обявен проектът му, Хъ каза, че според него генното редактиране на човешки ембриони, от което се ражда дете, е разрешено в Китай, защото там няма закон, който да го забранява. Китайските власти веднага спряха експериментите на Хъ, след като той ги огласи. Хъ обаче е нарушил националните указания за работа и ще бъде наказан за законови нарушения, съобщи Синхуа миналия месец. Агенцията не посочи кои закони той може да е нарушил, но отбеляза, че е изфабрикувал етичен коментар от други специалисти.", "date": "2019.02.27", "title": "Китай изготви правила за биотехнологиите след скандала с генно редактираните бебета"}
{"url": "https://www.24chasa.bg/novini/article/7320483", "text": "Хеликоптер се разби в Източен Непал при лошо време днес. Загинаха всичките седем човека на борда, сред които непалският министър на туризма Рабиндра Адхикари, предадоха световните агенции, като се позоваха на властите. Катастрофата е станала на около 300 километра източно от столицата Катманду, близо до границата с Индия, предава БТА. Подобни злополуки са често явление в Непал, където се намират осем от 14-те най-високи върхове в света, включително Еверест. Миналата година 51 души загинаха при разбиването в Непал на бангладешки пътнически самолет, изпълнявал полет от Дака за Катманду.", "date": "2019.02.27", "title": "Хеликоптер се разби в Непал, всички на борда загинаха, сред тях и министър"}
{"url": "https://www.24chasa.bg/novini/article/7320510", "text": "Гърция проучва възможността газопроводът \"Турски поток\" да премине през нейна територия, заяви лидерът на най-голямата гръцка опозиционна партия Нова демокрация Кириакос Мицотакис в интервю пред ТАСС, цитирано от БТА.  Мицотакис започва днес двудневно посещение в Москва, където ще разговаря с руския премиер Дмитрий Медведев, с външния министър Сергей Лавров и с председателя на Държавната дума Вячеслав Володин. Лидерът на Нова демокрация каза, че партията му подкрепя стратегията за диверсификация на източниците и на маршрутите за доставка на енергоносители като необходим принцип на енергийната сигурност на Европа. Според него този принцип съответства и на курса на Нова демокрация, която иска да превърне Гърция в енергиен възел в Югоизточна Европа. \"В тази рамка и като непременно се има предвид нормативно-правната база на ЕС, а също така и последното решение на Евросъюза за правилата за тръбопроводите, ние с интерес проучваме възможността \"Турски поток\" да мине през Гърция в посока към други страни от Европа. В същия дух ние разглеждаме въпроса за газопроводите \"Турски поток\" и \"Северен поток - 2\" и смятаме, че при тях трябва да се прилагат правните норми, приети от ЕС\", е казал Мицотакис. Темата за \"Турски поток\" беше обсъдена и по време на посещението на гръцкия премиер Алексис Ципрас в Москва на 7 декември. На 5 февруари в Анкара след срещата си с турския президент Реджеп Тайип Ердоган Ципрас заяви, че Гърция би желала да разшири енергийното си сътрудничество с Турция и да участва в реализацията на проекта \"Турски поток\".", "date": "2019.02.27", "title": "Гърция проучва възможността \"Турски поток\" да премине през нейна територия"}
{"url": "https://www.24chasa.bg/novini/article/7320511", "text": "Започна втората среща на върха между САЩ и Северна Корея, която се провежда във виетнамската столица Ханой, предадоха световните агенции, цитирани от БТА. Застанали пред знамената на двете страни, американският президент Доналд Тръмп и севернокорейският лидер Ким Чен-ун си стиснаха ръцете. Тръмп изрази надежда, че срещата ще бъде успешна, предаде Франс прес. Двамата лидери ще имат днес 20-минутен разговор на четири очи. Втората среща между Тръмп и Ким се провежда в хотел \"Метропол\" в Ханой, съобщи Ройтерс. Историческата първа среща на върха между САЩ и Северна Корея се състоя в Сингапур през юни миналата година.", "date": "2019.02.27", "title": "Започна втората среща на върха между Тръмп и Ким в Ханой"}
{"url": "https://www.24chasa.bg/novini/article/7320499", "text": "Сега британските депутати трябва да избират между сделката на премиерката, ревизирана от главния прокурор Джефри Кокс, и отлагане на Брекзит с непредвидими последици. Всъщност това е точно обратното на предишната правителствена политика. Променя се изборът, пред който са изправени депутатите: сега те ще трябва да избират между сделката на премиерката Тереза Мей, ревизирана от главния прокурор Джефри Кокс, или отлагане на Брекзит с непредвидими последици. Това, което Мей няма да каже, е, че вариантът за Брекзит без сделка вече не е на дневен ред. Тя продължи да твърди: \"Смятам, че ако се наложи, в крайна сметка ще превърнем варианта без сделка в успех\". Това обаче няма да се случи, а онези консервативни депутати, които искат напускане без сделка, започват да го осъзнават. Премиерката най-накрая, с голямо закъснение, скъса с твърдолинейните евроскептици сред редовите депутати от нейната Консервативна партия. Те сега ще трябва да решат дали да застанат зад Джейкъб Рийс-Мог, който заяви преди няколко седмици, че ако не може да има Брекзит без сделка, той би приел сделката на премиера пред оставането в ЕС, или зад Борис Джонсън, който веднъж се изказа колоритно, че сделката е толкова лоша, че по-скоро би предпочел оставането в ЕС. Като цяло обаче твърдолинейните привърженици на Брекзит бяха \"кучетата, който не посмяха да лаят\" в отговор на изявлението на Мей. Техният гняв, че са предадени - нещо, което вероятно отдавна са знаели, че ще стане - изглеждаше доста сподавен. Или може би те осъзнават - макар че, признавам, това изглежда малко вероятно - че премиерката просто е нямала друг избор освен да се подчини на волята на Камарата на общините като цяло, където привържениците на Брекзит без сделка са доста малко малцинство. Мей беше пределно ясна, като каза, че ако на 12 март загуби гласуването за своята сделка, ще даде на Камарата на общините да се произнесе на 13 март по въпроса дали иска напускане без сделка. Тя нямаше нужда да казва, че резултатът от вота ще бъде отрицателен. Мей просто заяви, че ако това се случи, тогава ще постави на 14 март пред депутатите за гласуване въпроса дали искат удължаване на срока на действие на чл. 50. Тя подчерта, че това не е онова, което би желала, и заяви, че то няма да промени вариантите пред парламента, а само ще отложи взимането на решение. И Мей разкритикува лидера на лейбъристката опозиция Джереми Корбин за обратния му завой в подкрепа на втори референдум, уверена, че и за това в Камарата на общините (все още) няма мнозинство. Премиерката призова депутатите да не гласуват за поправката на Ивет Купър утре (\"Връзването на ръцете на правителството чрез искане за промяна на дневния ред на парламента би имало значителни последствия за начина, по който се управлява Великобритания\"), но Купър не звучеше като убедена: \"Ако нямаме прието законодателство, какви гаранции имаме, че правителството ще спазва каквито и да било решения на депутатите?\", попита тя. Сега това едва ли има значение. Дали властта е ръцете на Купър или Мей изборът е един и същ: депутатите ще трябва да избират между сделка и отлагане. И в двата случая парламентът ще отхвърли варианта без сделка. (От БТА)", "date": "2019.02.27", "title": "Тереза Мей не иска да го каже, но сега \nняма шанс за Брекзит без сделка"}
{"url": "https://www.24chasa.bg/novini/article/7320468", "text": "Районна прокуратура – Русе внесе в съда обвинителен акт срещу непълнолетен за извършени шест кражби. Обвинението срещу Х. Б. е за това, че през периода 25.04.2018 г. до 05.08.2018 г. в гр. Русе, като непълнолетен, но след като могъл да разбира свойството и значението на деянието и да ръководи постъпките си, в немаловажни случаи, в условията на повторност и на продължавано престъпление - на шест пъти, чрез разрушаване на прегради, здраво направени за защита на имот и чрез използване на техническо средство, отнел чужди движими вещи – бутилка уиски „Роял Салют“; бутилка уиски „Джак Даниелс Сингъл Барел“; велосипед „Крос 26 Спийд Контрол“; 5 броя мъжки парфюми /тоалетна вода/ от серия „ANTONIO BANDERAS“, спортни обувки „Найк“; кухненска горелка, електронна везна, комплект отвертки и слушалки „Самсунг“, всичко на обща стойност 908,40 лева, от владението на „ЕВОМАГ“ ООД; „БИЛЛА БЪЛГАРИЯ“ ЕООД; Е. Г.; „ЕДЕА РИТЕЙЛ“ АД, Р. А. и С. Г., без тяхно съгласие, с намерение противозаконно да ги присвои - престъпление по чл.195, вр. чл.194, вр. чл. 63, вр. чл. 26 от НК. Обвиняемият е многократно осъждан за престъпления против собствеността. На 25.04.2018 г. Х. Б. се срещнал с познат, с когото отишли до магазин на „Евомаг“ ООД. Обвиняемият нямал пари и решил да открадне нещо, което след това да продаде. Отишъл при щанда с алкохолни напитки и след като се уверил, че никой не го наблюдава, взел бутилка уиски, която скрил под якето си, изчакал познатият му да заплати своите покупки, след което двамата напуснали магазина. На 30.04.2018 г. обвиняемият влязъл в магазин „Билла България“ ЕООД и се насочил към щанда с алкохолните напитки. След като се уверил, че никой не го наблюдава, взел бутилка уиски, скрил я под яке си и се отправил към касите. Действията му били забелязани от охранител в обекта, който застанал на изхода на магазина. Обвиняемият преминал през касовата зона без да заплати бутилката с уискито, която бил скрил, но забелязал охраната и се спрял на щанда за млечни продукти, където оставил открадната бутилка. През май 2018 г., по време на разходката си Х.Б. минал покрай жилищен блок, забелязал, че входната врата е полуотворена, видял, че на първия етаж бил оставен велосипед, влязъл вътре и го откраднал. Няколко дни по-късно го продал. На 27.07.2018 г. обвиняемият влязъл в магазин „ЕДЕА“ и от щанда с козметика. взел няколко мъжки парфюми, който сложил в раница си и тръгнал към касите, но действия му били забелязани от охраната и преди да успее да излезе от търговския обект бил спрян за проверка. В периода 02. - 05.08.2018 г., обвиняем влязъл в жилищен блок и от шкаф пред апартамент откраднал спортни обувки. На 05.08.2018 г., обвиняемият влязъл в градината на ресторант „Интрига“ и от суши бара откраднал вещи, които сложил в носената от него чанта, но бил видян от охраната. Предстои насрочване на делото за разглеждане от съда.", "date": "2019.02.27", "title": "Съдят непълнолетен познайник на полицията за 6 кражби в Русе"}
{"url": "https://www.24chasa.bg/novini/article/7320523", "text": "Делото срещу бившия здравен министър Божидар Нанев за сделките за антивирусния препарат „Тамифлу“, по което той беше оправдан, е съсипало кариерата му, но справедливото обезщетение за него е 50 000 лева, пише  . Това е решил състав на Софийския апелативен съд (САС) с председател и докладчик Ася Събева и е отменил решението на градския съд в частта, в която на Нанев беше определено обезщетение от 100 000 лева. Бившият здравен министър заведе делото срещу прокуратурата по Закона за отговорността на държавата и общините за вреди (ЗОДОВ), като твърди, че процесът срещу него е сложил край на лекарската му практика в България и на политическата му кариера, тъй като е емигрирал във Франция. Освен това той описва колко тежко е преживял незаконното обвинение и това, че болната му майка е починала преди да разбере, че е невинен, а той се чувствал виновен за смъртта ѝ.", "date": "2019.02.27", "title": "Апелативният съд обезщети Божидар Нанев  с 50 000 лева"}
{"url": "https://www.24chasa.bg/novini/article/7320548", "text": "Президентът на САЩ Доналд Тръмп и севернокорейският лидер Ким Чен Ун демонстрираха оптимизъм днес в Ханой в началото на втората им среща, предадоха световните агенции, цитирана от БТА.  Двамата лидери първо си стиснаха ръцете пред американски и севернокорейски знамена в луксозния хотел \"Метропол\". \"Мисля, че това ще бъде един успех\", каза Тръмп пред медиите. Той изрази надежда, че втората среща на върха между САЩ и Северна Корея, фокусирана върху денуклеаризацията на режима в Пхенян, ще бъде \"по-добра или еквивалентна на първата среща\", предаде Франс прес. \"Мисля, че вашата страна притежава великолепен икономически потенциал, той е невероятен и няма граници. Мисля, че вас ви чака великолепно бъдеще, доколкото вие сте великолепен лидер. Искам да видя как ще стане това и ние ще помогнем да се направи така, че това да се случи\", каза Тръмп, цитиран от ТАСС. Ким пък заяви, че е сигурен, че този път ще бъдат постигнати положителни резултати, предаде Франс прес. \"Напълно сигурен съм, че този път ще има големи резултати, които ще бъдат приветствани от всички. Ще направя всичко по силите си, за да се случи това\", каза Ким. \"Президентът Тръмп прояви мъжество, взимайки участие в тази среща на върха. Нашите страни със съвместни усилия преодоляват недоверието и проблемите. Аз съм уверен, че срещата на върха ще донесе реални резултати\", заяви севернокорейският лидер, цитиран от ТАСС. Вашингтон изисква от Пхенян да се откаже от ядрения си арсенал в замяна на вдигане на санкциите, но никакъв конкретен напредък в тази насока не беше отчетен от първата среща на между Тръмп и Ким през юни ми налата година в Сингапур досега, отбелязва Франс прес.", "date": "2019.02.27", "title": "Тръмп и Ким оптимистични в началото на втората си среща"}
{"url": "https://www.24chasa.bg/novini/article/7320345", "text": "Служители на РУ-Първомай разследват случай на побой между ученици. Сигналът за случилото се пред местно основно училище в града е получен на тел. 112 към 9 часа във вторник. Според информацията, по време на междучасие, пред събрали се техни съученици две 14-годишни момчета започнали взаимно да си разменят удари. Това съобщиха от пресцентъра на МВР. В резултат на намесата на случаен минувач и пристигналите полицейски служители сбиването между двамата било прекратено, без да има сериозно пострадали. Единият от учениците е настанен в болница за наблюдение с контузии по главата и тялото. Медицинска помощ е оказана и на съперника му, спрямо когото била взета 24-часова мярка за задържане. По разпореждане на дежурен прокурор от Районна прокуратура -Първомай е образувано досъдебно производство за нанасяне на лека телесна повреда по хулигански подбуди. Работата по изясняване на причините и обстоятелствата около случилото се продължава.", "date": "2019.02.27", "title": "Разследват побой между ученици в Първомай"}
{"url": "https://www.24chasa.bg/novini/article/7320550", "text": "Европейската комисия представи днес оценката си за напредъка на държавите от ЕС в изпълнението на задачите в икономическата и социалната област. В годишната си оценка се отбелязва необходимостта от насърчаване на инвестициите, извършване на отговорни фискални политики и изпълнението на добре планирани реформи. Предизвикателствата се различават значително в различните държави и изискват подходящи и целенасочени политически действия, се посочва в съобщението. Настоящият преглед на предизвикателствата пред отделните държави се извършва в момент, в който се очаква растежът на европейската икономика през 2019 г. да продължи за седма поредна година, но по-умерено. Заетостта е на рекордно високо равнище, а безработицата е на рекордно ниско равнище. Публичните финанси също се подобриха, въпреки че някои държави все още са изправени пред високи равнища на дълг. Равнището на производителността остава слабо, застаряването на населението се засилва и бързите технологични промени оказват значително въздействие върху пазара на труда. В някои от държавите равнищата на действителните доходи на домакинствата се запазват под тези отпреди кризата. Младежката безработица намаля значително, но в някои държави е все още неприемливо висока. Във време на по-силно изразена несигурност в световен мащаб от решаващо значение е държавите в ЕС да ускорят действията си за повишаване на производителността, да подобрят устойчивостта на своите икономики и да осигурят условия икономическият растеж да бъде от полза за всички граждани. След представянето през ноември на годишния обзор на растежа и на препоръката за икономическата политика на еврозоната, с които се определят задачите на европейско равнище, в днешните 28 доклада по държави се обръща внимание на националното измерение на европейския семестър. В докладите се предоставя подробен анализ на специфичните за всяка държава икономически и социални предизвикателства. Те ще послужат като основа за обсъждане с държавите на техните национални политически решения преди те да изготвят своите национални програми през април и ще доведат до изготвяне в края на пролетта на годишните препоръки за всяка държава. Комисията поставя началото на обсъждане на предизвикателствата и задачите, свързани с инвестициите, в държавите от ЕС и представя първи идеи за това как европейските средства, особено фондовете на политиката на сближаван, може да бъдат от полза в общностния бюджет до 2027 година. Тази стъпка ще послужи за осигуряване на по-голяма съгласуваност на икономическите политики и използването на средствата на ЕС, които представляват значителна част от публичните инвестиции в някои държави. В докладите по държави се прави оценка на напредъка при изпълнението на препоръките за всяка държава от юли миналата година. Държавите са постигнали известен или по-голям напредък в изпълнението на повече от две трети от препоръките, издадени след 2011 година. Държавите са постигнали най-голям напредък по отношение на препоръките в областта на финансовите услуги. Траен напредък бе постигнат и в реформите за улесняване на създаването на работни места на постоянни договори. Един от начините, които използва ЕК през последните години, за да помогне на държавите да увеличат усилията си за реформи, е чрез нейната програмата за подкрепа на структурните реформи. Тази година по програмата за подкрепа на структурните реформи ще бъде предоставена техническа помощ на 26 държави за изпълнението на повече от 260 проекта. Те са в допълнение към над 290 проекта, подбрани през 2017 г. и 2018 година. През ноември миналата година ЕК започна задълбочени прегледи за 13 държави от ЕС, за да оцени дали те са засегнати от макроикономически дисбаланси. Комисията стигна до заключението, че съществуват дисбаланси или прекомерни дисбаланси във всички тези 13 държави, но в някои случаи сериозността на дисбалансите намалява. В България, Германия, Испания, Франция, Хърватия, Ирландия, Холандия, Португалия, Румъния и Швеция са налице икономически дисбаланси. В Кипър, Гърция и Италия са установени прекомерни дисбаланси. Комисията ще продължи да прави преглед на развитието и на политическите мерк, предприети от всички държави с дисбаланси или прекомерни дисбаланси, по специално наблюдение по европейския семестър. Комисията представи днес своето становище за променения проект на бюджетен план на Словения, тъй като представеният през октомври миналата година се основаваше на сценарий \"без промяна в политиката\" и беше отново представен междувременно. Според ЕК промененият проект на бюджетен план създава опасност от неспазване на разпоредбите на пакта за стабилност и растеж. Както според плана на Словения, така и според ЕК, се очакват проектът на бюджетен план да доведе до значително отклонение от плана за корекции за постигане на средносрочната цел на страната. Затова Словения е приканена да предприеме необходимите мерки в рамките на националните бюджетни процедури, за да бъде бюджетът за тази година в съответствие с изискванията на пакта за стабилност и растеж. Гърция се присъедини към процеса на европейския семестър след като приключи своята програма за подкрепа на стабилността през миналото лято. Комисията прие втория си доклад в рамката за засилено наблюдение. В доклада се прави оценка на постигнатия от Гърция напредък по свързаните с политиките ангажименти, поети на заседанието на Еврогрупата през юни 2018 г. В доклада се стига до заключението, че макар Гърция да е постигнала значителен напредък в изпълнението на специфичните си ангажименти за реформи до края на 2018 г., скоростта в някои области е бавна и е довела до закъснения в свързаните с тях ключови реформи. Комисията представи доклада за напредъка по изпълнението на препоръката на Съвета от 20 септември 2016 г. за създаване на национални съвети по производителността. В доклада се оценяват измененията в производителността и конкурентоспособността в ЕС и се прави общ преглед на създадените в края на 2018 г. съвети по производителността. Национални съвети по производителността вече са създадени в 10 държави от еврозоната. Всички останали държави от еврозоната потвърдиха намерението си да създадат такива съвети в близко бъдеще. Комисията прие също предложение за запазване на решението на Съвета на ЕС от 2018 г. за насоките за политиките за заетост на държавите от ЕС. Тазгодишното предложение потвърждава отново съответствието на насоките за заетостта с 20-те принципа на Европейския стълб на социалните права, тъй като общите им цели и приоритети продължават да бъдат валидни. Насоките за заетостта съдържат общи приоритети и цели за националните политики за заетостта и предоставят правно основание за специфични за всяка държава препоръки в тези области, които трябва да бъдат приемани повторно всяка година. Комисията представи също доклад за изпълнението на препоръката на Съвета \"Пътища за повишаване на уменията\", която е част от новата програма за придобиване на умения за Европа, представена от ЕК през юни 2016 година. Досега 61 милиона възрастни граждани в ЕС са завършили в най-добрия случай прогимназиален етап на основното образование. С тази препоръка държавите поеха ангажимент да предложат на възрастните хора с ниски умения и квалификация нови и по-добри възможности за усъвършенстване на тяхната основна езикова и математическа грамотност, и на уменията им в областта на цифровите технологии. В доклада се прави преглед на мерките, предприети от държавите. Очаква се Съветът на ЕС да обсъди докладите по държави заедно с резултатите от задълбочените прегледи. През следващите месеци ЕК ще организира двустранни срещи с държавите от ЕС по съответните доклади. Заместник-председателите, комисарите и службите на ЕК ще посетят държавите, за да се срещнат с правителствата, парламентите, социалните партньори и други заинтересовани страни, с които ще обсъдят оценките в докладите.", "date": "2019.02.27", "title": "Годишен доклад на ЕК: В България са налице икономически дисбаланси"}
{"url": "https://www.24chasa.bg/novini/article/7320581", "text": "Правителството одобри доклад на министъра на отбраната относно плащане в размер до 82 510 хил. лв. за възстановяване на летателната годност на самолетите Су-25, съобщи пресслужбата на кабинета. Проектът за инвестиционен разход е приет с правителствено решение от 2018 г. Плащането ще бъде за сметка на възстановените през 2019 г. средства по сметка на Министерството на отбраната за изпълнение на проекта, уточниха от МС. Изпълнението на проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет и достигането до оперативна готовност за използване на същия за действия по земни/надводни цели, се посочва в съобщението.", "date": "2019.02.27", "title": "Одобрено е плащане за възстановяване на летателната годност на самолетите Су-25"}
{"url": "https://www.24chasa.bg/novini/article/7320582", "text": "Премиерът на Пакистан Имран Хан призова днес за преговори с Индия и изрази надежда, че \"здравият разум\" ще надделее,  , предадоха Ройтерс и ДПА. \"Историята ни учи, че войните са изпълнени с погрешни сметки. Въпросът е, че при оръжията, с които разполагаме, не можем да си позволим погрешни сметки\", каза пакистанският премиер в кратко телевизионно обръщение към нацията, но всъщност насочено към индийския му колега Нарендра Моди, уточнява БТА. \"Трябва да седнем и да разговаряме\", заключи Имран Хан и подчерта, че е \"лесно да се започне война, но докъде ще се стигне няма да е под контрола на никого\". Държавният секретар на САЩ Майк Помпейо съобщи днес, че е разговарял поотделно по телефона с премиерите на Пакистан и Индия и ги е призовал да се въздържат от \"по-нататъшни военни действия\". \"Насърчих двамата министър-председатели да превърнат пряката комуникация в приоритет\", каза Помпейо. Китай и ЕС също призоваха двете ядрени сили в Южна Азия към сдържаност. ТАСС цитира говорителя на Кремъл Дмитрий Песков, който изрази \"изключителното безпокойство\" на Русия от изострянето на отношенията между Индия и Пакистан. По думите му Москва следи внимателно развитието на събитията и \"разбира се призовава всички страни към сдържаност\". Пакистан свали днес два индийски изтребителя, след като вчера индийски военни самолети нанесоха удари на пакистанска територия за пръв път от войната между двете съседни държави през 1971 г.", "date": "2019.02.27", "title": "Пакистанският премиер: Лесно се започва война. Трябва да седнем и да разговаряме"}
{"url": "https://www.24chasa.bg/novini/article/7320595", "text": "Към 27 февруари в Министерство на здравеопазването са съобщени 51 случая на морбили. Засегнати са четири области в страната: Благоевград – 40 заболели, София-град – 7 заболели, София-област – 3 случая, Варна – 1 случай. По възраст заболелите са разпредени както следва: до 1 г. – 10; 1-4 г. – 24; 5-9 г. – 6; 10-14 г. – 2; 15-19 г. – 3; 20-24 г. – 1; 25-29 г. – 2; 35-39 г. – 2, над 40 г. - 1. Това съобщи на пресконференция в Министерството на здравеопазването главният държавен здравен инспектор доц. д-р Ангел Кунчев. Това съобщиха от Министерството на здравеопазването. Изпълнението на Националния имунизационен календар по закон е задължително. За изминалата година регионалните здравни инспекции са извършили 16 хиляди проверки за изпълнението на календара и са издадени 112 акта на родители, които не са ваксинирали децата си. Проверени са били и общопрактикуващи лекари и общ медицински персонал. „Не приемам спекулацията, че ваксините често пъти дават нежелани реакции. Точно обратното – най-малък е броят на съобщените нежелани реакции именно при ваксините. Освен това страната ни е изключително либерална по отношение съобщаването на нежелани реакции. Има работещ механизъм за съобщаването – на страницата на ИАЛ всеки гражданин и всяко медицинско лице могат да докладват при съмнение за нежелана реакция към лекарствен продукт. Показателно е, че при 2 млн. и 200 хил. ваксинации през 2018 г. са съобщени едва 108 нежелани реакции, болшинството от които са т. нар. преходни реакции – повишаване на телесната температура, подуване или зачервяване около мястото на поставяне на ваксината. Важно е да се знае, че 1 болен от морбили, срещнал 100 неимунизирани срещу заболяването лица, разболява 95 от тях“, посочи доц. д-р Кунчев. „В момента Националната референтна лаборатория към Националния център по паразитни и заразни болести, лабораторно проверява всеки докладван за съмнение от регионалните здравни инспекции случай на морбили извън благоевградското огнище. Изключително важно е тази ангажираността на лекарите и здравните структури, за да реагираме още при първите случаи. Гражданите трябва да знаят, че най-уязвими са неваксинираните деца до 13-месечна възраст и най-вече тези между 6 и 13 месеца, при които намалява предаваната от майката на плода защита“. Това заяви директорът на Националния център по заразни и паразитни болести проф. Тодор Кантарджиев. Изпълнителният директор на СБАЛИПБ „Проф. Иван Киров” проф. д-р Татяна Червенякова уточни, че в момента в Инфекциозна болница има 7 пациента с морбили с благоприятен ход на заболяването. По отношение развитието на имунизационния календар доц. д-р Ангел Кунчев посочи, че Експертният съвет по имунопрофилактика е взел решение: чрез Националната програма за грип от следващия сезон да бъде осигурен безплатен достъп до ваксина срещу грип за всички желаещи хора над 65 години; да се намалят приемите на ваксина за туберкулоза от 4 на 3; да се промени схемата на прием за пневмококова ваксина - от 4 на 3; да се въведе още една реимунизация срещу коклюш в по-висока възраст, както и да се въведе препоръчителна ваксина срещу варицела, която чрез национална програма да се поставя безплатно на желаещите.", "date": "2019.02.27", "title": "Д-р Ангел Кунчев: 1 болен от морбили, срещнал 100 неимунизирани, разболява 95 от тях"}
{"url": "https://www.24chasa.bg/novini/article/7320574", "text": "Окръжната прокуратура в Разград задържа за срок до 72 часа мъж, държал с цел разпространение близо 1,5 кг амфетамини, съобщиха от Прокуратурата на Република България. Обвиняемият е 39-годишният Петко А. от Севлиево. При проверка на автомобил на паркинга на магазин от голяма търговска верига в Разград е установено, че мъжът държи чанта, в която полицията е открила 1 кг и 470 грама амфетамини. Разследващите разполагали с предварителна информация за това. Стойността на наркотиците е оценена на над 44 000 лева. При продажба на уличния пазар обаче, където 1 таблетка амфетамин се търгува за 20 лева, цената на иззетия наркотик ще надхвърли многократно посочената стойност. Пред разследващите обвиняемият се е признал за виновен за извършеното престъпление. Останалите трима пътуващи в автомобила са разпитани като свидетели по досъдебното производство. Обвиняемият Петко А. е криминално проявен и осъждан. Предстои Окръжната прокуратура в Разград да внесе искане в Разградския окръжен съд да вземане мярка за неотклонение „Задържане под стража“ на 39-годишния обвиняем.", "date": "2019.02.27", "title": "Рецидивист в ареста за 1,5 кг дрога"}
{"url": "https://www.24chasa.bg/novini/article/7320584", "text": "\"Г-н съдия, не издържам, затворена съм в един квадратен метър. Допреди една седмица бях успешен финансов директор, не съм била наказвана. Изведнъж се озовах в една кутийка метър на метър. Стоиш затворен и не можеш да разбереш какво се случва. Страшно е. Дори с адвоката си не мога да говоря адекватно. Не искам да бягам, ако исках можех да го направя, Моля само за домашен арест, ако трябва нека по сто пъти ме проверява\"т. С тези думи силно разстроена задържаната банкерка от Нова Загора Биляна Манчева се обърна към Бургаския апелативен съд, където тече делото й за мярката за неотклонение. За пореден път Манчева обеща да продължи да съдейства на разследващите. Според нейния адвокат Младен Донев, в ареста имало серопозитивни, болни от хепатит, а условията били нечовешки, а арестантите не се извеждали на полагащата се едночасова разходка. Адвокатът заяви, че по делото все още няма никакви документи, на които да стои подпис на банкерката, обвинена в присвояване на над 440 хил. лева. Според прокуратурата обаче, Манчева е теглила сумите от дебитни карти на клиенти, използвала е и други методи, при които не е било необходимо да подписва документи. В залата прокурор Красимира Кателиева заяви, че ако бъде пусната банкерката може да повлияе на свидетели по делото като вече имало сигнал от един от тях за подобни действия. Съдът ще се произнесе в 15:15.", "date": "2019.02.27", "title": "Задържаната банкерка: Не издържам в килия метър на метър (Видео, снимки)"}
{"url": "https://www.24chasa.bg/novini/article/7320592", "text": "Спрямо Гоце Й. е наложена принудителна административна мярка \"отнемане на правото на пребиваване в Република България\". Македонецът имал разрешение за постоянно пребиваване у нас от 22 август м.г., тъй като бил като чужденец с български произход. Малко по-късно обаче станало ясно, че за него имало сигнал в Шенгенската информационна система, въведен от Белгия на 6 декември 2017 г. Сигналът бил, че до 21 ноември 2019 г. Гоце има забрана за влизане и пребиваване на територията на Шенген. След консултации с белгийската страна се изяснило, че на лицето Гоце Й. е издадена заповед за експулсиране, придружена със забрана за влизане и пребиваване на територията на Шенгенското пространство във връзка с незаконен престой на територията на Белгия, която забрана е за срок от две години - до 21 ноември 2019 г. Проверка в системата на граничния контрол показала, че македонецът последно е влязъл у нас на 7 ноември м.г. по обяд и същия ден е напуснал страната четири часа по-късно. След като е издадена заповедта да не влиза в България, Гоце я обжалвал пред кюстендилския административен съд, но жалбата му е отхвърлена.", "date": "2019.02.27", "title": "Забраниха на македонец да влиза у нас, имал забрана и в Белгия"}
{"url": "https://www.24chasa.bg/novini/article/7320760", "text": "Лидерът на Северна Корея Ким Чен Ун и президентът на САЩ Доналд Тръмп приключиха срещата си на четири очи, продължила около 10 минути, предаде ТАСС, цитирана от БТА. След това започна официален обяд, в който от американска страна участват държавният секретар Майк Помпейо и началникът на канцеларията на Белия дом Мик Мълвани, а от севернокорейска - заместник-председателят на ЦК на Корейската трудова партия Ким Йон Чхол и министърът на външните работи И Йон-хо. Има преводачи от двете страни, но не присъства Ким Йо Чен, сестра и близък съветник на Ким Чен Ун. Очаква се обядът да продължи близо два часа, предаде ТАСС. В началото на вечерята Тръмп даде висока оценка на своите \"много специални отношения\" с Ким, съобщи АП. Преди това американският президент изрази надежда пред репортери в хотел \"Метропол\", че \"много неща ще бъдат решени\" и че срещата ще доведе до \"чудесна, наистина чудесна ситуация\" в дългосрочен план. Тръмп предположи, че вечерята ще бъде кратка, защото се очаква четвъртък да бъде \"много натоварен ден\".", "date": "2019.02.27", "title": "Тръмп и Ким приключиха срещата си на четири очи и започнаха официална вечеря"}
{"url": "https://www.24chasa.bg/novini/article/7320759", "text": "Бургаският апелативен съд пусна под домашен арест задържаната банкерка Биляна Манчева от Нова Загора. Както 24 часа по-рано днес писа, Манчева недоумявала как от успешен финансов ръководител изведнъж се озовала в килия метър на метър. \"Страшно е! Моля за домашен арест, ако трябва и по 100 пъти да ме проверяват\", примоли се младата жена. Прокуратурата пледира Манчева  да остане в ареста, тъй като има опасност за окаже натиск върху свидетели или да се укрие. Съдът обаче се смили и замени най-тежката мярка \"задържане под стража\" с арест вкъщи. Бившата шефка на финансова институция в Нова Загора е с две обвинения - за присвояване на 400 000 лв. от сметки на клиенти на банката  и в източване на 45 000 лв. от дебитни карти. Престъпленията са извършени от 2016 г. до началото на февруари, 2019 г. ,твърди прокуратурата. Ако бъде призната за виновна я чака тежко наказание  от 10 г. до 30 г. лишаване от свобода.", "date": "2019.02.27", "title": "Вадят задържаната банкерка от ареста със серопозитивни и болни от хепатит"}
{"url": "https://www.24chasa.bg/novini/article/7320758", "text": "Индия обяви, че е свалила пакистански изтребител в спорната област Кашмир и е загубила свой изтребител във въздушния бой, предадоха Франс прес и Асошиейтед прес. След вчерашната операция, която Делхи представи като \"превантивен удар\" по ислямистки лагер в Пакистан, пакистанските ВВС \"нападнаха военни обекти\" в индийската част на Кашмир, но \"опитите на Пакистан бяха успешно отблъснати\", заяви говорителят на индийското външно министерство Равиш Кумар, предаде БТА. \"Наземни части са видели пакистанския самолет да пада в пакистанската част. В този сблъсък за жалост загубихме еди МиГ-21. Пилотът е в неизвестност. Пакистан твърди, че го е пленил\", каза говорителят, като уточни, че последната информация се проверява. Индийската армия заяви, че вчера е ударила в Пакистан тренировъчен лагер на ислямистката групировка Джаиш-е-Мохамeд, която е много активна във въоръжената война с Индия в долината Шринагар, и че е убила голям брой екстремисти. Пакистан заяви, че ще предприеме ответни мерки. Тази сутрин Пакистан обяви, че е нанесъл удари по невоенни обекти в Кашмир, че е свалил два индийски изтребителя в своето въздушно пространство и е пленил двама индийски пилоти. Представителят на пакистанските въоръжени сили генерал-майор Асиф Гафур отрече твърдението, че индийските ВВС са свалили днес пакистански изтребител Ф-16, предаде ТАСС. \"Трябва да се отбележи, че няма пострадали пакистански Ф-16, тъй като днес такива не са излитали от Пакистан\", заяви той.", "date": "2019.02.27", "title": "Индия свалила пакистански изтребител и загубила свой във въздушния бой"}
{"url": "https://www.24chasa.bg/novini/article/7320778", "text": "Учени от Германия и Полша се натъкнаха на богата колекция от инструменти, с които швайнфуртовските шимпанзета си набавят храна, съобщава сайтът Phys.org. Тези примати от вида Pan troglodytes schweinfurthii обитават горите в северната част на ДР Конго. Изследователите открили различни артефакти и инструменти, изготвени от маймуните и предназначени за набавяне на храна, добавя БТА. Учените изучавали поведението на популация от тези шимпанзета на територия от 50 хиляди квадратни километра в продължение на 12 години. Специалистите успели да документират откритите в 20 участъка примитивни инструменти и следи от дейността на тези животни. Изненада предизвикали новите видове артефакти, сред които дълги пръчици за улов на мравки от вида Dorylus, по-къси пръчици - за подсемейството на мравките понерини и други приспособления, предназначени за медоносни пчели без жило. Учените се натъкнали на непознати досега методи за обработка на храната, състояща се в стриване на твърдия субстракт на термитниците, на черупките на охлюви и костенурки.", "date": "2019.02.27", "title": "Шимпанзета изготвяли инструменти за лов на храна"}
{"url": "https://www.24chasa.bg/novini/article/7320790", "text": "Албания беше третата страна, която ратифицира протокола за присъединяване на Северна Македония към НАТО, а двете страни също така могат да споделят своя опит по пътя към членство в Европейския съюз, заяви действащият министър на външните работи на Албания Гент Цакай на съвместна пресконференция със своя колега от Северна Македония Никола Димитров, предаде МИА. \"Република Северна Македония е не само съседна страна в резултат на коренящо се в географията съвпадение, а също и приятел и стратегически партньор, с който градим отношенията си чрез конструктивен диалог и ефективно сътрудничество. Присъединяването на Северна Македония към НАТО и споделеният път към членство в ЕС са от полза за развитието на региона и подхранването на мира и стабилността\", посочи Цакай, предаде БТА. Димитров от своя страна благодари на Албания за неотдавнашната ратификация на протокола за присъединяване към НАТО в албанския парламент. Той също така спомена споделената европейска визия на двете страни. \"Постиженията на една страна от региона са постижения за целия регион. Бихме искали да имаме причина да празнуваме заедно през юни\", заяви Димитров. Двете страни очакват решение на срещата на върха на ЕС през юни, което да им позволи официално да започнат преговори за присъединяване. Цакай също така ще има срещи в парламента и в правителството в Скопие днес.", "date": "2019.02.27", "title": "Албания: Скопие и Тирана са стратегически партньори и съюзници"}
{"url": "https://www.24chasa.bg/novini/article/7320802", "text": "5 300 000 лв. са укритите данъци от бензиностанции, манипулирали отчетността си за м.г., съобщи шефката на НАП Галя Димитрова. Това е установил контролът на приходната агенция по обектите в страната. Били са издадени и над 130 акта за различни административни нарушения, като стойността им е за над 110 000 лв., отчете Димитрова. Касови бележки не са били издадени за над 955 000 литра гориво. Сигналът от \"Българската петролна и газова асоциация\" се провярява. Той е общ, може да се каже, че няма конкретика по него, обясни вътрешният министър Младен Маринов. През 2018 г. е работено и по контрабанда, и при злоупотреби при разпростанение и търговия на горивата, добави той.", "date": "2019.02.27", "title": "Шефката на НАП: 5,3 млн. лв. данъци са укрити от бензиностанции м.г."}
{"url": "https://www.24chasa.bg/novini/article/7320810", "text": "Русия и Сирия публикуваха днес съвместно изявление, в което призовават американските военни да напуснат Сирия и да позволят на хората в бежански лагер в югоизточната част на страната да бъдат евакуирани от руските и сирийските сили, предаде Ройтерс, цитирана от БТА. Комюникето, разпространено от руското министерство на отбраната, посочва, че руските и сирийските сили са подготвили автобуси за превозване на бежанците от лагера Рубкан и че ще им осигурят безопасно пътуване, така че тези хора да могат да започнат нов живот. \"Призоваваме също така САЩ, чиито военни части са на сирийска територия незаконно, да напуснат страната\", се казва още в изявлението. По-рано този месец Съединените щати обявиха, че ще оставят в Сирия около 400 свои военни, които ще бъдат разположени в два отделни района. Това бе обрат в позицията на президента Доналд Тръмп, който може да проправи пътя към запазване на военното присъствие на САЩ в близкоизточната страна, отбелязва Ройтерс. През декември Тръмп обяви, че ще изтегли всички американски войници от Сирия.", "date": "2019.02.27", "title": "Русия и Сирия призоваха американските военни да напуснат Сирия"}
{"url": "https://www.24chasa.bg/novini/article/7320728", "text": "Положителна за африканска чума по свинете е пробата и на второто намерено мъртво диво прасе около село Каблешково, община Тервел, този понеделник - съобщи д-р Борислав Каменов, директор на Областната агенция по безопасност на храните в Добрич. Припомняме две диви прасета бяха намерени мъртви на територията на Ловно стопанство-Тервел.  Да започне отново преброяване на прасетата в тъй нар. задни дворове от кметовете, а горски и ловни служители да извършват претърсване на територията на стопанствата за умрели животни – това са основните мерки, които прие Областната епизоотична комисия в Добрич.  „При огледа на трупа на първото умряло прасе, около 60-70 кг, и при аутопсията, която направихме, се установиха признаците на африканската чума по свинете, която се доказа от лабораторните проби” – каза д-р Борислав Каменов, директор на Ретионалната агенция по безопасност на храните на заседанието на Областната епизоотична комисия. То е било намерено извън загражденията на ловното стопанство, на около 5 метра от границата с област Силистра – между селата Каблешково и Алеково. Второто прасе е намерено в „дълбочина” в Добричка област – добави той. В момента има две зони - инфектирана и буферна. В първата влизат община Тервел, 4 села от община Добричка и около 10 села от община Дулово – област Силистра. Д-р Каменов обясни, че ловците, като излизат на излет, задължително носят ръкавици, помпа и дезинфектант. На входа на ловните стопанства е направена дезинфекционна зона, през която да преминават автомобилите. Той препоръча, ако в момента има прасета в тъй нар. задни дворове, те да се заколят, за да могат стопаните им ги изоплзват. По данни на д-р Каменов в община Шабла всички прасета от задните дворове са заклани, в община Тервел – около 50 процента, в община Ген.Тошево – около 70 процента. Според него, и свинекомплексите изпълняват всички указания за биосигурност. Превозът на прасета се извършва само с ветеринарно свидетелство, след клиничен преглед и отрицателна проба за болеста. На местата, откъсето тръгват прасетата и където пристигат, се прави дезинфекция. Досега в България се регистрирани 6 огнища на африканската чума по свинете – по две в областите Силистра, Добрич и Варна. В Добрич първото огнище беше през м.г. в „Зеленка” – община Каварна – диво прасе в заградено ловно стопанство. В Румъния огнищата са около 800 - каза оке д-р Каменов.", "date": "2019.02.27", "title": "Положителна е пробата за африканска чума и на второто диво прасе в Тервелско (Обновена)"}
{"url": "https://www.24chasa.bg/novini/article/7320822", "text": "Президентът на Турция Реджеп Тайип Ердоган прие днес в Анкара зетя и съветник на президента Доналд Тръмп Джаред Къшнър, предаде ТАСС, като се позова на кабинета на Ердоган. Не се съобщават подробности за разговорите им. По-рано Ердоган каза, че ще обсъжда с Къшнър въпроси на търговско-икономическото сътрудничество, както и регионални проблеми, предаде БТА. Къшнър отговаря за политиката на Вашингтон по израело-палестинския проблем, отбелязва Ройтерс. Къшнър на свой ред каза, че ще обсъжда въпроси на окончателния статут, включително установяване на граници, по време на едноседмична обиколка в Близкия изток. Турция и Израел, бивши съюзници, изгониха взаимно посланиците си през май по време на спор заради стълкновения, при които десетки палестинци бяха убити от израелските сили на границата с ивицата Газа. Турция е един от най-яростните критици на признаването от САЩ на Ерусалим за столица на Израел и откриването на американско посолство там, отбелязва Ройтерс.", "date": "2019.02.27", "title": "Ердоган прие зетя на Тръмп Джаред Къшнър в Анкара (Снимки)"}
{"url": "https://www.24chasa.bg/novini/article/7320828", "text": "Израелският премиер Бенямин Нетаняху се срещна днес в Кремъл с руския президент Владимир Путин, предаде Франс прес, цитирана от БТА. Основната тема на разговора между двамата лидери бе ситуацията в Сирия. Иран е най-голямата заплаха за стабилността в Близкия изток, предупреди Нетаняху в началото на срещата. Той подчерта решимостта на Израел да не допусне трайно иранско присъствие в Сирия. Изключително важно е да се води диалог по въпросите на сигурността в Близкия изток, изтъкна от своя страна Путин. В делегацията на израелския премиер са председателят на Съвета за национална сигурност Меир бен Шабат и шефът на израелското военно разузнаване Тамир Хейман. Иран, ливанското шиитско движение Хизбула и Русия са основните съюзници на президента Башар ал Асад в конфликта в Сирия, припомня Франс прес. Днешната среща ще е първият по-дълъг разговор между Путин и Нетаняху след 17 септември миналата година, когато сирийската противовъздушна отбрана по погрешка свали руски военен самолет по време на операция на израелската бойна авиация. Инцидентът доведе до сериозно напрежение между Русия и Израел, отбелязва Франс прес.", "date": "2019.02.27", "title": "Нетаняху пред Путин в Кремъл: Иран е най-голямата заплаха в Близкия изток"}
{"url": "https://www.24chasa.bg/novini/article/7320851", "text": "Полша е готова за среща с Израел с участието на останалите три страни от Вишеградската група, заяви днес полският министър на външните работи Яцек Чапутович, цитиран от Асошиейтед прес. След среща с унгарския си колега Петер Сиярто в Будапеща Чапутович каза, че \"няма пречки\" за такава среща, въпреки че \"някои неща трябва да бъдат изяснени от израелска страна\", предава БТА. Полша отказа участие в насрочената за 19 февруари среща на премиерите от Вишеградската четворка и Израел, след като израелският премиер Бенямин Нетаняху каза, че поляци са сътрудничили на нацистите по време на Холокоста. Израелският и. д. външен министър Израел Кац пък цитира изказване на бившия премиер Ицхак Шамир, че \"поляците засукват антисемитизма с майчиното мляко\". Що се отнася до Брекзит, Чапутович каза днес, че Полша е за неговото отлагане, ако това ще е от полза за постигането на по-добри условия. Излизането на Великобритания от ЕС без сделка няма да е от полза за никого, включително за Полша, предупреди той. Сиярто подчерта, че двете страни са горди като първите в Европа, обявили се против плана на ООН за преселване на мигранти. Полша и Унгария \"са двете страни, срещу които бюрокрацията в Брюксел води кампания за отмъщение, но ние няма да отстъпим\", каза той. Сиярто обеща Унгария винаги да налага вето на каквито и да било санкции срещу Полша, наложени от Брюксел.", "date": "2019.02.27", "title": "Полският външен министър: Готови сме за среща с Израел, въпреки че има неизяснени неща"}
{"url": "https://www.24chasa.bg/novini/article/7320841", "text": "15% от хората по света са с увреждания, а над половината от тях са жени. В България те са над четвърт милион и не рядко стават жертва на насилие. Техните социални контакти са ограничени и най-често посегателствата срещу тях се извършват от хора в близкото им обкръжение. Специалисти, които да влизат в контакт с жени с увреждания в риск или жертви на насилие, ще бъдат обучени в рамките на проекта ВИВИЕН, съобщи Дарик. 500 специалисти и 130 служители в различни институции ще научат как да помагат на жените с увреждания в риск, как да изграждат доверие, така че те да споделят проблемите си, за да не стават жертва на насилие, или ако това се е случило, да не се повтаря. Жените с увреждания са една от най-уязвимите на насилие социални групи, заяви Аля Ведър, национален координатор на проекта ВИВИЕН за България. „Има мъже с увреждания. Обикновено грижата за тях е приета в семейството като едно естествено задължение на съпругата, на близката, на жените. А грижата за жените с увреждания често пъти става грижа на институцията или на външни хора. При тях е още по-трудно да заявят насилието, защото те трудно се оплакват и се доверяват“, каза Ведър. Проектът се финансира от ЕК и освен България, в него участват Италия, Хърватия и Финландия, а информация за всичко свързано с противодействието на насилието върху жените с увреждания ще бъде публикувана на интернет страницата на проекта ВИВИЕН.", "date": "2019.02.27", "title": "Жените с увреждания са най-насилвани"}
{"url": "https://www.24chasa.bg/novini/article/7320962", "text": "Паленето на огън и плуването в езерото - това са нарушенията, които са извършени от Беър Грилс. Българска фирма е получила разрешение от Националния парк. На тези хора им е било казано какво може и какво не може. Беър Грилс сам казва във филма, че е забавен, защото нарушава правилата. Това заяви министърът на околната среда и водите Нено Димов в предаването \"Лице в лице\" по  . \"За мен остава неясно защо обаче сме склонни да простим на един чужденец, а реагирахме така остро към българите, които играха в едно от езерата, облечени в народни носии\", каза министър Димов. \"В правилника е описано какво е разрешено. Българската фирма е наясно и със законите. Дали сме съответните наказателни постановления на българската фирма. Ще бъде глобен и господин Беър Грилс, ако бъде открит физическият му адрес, но смятам, че това би било трудна задача за министерството\", обясни още министърът. \"Имало е трима души, които са придружавали Беър Грилс, но те не могат да бъдат денонощно с него. Предполагам, че сега не искат да дават изявления, защото съм разпоредил вътрешна проверка. Докато тя тече е нормално да не бъдат давани обяснения. Предполагам, че след като приключи, от Национален парк \"Рила\" ще дадат своето обяснение\", обясни Димов. \"От министерството няма да търсим лично Беър Грилс. Ако от парка се свържат с него. Ние проверяваме фирмата и парка\", категоричен е министърът.", "date": "2019.02.27", "title": "Нено Димов: От министерството няма да търсим лично Беър Грилс"}
{"url": "https://www.24chasa.bg/novini/article/7320984", "text": "Министър-председателят Бойко Борисов изпрати съболезнователна телеграма до президента на Арабска република Египет Абдел Фаттах Ас-Сиси по повод трагичния инцидент в Кайро. Това съобщиха от пресцентъра на Министерския съвет. „С прискърбие научих за “, пише премиерът Борисов в телеграмата до египетския президент. „Приемете моите и на българския народ най-искрени съболезнования. Надяваме се на бързо възстановяване на ранените“, посочва българският министър-председател.", "date": "2019.02.27", "title": "Борисов изказа съболезнования на президента на Египет за инцидента в Кайро"}
{"url": "https://www.24chasa.bg/novini/article/7321003", "text": "Френският министър на икономиката Брюно Льо Мер заяви, че Полша може да играе \"ключова роля в бъдещето на Европа\" в публикувано днес интервю, пет дни след срещата му във Варшава с премиера Матеуш Моравецки, предаде Франс прес. Изказването на министъра изглежда потвърждава затоплянето в отношенията между Франция и Полша след период на охлаждане, белязан от неочакваното анулиране от Варшава на голяма покупка на хеликоптери \"Каракал\" на Еърбъс и открити разногласия по политически въпроси, уточнява БТА. \"Полша може да играе ключова роля в бъдещето на Европа и Франция осъзнава това. Тя вече е един от главните играчи на европейската сцена\", каза Льо Мер за независимия всекидневник \"Дженник газета правна\". \"Вярно е, че имаше разногласия. Трябва обаче да ги преодолеем и да се съсредоточим върху укрепването на сътрудничеството. Потенциалът е огромен\", добави той. В отношенията между Варшава и Париж се появиха напрежения след идването на власт в Полша на консерваторите от \"Право и справедливост\" през 2015 г. Освен провалената покупка на хеликоптери, евроскептицизмът на полските управляващи, които са в конфликт с Брюксел за правовата държава, накара френския президент Еманюел Макрон през октомври да обвини тях и унгарците, че лъжат за това какво представлява ЕС. Варшава заяви, че Франция нарушава европейския закон, като превишава допустимия таван на бюджетния дефицит с решения за разходи, взети след демонстрациите на \"жълтите жилетки\". Тази година обаче заради Брекзит, който косвено подсилва мястото на радващата се на добър икономически растеж близо 40-милионна Полша, се очаква посещение на Макрон в Полша, чиято дата още не е уточнена. Спорът по договора за хеликоптерите \"Каракал\" беше голямо разочарование, призна Льо Мер. \"В политиката обаче човек трябва да умее да преодолява разочарованията и да мисли за бъдещето, а не за миналото\", отбеляза той. Льо Мер изрази задоволство от присъединяването на Полша към френско-германската инициатива за европейски съюз за производство на акумулатори за електромобили за справяне с конкуренцията от Азия и САЩ.", "date": "2019.02.27", "title": "Френски министър: Полша може да играе ключова роля в бъдещето на Европа"}
{"url": "https://www.24chasa.bg/novini/article/7321017", "text": "Британският парламент ще има възможност да гласува днес пет от общо 12 внесени предложения за поправки в плана на премиера Тереза Мей за Брекзит, съобщи председателят на Камарата на общините Джон Бъркоу, цитиран от Ройтерс. Бъркоу заяви, че е избрал поправка, предложена от Лейбъристката партия, предвиждаща правителството да приеме плана на опозиционната политическа сила за Брекзит, включително постоянен митнически съюз с ЕС, предаде БТА. Сред другите избрани предложения е правителството да изключи излизането без споразумение, както и да добие законова форма обещанието на Мей парламентът да има възможност до средата на месец март да подкрепи споразумението на премиера, излизане от ЕС без споразумение или отлагане на Брекзит. Всяка една от поправките ще бъде подложена на отделно гласуване, а процедурата по гласуване ще протече тази вечер от 19 ч. (по Гринуич) нататък. Депутатът, предложил всяка от поправките, има право да я оттегли и тя да не бъде гласувана.", "date": "2019.02.27", "title": "Британският парламент ще гласува 5 предложения за поправки в плана за Брекзит"}
{"url": "https://www.24chasa.bg/novini/article/7321028", "text": "В комисията по надзор и реформа в Камарата на представителите на американския Конгрес започна изслушването на бившия адвокат на Доналд Тръмп - Майкъл Коен, предаде Асошиейтед прес, цитирана от БТА. Очаква се Коен да разкаже пред комисията за случаи, в които според него Тръмп е лъгал, мамил или е проявил расизъм и в които дори може да е имал евентуално престъпно поведение. Коен изигра водеща роля в изплащането на голяма сума пари на порноактриса и на бивш модел на \"Плейбой\", за да не разкриват те предполагаемите си връзки с Тръмп. Президентът отрича техните твърдения. Коен вече призна вината си по обвинения за нарушения на финансирането на предизборната кампания и че е лъгал пред Конгреса. През май той би трябвало да започне да излежава тригодишна присъда. В началото на изслушването днес председателят на парламентарната комисия Илайджа Къмингс заяви: \"Американският народ може сам да прецени достоверността на Майкъл Коен, осъден на три години затвор за данъчни измами, лъгане под клетва и нарушаване на изборния кодекс\", предаде Франс прес. По-рано днес в медиите се появиха писмените свидетелски показания на Коен, припомня агенцията. В текста на показанията си Коен нарича Тръмп \"расист, измамник и лъжец\". \"Страната видя как Тръмп ухажва белите супремасисти и сектанти. Вие го чухте да нарича най-бедните държави в света \"мръсни дупки\". В частен разговор той е още по-лош, се казва в писмените показания на Коен, според когото веднъж Тръмп му казал, че \"черните никога няма да гласуват за него, защото те са прекалено глупави\". В предварително появилия се текст Коен твърди, че разполага с копие от чек от лична сметка на Тръмп, който той подписал, след като станал президент, за да му възстанови парите, платени тайно с цел укриване на връзката на милиардера с порнозвезда и да попречи това да навреди на кампанията му. В писмените показания Коен казва също, че много хора са го питали дали Тръмп е бил в течение предварително на публикуването на хакнати имейли на Демократическата партия и отговорът на този въпрос е \"Да\". \"Тръмп научи от Роджър Стоун (негов бивш съветник и приятел) предварително, че Уикилийкс ще публикува имейлите\", казва Коен. В показанията той разказва, че това е станало няколко дни преди конгреса на Демократическата партия през юли 2016 г. Тогава Коен бил заедно с Тръмп в кабинета му, когато по телефона се обадил Стоун. Тръмп пуснал разговора на високоговорител и така Коен научил, че Стоун току-що бил говорил по телефона с Джулиан Асандж, съоснователя на Уикилийкс. Асандж казал на Стоун, че до няколко дни ще бъде публикувано огромно количество имейли и че това ще навреди на кампанията на Хилари Клинтън. Тогава Тръмп казал, според Коен, нещо като \"Ще бъде супер\".", "date": "2019.02.27", "title": "Започна изслушването на бившия адвокат на Тръмп, чакат пикантни разкрития"}
{"url": "https://www.24chasa.bg/novini/article/7321033", "text": "Вицепремиерът и министър на външните работи Екатерина Захариева изпрати съболезнователна телеграма до външния министър на Египет Самех Шукри във връзка с тежката влакова катастрофа в Кайро. Това съобщиха от пресцентъра на МВнР. „Следим със съчувствие ситуацията, страдаме за загиналите и пожелаваме бързо възстановяване на ранените“, заявява министър Захариева в телеграмата.", "date": "2019.02.27", "title": "Захариева: Следим със съчувствие ситуацията в Египет, страдаме за загиналите"}
{"url": "https://www.24chasa.bg/novini/article/7321114", "text": "Лидерите на Лигата на социалдемократите във Войводина и Партията на Войводина Ненад Чанак и Александър Оджич започват от днес формирането на \"фронт на Войводина\", чиято цел ще бъде борба за автономия на северната сръбска област, съобщава в. \"Вечерне новости\", цитиран от БТА. Вестникът отбелязва, че според твърденията на Чанак и Оджич инициативата е посрещната със съпротива от \"сръбските партии\". Лигата на социалдемократите във Войводина внесе миналата седмица в парламента проектозакон за финансиране на Войводина, който предлага промени в конституцията, даващи \"пълна автономия\" на областта и дори собствено данъчно управление. \"Вечерне новости\" посочва, че Оджич, когото Чанак е избрал за свой \"политически съратник\", е известен със сепаратистките си изявления от рода на \"Войводина е република\" и с предложенията за референдум за независимост. Според вестника целта на бъдещия \"фронт\" ще бъде да обедини всички партии и неправителствени организации, които искат връщане на пълната автономия на Войводина.", "date": "2019.02.27", "title": "В сръбската област Войводина готвят формирането на фронт за автономия"}
