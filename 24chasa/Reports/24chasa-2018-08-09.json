{"url": "https://www.24chasa.bg/novini/article/7003454", "text": "Идеята черноморските плажове да се разделят на различни категории в зависимост от това в какъв район се намират и какви услуги се предлагат на тях е на път да се осъществи. С промени в Закона за устройство на Черноморското крайбрежие, пуснати за обществено обсъждане в четвъртък, плажовете вече ще се разделят на четири основни групи: градски, курортни, отдалечени от курортите и за ограничено ползване Във всяка една от тези четири групи ще има по три подгрупи, които ще зависят от това колко легла обслужва плажът, какъв е теренът, морското дъно и други особености. Категоризирането на всеки от 132-та български черноморски плажа ще се прави със заповед на министъра на туризма. Те ще влязат в публичен електронен регистър и на всеки три години може да се прекатегоризират. Целта на промените е потребителите да знаят предварително какво може да се очаква от плажа, на който отиват, и дали той е подходящ примерно за разходка, за спорт, за партита, за културни прояви и т.н. Според мотивите, с които министърът на туризма Николина Ангелкова е пуснала проекта, има и по-далечна цел: цената, която ще плащат наемателите или концесионерите на плажовете, да се различава в зависимост от това какви услуги могат да предлагат на тях и оттам - на какви приходи могат да разчитат. Градските плажове ще имат по-ограничен брой услуги, но за сметка на това стопанисването им ще е по-евтино. Според сегашното законодателство има само една методика за определяне на концесионно възнаграждение и тя се прилага за всички плажове. Това обаче прави някои ивици прекалено скъпи за поддържане и често на конкурсите за такива плажове не се явява нито един кандидат. “Поради това всяка година неохраняемите плажове се увеличават. Освен това предлагането на туристически услуги се концентрира само в определени региони, докато други остават неразработени и това влошава туристическия продукт”, пише в мотивите на туристическото министерство. Друга съществена част от проекта предвижда драстично увеличение на глобите за стопаните на плажовете за различни нарушения. Някои от глобите се вдигат двойно, например за прекратяване на свободния и безплатен достъп до плажа. В сегашния закон концесионерът може да бъде глобен за такова нарушение с до 50 хил. лв., ако го е извършил повторно. Според проекта максималната глоба за това нарушение е вече 100 хил. лв. Други, за които в сегашния закон има само актове но без парични глоби, вече ще се санкционират. Например поставянето на преместваеми обекти, без това да е уточнено в схемата на плажа, ще се глобява с максимум 60 хил. лв., когато е извършено повторно. За строителни дейности в курортите във времето между 15 май и 1 октомври ще се глобява с до 10 хил. лв., освен ако не става ъвпрос за аварийно-ремонтни дейности, пише в проекта. При повторно нарушение глобата ще е 12 хил. лв. В проекта за промени на Закона за Черноморското крайбрежие за първи път в закон у нас се записва пълна забрана за къмпингуване върху дюни. Върху дюни в зоните А и Б по закона, т.е. до 200 метра от брега на морето, се забраняват не само поставянето на преместваеми обекти, но и палатки и плажни принадлежности, т.е. включително и чадъри. На тези места се забранява също и спирането и паркирането на пътни превозни средства. Глобите и за трите вида нарушения стигат до 10 хил. Забраната важи за подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона А, зона Б или в урбанизираните територии на населените места след границите на зона А. Досега в Закона за устройство на Черноморското крайбрежие пишеше, че къмпингуването е разрешено и извън категоризираните къмпинги по ред, определен от Закона за туризма. Забраната, която се налага с промените, които ще се обсъждат до първата седмица на септември, идва след масови протести на местни жители, живеещи в населени места близо до местата за т.нар. диво къмпингуване. От няколко години насам те редовно се оплакват от пришълците, които идват със свои кемпери и каравани и не консумират нищо местно. Преди няколко месеца на среща с туристическия бизнес във Варна министър Николина Ангелкова заяви, че в закона ще се наложат такива ограничения срещу поощрения за изграждането на къмпинги, които да се категоризират по облекчен ред.  Моделът за разделяне на плажовете по категории е взет от Хърватия, която преди няколко години обособи плажните си ивици в 14 различни тематични категории. Там има например плажове за семейства с деца, градски плажове за разходки, плажове с младежки развлечения, романтични плажове, плажове за спорт, за сърфисти, за гмуркане, за нудисти, плажове с достъп на кучета, екоплажове, плажове с културна програма или хотелски плажове. В Хърватия обаче плажовете са прерогативи на общините и всяка местна власт решава предварително каква категория плаж иска да има. Тамошното министерство на туризма поставя само категорията на плажа и организира финансирането на дейности, които съответната община иска да развива на плажната ивица. По времето, когато е въвела категориите плажове - през 2015 г., Хърватия е имала 12,9 млн. туристи годишно, т.е. двойно повече от България сега.  Не са нарушени процедурите по допускането, одобряването и издаването на разрешение за строеж при реконструкцията на пристанище “Карантината” на плаж Аспарухово във Варна. Това съобщиха от министерството на регионалното развитие във връзка с разпространена информация за нарушения на Закона за устройство на територията. От ведомството на Николай Нанков отбелязват, че сигналът на неправителствената организация “Камара на геодезистите” съдържа невярна информация. Процедурата по издаването на разрешението за строеж е проведена по реда на Закона за морските пространства, вътрешни водни пътища и пристанища на Република България и по реда на Закона за устройство на територията. Не са приложими разпоредбите на Закона за устройство на Черноморското крайбрежие и по тази причина в случая не се прилагат изискванията за Зона А от морските плажове, обясниха от министерството. Съгласно разпоредба на Закона за морските пространства рибарските пристанища са публична общинска собственост, която не може да бъде променяна в частна, посочват експертите. И добавят, че рибарското пристанище съответства на действащия общ устройствен план. Подробният план за територията бил одобрен с параметри на застрояване, приложими за производствени терени с плътност на застрояване 80% и кота корниз по-малка или равна на 25 м. Според плана и приложената визуализация на пристанищната зона ще бъде изградена 3-етажна сграда. Третият етаж ще бъде панорамен ресторант със стълба кула, като втори етап на проекта, който ще се финансира от общината. Височината на сградата ще бъде значително по-малко от 25 м. Преди одобряването на проекта във Варна е проведено широко обществено обсъждане, припомниха от МРРБ.", "date": "2018.08.09", "title": "Разделят  плажовете  на 12 класи"}
{"url": "https://www.24chasa.bg/novini/article/7003409", "text": "Комисията за финансов надзор забранява на пенсионните фондове за допълнително пенсионно осигуряване при свое представяне или рекламиране да се самооценяват, както и да използват изрази като “най-голям”, “най-добър”, “лидер на пазара”. Финансовият регулатор няма да разрешава на фондовете и да привличат клиенти с обещания за бъдеща доходност от инвестиции. Това е записано в проект на наредба за изискванията към писмени, информационни и рекламни материали на фондовете. Изрично е посочено, че те трябва да се спазват и на сайтовете им. Фондовете трябва да поднасят информацията на български език, да не използват неразбираеми термини, както и да не рекламират продукти, които не продават в момента. Те не трябва да прикриват съществени факти или обстоятелства или да поднасят двусмислена информация. При съобщаване на резултати от дейността им, трябва задължително да предупреждават, че те са за момента и нямат връзка с бъдещи резултати. Ако използват количествени показатели, трябва задължително да посочат периода, за който се отнасят, както и да препращат към източника на тази информация. При съобщаване на доходност трябва да добавят методиката, по която е изчислена, да обяснят значението на показателя и да информират за степента на инвестиционния риск, са записали експертите на Карина Караиванова. Ако фондът е част от финансова група, освен своите резултати, трябва да обявява и тези на групата. При настъпване на съществени промени информацията трябва да се актуализира до 14 дни. На сайтовете си компаниите трябва да обявят вписването си в Търговския регистър, получения лиценз от КФН, кои са банките - попечители. На достъпно място трябва да има и образци на документите за легитимиране на техни брокери или агенти.", "date": "2018.08.09", "title": "Забраняват на пенсионните фондове да се рекламират с “най” и “лидер на пазара”"}
{"url": "https://www.24chasa.bg/novini/article/7003603", "text": "Най-големият пожар в историята на Калифорния вече обхваща 470 квадратни километра, почти размерът на най-големия град в страната, съобщава usatoday.com. Пожарните екипи успешно са елиминирали потенциалната опасност от разрастване на стихията в южната част на огъня. Общо 119 домове и 110 други сгради са били унищожени от стихията и още 9000 структури остават застрашени от огъня, който скоро може да се сравни с размера на Лос Анджелис.", "date": "2018.08.09", "title": "Пожарът в Калифорния достига размерите на Лос Анджелис (Снимки, видео)"}
{"url": "https://www.24chasa.bg/novini/article/7003613", "text": "Френският президент Еманюел Макрон ще обсъди утре в телефонен разговор с руския си колега Владимир Путин положението със задържания в Русия украински режисьор Олег Сенцов, който е в гладна стачка от 14 май, съобщи Елисейският дворец, цитиран от Ройтерс и БТА. През 2015 г. 42-годишният Олег Сенцов бе осъден на 20 години трудово-изправителен лагер по обвинение в извършване на терористични атентати в Крим. Съдебният процес бе отхвърлен като нарушение на международното право от ЕС и САЩ. Сенцов започна гладна стачка на 14 май с искане да бъдат освободени всички държани в Русия украински политически затворници. Говорителят на Путин Дмитрий Песков заяви, че е получено писмо от майката на Олег Сенцов с молба да бъде помилван синът й, но засега още няма официална реакция. \"Процедурата на помилването предвижда редица действия по закон\", напомни той.", "date": "2018.08.09", "title": "Макрон ще обсъди с Путин ситуацията със задържания украински режисьор Олег Сенцов"}
{"url": "https://www.24chasa.bg/novini/article/7003428", "text": "Туроператорите да нямат право да предлагат екскурзии, чиято стойност е по-висока от застрахователната им полица. Такова изменение в законодателството ще предложи министърът на туризма Николина Ангелкова. Това заяви самата тя в сутрешния блок на Нова тв в четвъртък. Поводът е случаят с група български туристи, измамени преди няколко седмици с екскурзия до Канада и круиз до Аляска. Още в първия град по маршрута - Торонто, се оказва, че четирите нощувки на пътниците не са платени. Наложило се екскурзиантите да извадят пари от собствения си джоб. В Квебек и Отава всичко било наред, но в Монреал неприятната ситуация се повторила. Освен това се оказва, че с резервациите за круизния кораб също има проблем - нямало такива на имената на пътниците. В крайна сметка те били принудени да се върнат в България на собствени разноски. “Беше доста унизителна история”, разказа един от потърпевшите. По думите му туроператорът “Уърълд травел мениджмънт” не дал никакво обяснение. Собственичката Станислава Банкова обещала да върне парите на групата и обвинила глобалния доставчик, с който работела. По-късно потърпевшите са писали до Комисията за защита на потребителите, откъдето им отговорили да се обърнат към застрахователите. “Това вече е направено от нас, но те ни отговориха, че не са отговорни за това. Казаха ни да се обърнем към този застраховател, към когото тя е имала застраховка за отговорност на туроператора към момента на сключване на договора”, разказва един от потърпевшите. Общата стойност на пътуването е била 85 хил. лв., докато туроператорът е имал договор за застрахователно покритие в размер на 25 хил. лв., обясни Ангелкова сутринта. Според Кодекса за застраховането туристическата компания трябва да разпредели парите пропорционално между ощетените, останалата част следва да се предяви чрез съдебен иск. “Ще направим всичко възможно да им помогнем”, обеща Ангелкова. По думите ѝ това е първият подобен случай, с който министерството се сблъсква. “Хората с основание се обърнаха към нас, изложиха целия казус. Направили сме може би 4-5 проверки на фирмата, като последната е от 7 август. Без да сме получили предварителна информация от фирмата, както е по закон, стана ясно, че те са започнали процедура по ликвидация. Уведомиха ни след нашата проверка, че искат да прекратят дейността си, което на фона на неизпълнението на договорните ангажименти за екскурзия в Канада е странно като действие”, обясни министърката. Още по-странно е, че управителката, от една страна, прекратява дейността си, а от друга, е заявила намерение за регистрация на нова фирма. “Това само по себе си говори за незаконни действия и създав апредпоставки за извършване на други нарушения”, коментира Ангелкова. Тя заяви, че заради това ведомството ще сигнализира прокуратурата. Министърката пое ангажимента да затегне изискванията към туроператорите и турагентите по отношение лимитите на застраховките и заяви, че министерството вече е в контакт с Комисията за финансов надзор. “Законът, за съжаление, не казва колко трябва да е максимумът на една застраховка, това се преценява от самия туроператор”, добави Ангелкова. Тя препоръча на потребителите винаги да четат дребния шрифт на всички документи, където се вижда лимитът на полицата, и ако е малка, да не подписват договора.", "date": "2018.08.09", "title": "Забраняват на туроператори да предлагат екскурзии, по-скъпи от застраховката им (Обзор)"}
{"url": "https://www.24chasa.bg/novini/article/7003618", "text": "Съд в Холандия разреши на холандските пилоти на ирландската компания Райънеър да участват в утрешната европейска стачка, която ще засегне хиляди пътници насред летния сезон, предаде Франс прес, цитирана от БТА. По-рано днес Райънеър бе сезирала съда в Харлем близо до Амстердам, за да попречи на холандските пилоти да се включат в стачното движение.", "date": "2018.08.09", "title": "Съд разреши на холандските пилоти на Райънеър да стачкуват утре"}
{"url": "https://www.24chasa.bg/novini/article/7003564", "text": "Жители на рибарски селца в Уганда, разположени на острови в езерото Виктория, е трябвало да напуснат домовете си след нашествие на озверели крокодили, съобщава в. \"Дейли монитър\". Едрите влечуги не знаели задръжки и започнали да проникват в рибарските къщурки в търсене на храна. Една от местните жени била нападната, докато работела в градината си. Мъж от друго село разказа, че много от къщите са изоставени. Той твърди, че техните стопани или са избягали, или са били изядени от крокодилите, предава БТА. Още по-опасно било да се приближиш до брега. Хищните животни нападат и рибарите, и жените с деца, които отиват да си набавят вода от езерото. Представители на местните власти заявиха, че са загинали много хора, като сред тях има седем ученици. Повечето от случаите не се регистрират официално. На полицаите им е забранено да стрелят по животните и влечугите се размножават лавинообразно.", "date": "2018.08.09", "title": "Озверели крокодили прогониха селяни от Уганда от домовете им"}
{"url": "https://www.24chasa.bg/novini/article/7003578", "text": "Вицепрезидентът на САЩ Майк Пенс обяви създаването на Космически сили след изразеното от президента Тръмп желание САЩ да имат превес в космоса, предаде Франс прес, цитирана от БТА. \"Настъпи моментът да напишем следващата глава от историята на нашите въоръжени сили, да се подготвим за следващото бойно поле, където най-добрите и най-смели американци ще бъдат призовани да осуетят и победят нова вълна от заплахи срещу нашия народ и нашата държава. Настъпи моментът да създадем Космическите сили на САЩ\", заяви Пенс пред военни в Пентагона. Той добави, че вече се води подготовка тези Космически сили да станат шестият вид въоръжени сили на САЩ, заедно със сухопътните, военновъздушните, военноморските, морската пехота и бреговата охрана, както нареди Тръмп през май. Тъй като обаче създаването на нов вид въоръжени сили трябва да се одобри от Конгреса, Пенс заяви, че процедурата ще премине поетапно, като целта е Космическите сили да бъдат създадени до 2020 г. Той поиска от Конгреса да одобри допълнителен бюджет от 8 милиарда долара за следващите пет години. В момента за космоса отговарят военновъздушните сили на САЩ.", "date": "2018.08.09", "title": "Майк Пенс: САЩ ще създадат космически военни сили"}
{"url": "https://www.24chasa.bg/novini/article/7003532", "text": "Отстранената кметица на “Младост” Десислава Иванчева беше изписана от “Майчин дом”, където постъпи преди седмица за изследване на тумор на хипофизата, и върната в ареста. Вестта съобщи пиарът ѝ Петър Кърджилов в четвъртък. Той традиционно качва новини около задържаната кметица в личната ѝ страница във фейсбук. Кърджилов пусна снимката с прангите, а с малки букви написа, “че е от постъпването в болницата на 1 август”. Очевидно старата снимка целеше да започне нов скандал около подкупната кметица и да събуди отново съчувствие, за което привържениците и започнаха да постват в тоя дух. Преди ареста обаче тя мина през специализираната прокуратура, за да чете материалите по делото. Иванчева е била изведена от болницата веднага след последното изследване в 8,20 ч, а не както бе съобщено ден по-рано - в 14 ч. Това стана ѝ причината шефът на Главна дирекция “Изтърпяване на наказанията” Васил Миладинов да даде извънреден брифинг по-късно. ( Пак във фейсбук поддръжниците на кметицата съобщиха, че ще изпратят “протестна нота до посолствата на демократичните държави и до европейските институции”. В понеделник организирали протест пред Министерския съвет. Иванчева и заместничката ѝ Биляна Петрова са в ареста от 17 април 2018 г., когато в служебната им кола бяха открити белязани 56 хил. евро. Разследването е пред финал, но отстранената кметица все още не се е запознала с материалите по делото.  Десислава Иванчева е била изведена от болницата вчера сутринта без белезници, а пуснатата в социалните мрежи снимка е стара. Това съобщи шефът на затворите Васил Миладинов и добави, че са били спазени “всякакви човешки права”. С негова заповед била създадена комисия, която да изготви нови правила за конвоиране на лишени от свобода. Те ще бъдат готови до края на седмицата, а след това трябва да бъдат утвърдени от министъра на правосъдието. “Правилата, които са издадени навремето, са свързани с различни бягства на лишени от свобода. Ако избяга някой, защо е избягал, ако не избяга, защо сме го водили така”, коментира конвоирането с белезници и пранги на краката шефът на затворите. Зам.-омбудсманът Диана Ковачева пък опроверга “Да, България”, че тя е подписала инструкцията за конвоирането през 2012 г., което сега юристите на партията ще атакуват в съда. Тя обясни, че конвоят до болници е определен с инструкция на началника на софийския затвор от 2013 г. ", "date": "2018.08.09", "title": "Пиарът на Иванчева пусна стара снимка с пранги, за да стимулира нов скандал (Обзор)"}
{"url": "https://www.24chasa.bg/novini/article/7003580", "text": "Властите на германския град Розенхайм в провинция Бавария обявиха извънредно положение заради бушуващ от часове пожар в близък горист район, предаде ДПА. В потушаването на пожара участват 135 пожарникари, 30 души от планинската спасителна служба и четири хеликоптера, предава БТА. Туристическите пътеки в близката планина Шварценберг са евакуирани, а димът от пожара се вижда от километри.", "date": "2018.08.09", "title": "4 хеликоптера гасят горски пожар в Бавария, обявиха извънредно положение"}
{"url": "https://www.24chasa.bg/novini/article/7003527", "text": "Бившата съдийка Мария Иванова, която бе обявена за издирване на 24 юли, не се крила, а била в болница в Плевен. Това съобщи адвокатът ѝ Огнян Митев в четвъртък на дело в Софийския градски съд. Прокуратурата поиска арест за Иванова и съдия Доротея Кехайова остави обвинената зад решетките. Иванова не се яви на заседанието, защото имала физически и психически проблеми. Заради тях не можела да пътува от сливенския затвор, където се намира. Иванова, която бе уволнена от СГС за системно несправяне с работата, е обвинена, че е участвала в схема за изпиране на 1,4 млн. евро, придобити от измами във Франция. Тя бе арестувана в началото на юли, а после пусната от СГС срещу подписка. После апелативните съдии наредиха да бъде задържана, но Иванова не бе открита на адреса си и бе обявена за издирване. След като излязла от болницата, тя сама се предала. ", "date": "2018.08.09", "title": "Съдийката, обвинена за пране на  1,4 млн.,  била в болница, докато МВР я търси"}
{"url": "https://www.24chasa.bg/novini/article/7003599", "text": "Седемдесет годишен германец, който отговарял за германски деца в летен лагер, евакуирани в южната френска община Сен Жулиен де Перолас заради тежки бури, е в неизвестност, съобщи местната жандармерия, цитирана от Франс прес и Ройтерс. След рязко преливане на река Ардеш мъжът потърсил убежище в караваната си, но тя била отнесена от наводнението и е открита разбита и празна край реката недалеч от къмпинга, предава БТА. В евакуирания летен лагер има стотина деца от района на Леверкузен, Западна Германия. Мобилизирани са 267 пожарникари и четири хеликоптера за евакуиране на около 160 души от три къмпинга. Всички са в безопасност освен обявеният в неизвестност германец. Жегите от началото на седмицата във Франция бяха заменени от бури и проливни дъждове в източната и югоизточната част на страната, предизвикващи прекъсвания на електроподаването и евакуации в Южна Франция.", "date": "2018.08.09", "title": "Река преля в Германия и отнесе каравана, 70-годишен французин е в неизвестност"}
{"url": "https://www.24chasa.bg/novini/article/7003416", "text": "1,5 млн. евро отпуска на България Европейската комисия, за да ни помогне по пътя към приемането на еврото. С решение от четвъртък ЕК е одобрила поискана от България допълнителна техническа помощ, която ще се предостави чрез Програмата за подкрепа на структурните реформи (ППСР). Помощта е целева и с нея ще се финансират проекти, които реформират процедурите по несъстоятелност, подобряване на съдебната система и на корпоративното управление на държавни предприятия. Към решението има работна програма със записани конкретни действия, които ще бъдат финансирани, посочени са приоритетите, целите и очакваните резултати. “Тези реформи са важни и във връзка с плавния преход към валутния механизъм II (ERM -2)”, се посочва в съобщението от ЕК. Те са част от поетите от българските власти ангажименти за изпълнение на предварителни условия за присъединяването ни към ЕРМ-2 и Банковия съюз. България обеща затягане на банковия контрол със съдействието на ЕЦБ, както и този на небанковия сектор, в който влизат пенсионните фондове и застрахователните компании, както и засилени мерки срещу прането на пари. В началото на европредседателството през декември м.г. еврокомисарят по бюджета Гюнтер Йотингер обяви при посещение у нас, че Брюксел е заделил 140 млрд. евро за държавите, които искат да въведат еврото. Тогава той изрази готовност за техническа, финансова и консултантска помощ за България. ", "date": "2018.08.09", "title": "Брюксел ни дава 1,5 млн. евро, ще помага за еврозоната"}
{"url": "https://www.24chasa.bg/novini/article/7003593", "text": "След по-малко от година от назначаването ѝ за шеф на Фонда за лечение на деца в чужбина,  д-р Мариета Райкова е подала оставка. Първоначално молбата ѝ не е била приета, но по-късно е била освободена от поста по нейно желание, стана ясно късно в четвъртък. Райкова пое ръководството на фонда през септември миналата година, след като тогавашната шефка д-р Тинка Троева бе уволнена. Решението на Мариета Райкова да напусне идва малко, след като от МЗ обявиха, че подкрепят идеята на новия шеф на здравната каса д-р Дечо Дечев за сливане на трите институции, отговарящи за лечението в чужбина в една. Очаква се утре здравното министерство да даде повече информация.", "date": "2018.08.09", "title": "Фондът за лечение на деца остана без шеф"}
{"url": "https://www.24chasa.bg/novini/article/7003507", "text": "Частните универсални пенсионни фондове, в които задължително се осигуряват всички родени след 1 януари 1960 г., ще трябва пенсия за стаж и възраст на държавния Национален осигурителен институт. Това предвиждат промени в Кодекса за социално осигуряване (КСО), договорени между социалното министерство, синдикатите и частните фондове. Вчера министър Бисер Петков представи промените, които трябва да регламентират изплащането на вторите пенсии от 2021 г. Гарантираната минимална пенсия ще важи за хората, които имат достатъчно големи партиди, за да вземат пожизнена пенсия, предвиждат промените. Точният ѝ размер ще се определя според това каква е била минималната пенсия в държавата в годината на пенсиониране. Така за 2021 г., когато в пенсия излизат жените, родени през 1960 г. и ще бъдат платени първите пенсии от частните фондове, гарантираният минимален размер ще е 47, 52 лв. на месец. През 2024 г., когато излизат в пенсия и първите мъже с вноски в универсални фондове, гарантираната минимална пенсия трябва да е 52,68 лв. Изчисленията са правени при нормално нарастване на минималната пенсия с ръста на останалите, но, както видяхме миналата година, е възможно тя да се увеличава и по политически причини с много повече, уточни Бисер Петков. Втората задължителна пенсия ще се добавя към първата от НОИ, която пък ще бъде намалявана с 20%, колкото е делът на осигуровките в частните фондове. до 5 г. преди датата на пенсиониране, ако човек прецени, че така ще получава повече пари. Гарантираната минимална пенсия или по-голяма частните фондове ще изплащат само на хора, които са внасяли достатъчно осигуровки в тях, за да имат право на пожизнена пенсия. Тези, които имат по-малко натрупани пари по партидите си, ще сключват пенсионни договори за разсрочено изплащане. Те могат да са за 5, 10 или 15 г., като в договора се вписва размерът на пенсията. Ако пенсионерът почине, преди да бъде изпълнен договорът, парите ще бъдат получени от наследниците му. Ако преживее срока на втората пенсия обаче, остава без този доход и ще получава само тази от НОИ. При разсроченото плащане пенсията не може да е по-малка от 20% от минималната държавна пенсия и по-голяма от пълния ѝ размер. Третият вариант е натрупаната партида да бъде платена наведнъж при пенсионирането. Той ще е възможен само за хора, чиято обща натрупана сума е по-малка от трикратния размер на държавната минимална пенсия, което за тази година означава под 600 лв. Повечето случаи на разсрочено плащане и недостатъчни партиди ще са преди 2042 г., когато ще се пенсионират първите, които са правили вноски в частните фондове за пълните си 40 г. стаж, стана ясно от изявленията на министъра и управителката на фонд “Доверие” Даниела Петкова. Според Бисер Петков все пак след 2024 г. все повече хора със средни доходи ще имат право на пожизнена пенсия. Жена, която ще се пенсионира през 2021 г. и се е осигурявала винаги на средни доходи, ще има в партидата си 6632 лв. от осигуровки, които с доходността стават 7874 лв. Това обаче прави пенсия от 43,75 лв., което е под задължителните 47,52 лв. При договор за разсрочено плащане за 10 г. обаче месечната пенсия става 76,93 лв. и това ще е вариантът в този случай. През 2024 г. човек със средни осигуровки ще има обща партида от 10 810 лв., които му дават право на 60,06 лв. месечно до края на живота при гарантирана минимална пенсия в този момент от 52,68 лв. Тези примери бяха представени от социалния министър. Изчисляването на пенсиите ще става на базата на всички внесени през НАП в частните фондове осигуровки, предвижда друга от промените в КСО. Това означава, че реално фондовете ще включват в партидите и удържаните от тях такси за обслужване, които са в размер до 4% от всяка вноска. При започване на плащането на пенсия партидите ще отиват в отделен фонд, където също ще се инвестират от универсалните фондове. Доходността ще носи увеличение само за хора, чиито партиди са били по-големи от нужната за плащане на гарантираната минимална пенсия. В замяна на връщането на таксите върху вноските частните фондове ще имат право на такса върху доходността от парите за изплащане на пенсиите. Размерът ѝ ще е до 10% от доходността. а остатъкът от парите на починалите пенсионери ще служи за плащане на пенсиите на тези, които са преживели повече от актюерските разчети. Ще бъдат създадени и резервни фондове, които да гарантират пълното изплащане на вторите пенсии. И при втората пенсия ще е разрешено ранно пенсиониране до 1 г. преди навършване на възрастта, ако е натрупан нужният осигурителен стаж от 40 г., предвиждат още промените. И синдикатите и фондовете са доволни от тези промени, стана ясно от изказванията на Ася Гонева от КНСБ и Даниела Петкова от “Доверие”.", "date": "2018.08.09", "title": "Гарантираната втора  пенсия ще е 47,52 лв. (Обзор)"}
{"url": "https://www.24chasa.bg/novini/article/7003510", "text": "Пътнически самолет на мароканската авиокомпания Роял еър Марок се е сблъскал с лайнер на авиокомпанията Търкиш еърлайнс на летище Ататюрк в Истанбул, съобщава ТАСС, позовавайки се на в. \"Хюриет\". Инцидентът е станал в зоната за паркиране на самолети в близост до международния терминал. Мароканският лайнер се движел към изхода си, когато по неустановена все още причина е одраскал с крилото си задната част от корпуса на самолета на Търкиш еърлайнс, предава БТА. Турският лайнер се намирал близо до изхода и се готвел да излети за Джеда, Саудитска Арабия. И двата самолета са получили повреди в резултат на инцидента. На мястото са пристигнали пожарни коли, за да се намесят в случай на нужда. Започнало е разследване на причините за инцидента.", "date": "2018.08.09", "title": "Марокански лайнер се сблъска с турски самолет на летище в Истанбул"}
{"url": "https://www.24chasa.bg/novini/article/7003393", "text": "Съединените щати са готови да изслушат и да помогнат на Белград и Прищина да намерят общо договорено решение за Косово, съобщи американското посолство в Белград и подчерта, че е време и двете страни да бъдат \"креативни и гъвкави\", предаде Танюг. Това бе заявено на агенцията в посолството в отговор на въпрос за идеята на сръбския президент Александър Вучич за разграничаване с албанците, предава БТА. В посолството казаха още, че решението трябва да дойде от Белград и Прищина. \"Пълната нормализация на отношенията между Сърбия и Косово е ключова за регионалната стабилност. Нормализацията също така би отворила и пред двете страни ясен път към окончателно членство в ЕС. САЩ силно подкрепят диалога между Белград и Прищина, воден под егидата на ЕС. Време е страните да бъдат креативни и гъвкави\", се казва в отговора на американското посолство.", "date": "2018.08.09", "title": "САЩ са готови да помогнат на Белград и Прищина да намерят решение за Косово"}
{"url": "https://www.24chasa.bg/novini/article/7002058", "text": "Нужда от национален регистър на психично болните хора у нас има, но трябва ясно да се прецизира кой ще бъде включван в него и кой ще има достъп до информацията. Това мнение изразиха двама от водещите психиатри у нас - проф. Вихра Миланова, национален консултант по психиатрия и началник на Клиниката по психиатрия в Александровска болница, и д-р Цветеслава Гълъбова, директор на държавната психиатрична болница “Св. Иван Рилски”. Те коментираха пред “24 часа” предложенията на здравното министерство за промени в Закона за здравето, с които се създава регистър на психично болните. И в настоящия закон, приет през 2009 г., има разписано изискване за създаването на такъв регистър, но досега не е изготвена нужната за това наредба, обясни проф. Миланова. “Правен е опит, но имаше голям обществен натиск против създаването на подобен регистър заради опасения, че всички, които по някаква причина са имали нужда от психиатрична помощ, ще влязат в него”, каза тя. Това притеснение продължава и сега и ще доведе до отлив на хората от посещения при психиатър, предупреди специалистката. Затова било по-добре регистърът за психично болните да не е отделен, а да е част от общ регистър за всички заболявания. Освен това професорката постави и въпроса, свързан с конфиденциалността на пациентите. “Наредбата за създаване на този регистър трябва много да се прецизира и е нужна дълга дискусия по темата. Винаги има “за” и “против”, но трябва да се търси балансът - от една страна, да се защитава обществото, а от друга, да се спазват правата на пациента”, каза още Миланова. “Има нужда от информационна система, която да събира верни данни и те да послужат за анализ на ситуацията, изграждане на политики и планиране на здравни разходи”, категорична е и д-р Гълъбова. Като един от подводните камъни в проекта обаче тя посочи това, че се предвижда регистърът да засегне пациенти, били на лечение в психиатрични стационари. “Там не постъпват само хора с тежки психични разстройства и опасно боледуване, но и такива с по-силни депресии или тревожни разстройства. В стационарите има дневна форма на лечение, при която пациентът си е вкъщи, но ходи на консултиране и прегледи при докторите. Ако не се прецизират текстовете, има риск и тези хора, които нямат опасно поведение, да попаднат в регистъра”, обясни тя. Според нея достъп до регистъра трябва да имат само лекари психиатри, при това със специални нива на достъп, и администраторите от центъра по обществено здраве и анализи. “Сега е записано, че той ще е за служебно ползване, което означава, че служби като МВР, прокуратура, съд, следствие, частни съдебни изпълнители, работодатели ще тълкуват, че имат право на достъп”, каза д-р Гълъбова.", "date": "2018.08.09", "title": "Психиатри предупреждават: Регистър на психично болните ще ги накара да избягват лекарите"}
{"url": "https://www.24chasa.bg/novini/article/7003392", "text": "Безутешна косатка от застрашен вид продължава да придържа мъртвото си малко вече повече от две седмици, след като то се спомина, предава Асошиейтед прес, цитирана от БТА.  Изследователи забелязали 20-годишния морски бозайник, известен като J35, да носи мъртвото бебе край полуостров Олимпик. Малкото умря на 24 юли и кадрите със скърбящата майка, отказваща да се раздели с мъртвата рожба, трогнаха много хора по света. Специалистите са наблюдавали и още едно проблемно животно от същото стадо - самката J50, който е на 3,5 години. Тя била крайно отслабнала и плувала редом с майка си. Учените възнамеряват да установят от какво страда животното и да му окажат помощ.", "date": "2018.08.09", "title": "Косатка от застрашен вид все още придържа мъртвото си малко (Видео)"}
{"url": "https://www.24chasa.bg/novini/article/7003402", "text": "Пожарът в туристическия район Алгарве в Южна Португалия е обхванал периметър от 100 км, а пожарникарите, които се борят с него от седем дни, не очакват да го овладеят скоро, предаде Франс прес, цитирана от БТА. Пламъците вече са унищожили 21 000 хектара площи. През изминалата нощ пожарникарите и жандармерията трябваше спешно да евакуират жителите на селища в близост до град Силвеш, към който се придвижва пожарът. Днес вече около 1300 пожарникари и военни се борят с пожара в район с борове и евкалипти. От избухването му в петък в пожара са пострадали 36 души, един от които е тежко ранен. 19 от ранените са пожарникари. Димът на пожара достигна плажовете на Алгарве, но духащият в северна посока вятър разчисти небето днес.", "date": "2018.08.09", "title": "Периметър от 100 км е обхванал пожарът в Португалия"}
{"url": "https://www.24chasa.bg/novini/article/7003436", "text": "Китайски изобретател пусна видео със саморъчно изработения от него първи в света летящ скутер, съобщава ЮПИ. Чжао Дели засне тестовия си полет в град Дунгуан в провинция Гуандун. От видеото проличава всичко, на което е способен летящият скутер. Той е едноместен и прилича на гигантски дрон квадрокоптер, предава БТА. Чжао Дели сподели, че неговият летателен апарат може да издигне във въздуха товар от 100 килограма и да развие скорост от 72 километра в час. Летящият скутер осигурява полет с продължителност 36 минути.", "date": "2018.08.09", "title": "Китаец изобрети първия летящ скутер в света (Видео)"}
{"url": "https://www.24chasa.bg/novini/article/7003427", "text": "Румънското външно министерство реагира след  , като заяви, че е неприемливо всякакво асоцииране между гражданите на една страна и едно престъпно явление, предаде Медиафакс, цитирана от БТА.  \"Министерството на външните работи смята за неприемливо всяко асоцииране между гражданите на една страна и едно престъпно явление, всяка проява, която може да предизвика явления като расова омраза и ксенофобия. Ситуацията с гражданите, които извършват престъпления, трябва да се разглежда без стереотипи и в никакъв случай на етническа основа или без спазване на принципа за недисскриминация. Законът трябва да се прилага еднакво и строго, независимо от гражданството или етноса\", подчертава министерството. В съобщението се изтъква, че като страна членка на ЕС Румъния проявява загриженост и предприема действия за борба с нелегалната миграция и трафика на хора, независимо под каква форма се проявяват: просене, сексуална експлоатация, експлоатация чрез труд и т.т. \"Що се отнася до големия брой румънски граждани на територията на Италия или която и да е друга страна, Румъния си сътрудничи тясно с властите на страните-домакини за решаването и превенцията на проблеми, възникващи от това явление, и е готова да засили това сътрудничество\", посочи още министерството. Италианският вицепремиер и вътрешен министър Матео Салвини по-рано тази седмица обвини Румъния и България, че изпращат \"роби\" в Западна Европа и поиска мерки за ограничаване на трафика на хора и случаите на експлоатация, съобщиха румънските медии. Два пътни инцидента в Южна Италия, при които загинаха 16 мигранти, предизвикаха политически дебати във връзка с експлоатацията на чуждестранните работници в страната. Салвини поиска твърди мерки за ограничаване на имигарцията, трафика на хора и формите на робство. \"Ще се опитаме да приложим ограничителни мерки и за законността на транспорта. В последно време бяха иззети 300 транспортни средства, лекотоварни автомобили с български регистрационни номера и без застраховка. Съществува един внос на роби от страни от ЕС: Румъния и България. Ще пиша на моите колеги от тези страни, защото, като се има предвид, че са част от ЕС, трябва да вземат на свой ред мерки за контрол на транспортните средства и на лицата. Нашата цел е прозрачното управление на транспорта (...), за да спрем дейността на престъпните организации\", подчерта Салвини, цитиран от италианското издание \"Месаджеро\".", "date": "2018.08.09", "title": "Румъния отговори на Салвини, обвинил, че заедно с България изпращат \"роби\" в Западна Европа"}
{"url": "https://www.24chasa.bg/novini/article/7003455", "text": "Турците се очаква да изхарчат милиарди лири за жертвени животни на предстоящия празник Курбан байрам, според изчисления на земеделски профсъюз, цитирани от ДПА. Празникът тази година ще започне на 21 август и ще продължи четири дни. \"Изчисляваме сумата, която нашият народ ще плати за жертвени животни, на 10,06 милиарда лири (1,85 милиарда долара) тази година\", заяви Шемси Байрактар, лидер на профсъюза на Турските земеделски камари, предаде БТА.  Жертвените кози или овце трябва да са на възраст над една година, кравите - над 2 години, а камилите - над 5 години. Животните трябва да са здрави и да нямат увреждания, съгласно ислямските правила. Министерството на земеделието заяви, че тази година няма да бъдат използвани женски животни, за да не бъде прекъснат размножителният процес. \"Оценяваме, че общо 3,65 милиона животни, от които 2,8 милиона кози и овце, ще бъдат заклани в Турция тази година\", посочи Байрактар. Десетки хиляди животни се транспортират от Източна Турция към големите градове в западната част, където градските власти определят специални места, където да бъдат държани.", "date": "2018.08.09", "title": "Турците харчат над 10 млрд лири за жертвени животни за празника Курбан байрам"}
{"url": "https://www.24chasa.bg/novini/article/7003482", "text": "Ракета-носител \"Ангара\" ще може да замени \"Протон\" не по-рано от 2024 г., заяви пред журналисти председателят на научно-техническия съвет на държавната корпорация \"Ростех\" Юрий Коптев, цитиран от ТАСС. Той се изказа в рамките на конференцията \"Нови технологии, материали и оборудване на руския авиокосмически отрасъл\" в Казан. Решението днес е да се ориентираме към поява на вече функциониращите ракети \"Ангара\" към 2024 г., а след това използването на \"Протон\" да бъде преустановено, поясни Коптев. Той отбеляза, че използването на ракета-носител \"Ангара\" е свързано с екологични изисквания. По думите му, що се отнася до екологичните изисквания, забележки относно \"Протон\" били направени от колеги от Казахстан, където се намира космодрумът Байконур, предаде БТА.  \"Ангара\" е семейство руски ракети-носители от различни класове, от леки до тежки, което е създадено, за да бъдат заменени ракетите \"Протон-М\" и \"Рокот\". За разлика от тях, ракетите \"Ангара\" използват екологично чисти съставки на горивото. Досега са извършени две изстрелвания на \"Ангара\" от космодрума Плесецк - през юли 2014 г. стартира леката \"Ангара-1.2ПП \", а през декември същата година - тежката \"Ангара-А5\".", "date": "2018.08.09", "title": "Ракети-носители \"Протон\" ще се използват най-малко до 2024 г."}
{"url": "https://www.24chasa.bg/novini/article/7003492", "text": "Съдът в Царево остави за постоянно в ареста шофьора, който пиян и дрогиран блъсна 6 момичета на тротоар в Китен. Районната прокуратура е повдигнала обвинение срещу 31-годишния мъж от столицата. Шофьорът определи инцидента като нещастие и твърди, че причината е повреда в колата. Пред съдията обясни, че автомобилът му поднесъл, тъй като се счупил диференциалът. „Колата блокира”, заяви Даниел Стоянов пред  Той видял децата, казал си: „Дано да не ги убия” и в следващия момент колата се е ударила в бордюра и се е обърнала по таван. След като излязъл от колата, опитал да им помогне, а приятелят му се е обадил на 112. Мъжът обясни още, че е хипертоник, има две деца и помоли съдията да бъде освободен. Ако бъде признат за виновен за това, че е причинил инцидента след употреба на алкохол и амфетамини, шофьорът може да получи до 6 г. затвор. Блъснатите деца са в шок от случая. Четири от шестте момичета остават в болница за лечение.", "date": "2018.08.09", "title": "Шофьорът, помел 6 момичета в Китен: Колата блокира"}
{"url": "https://www.24chasa.bg/novini/article/7003506", "text": "Кашкавал на над 3200 години беше открит по време на разкопки в пирамидалния комплекс Сакара близо до Кайро, съобщава ТАСС, цитирана от БТА.  На вкаменените останки от хранителния продукт се натъкнаха италиански археолози в един от некрополите. По-нататъшните изследвания, проведени съвместно с експерти от Каирския университет, установиха, че при изготвянето на кашкавала е било използвано едновременно козе, овче и краве мляко. Продуктът беше датиран между 1290 и 1213 г. пр. Хр. Откритият кашкавал е негоден за консумация, тъй като в него имало бактерии, причиняващи средиземноморска треска. Присъствието на същите тези микроорганизми бe установено и в някои мумии от некропола в Сакара. Италианските археолози отбелязват, че откритият от тях кашкавал може да се счита за най-старият в света.", "date": "2018.08.09", "title": "Археолози откриха кашкавал на над 3200 години"}
{"url": "https://www.24chasa.bg/novini/article/7003524", "text": "Авиокомпанията Райънеър се опитва да получи в Холандия съдебно разпореждане за блокиране на предвидена за утре 24-часова стачка на пилотите, предаде ДПА, цитирана от БТА.  Очаква се съдът в Харлем да постанови дали холандският синдикат на пилотите може да се присъедини към синдикати в други държави за стачни действия. Всеки шести полет на Райънеър е анулиран в очакване на стачката, или общо около 400. Смята се, че ще бъдат засегнати 55 000 пътници, в това число 42 000 в Германия. Пилотите и бордовият персонал искат Райънеър да изготви нов трудов договор за заплатите, който да включва и по-добри условия на труд, но и двете страни си разменят обвинения, че са предизвикали прекратяване на преговорите. Вчера германският синдикат обяви, че неговите членове ще се присъединят към колегите си от Белгия, Ирландия и Швеция в стачката, която е планирана между 01.01 ч. по Гринуич в петък и 00.59 ч. по Гринуич в събота. Райънеър допусна пилотите й да членуват в синдикати едва миналата година.", "date": "2018.08.09", "title": "Райънеър осуетява 24-часова стачка, предвидена за утре в Холандия"}
{"url": "https://www.24chasa.bg/novini/article/7003533", "text": "Кметът на турския егейски град Мендерес обяви, че достъпът до 43-километровия плаж в района ще бъде безплатен за всички, съобщи турската телевизия НТВ. Бюлент Сойлу, кмет на град Мендерес, окръг Измир, нареди да бъдат премахнати всички шезлонги, за които се плаща по цялата плажна ивица в района, предава БТА. Екипи на община Мендерес започнаха да премахват шезлонгите. Плажовете са на гражданите. Поради тази причина целият плаж край Мендерес става общински, каза Сойлу. Полагаме усилия и ще продължим да полагаме усилия, за да може нашите граждани", "date": "2018.08.09", "title": "Турски кмет нареди да махнат шенлонгите от 43-километров плаж в Мендерес"}
{"url": "https://www.24chasa.bg/novini/article/7003390", "text": "Нивото на безработицата в Гърция е спаднало до 19,5 процента през май 2018 г. спрямо 21,7 процента през май 2017 г. и 20 процента през април 2018 г., съобщава АНА-МПА, позовавайки се на данни на гръцката статистическа служба, оповестени днес. В ежемесечния си доклад за безработицата статистическата служба уточнява, че броят на трудещите се през май е бил 3 824 393 души, а броят на безработните - 924 941 души, предаде БТА.  Броят на работещите е нараснал с 1,9 процента в сравнение с май 2017 г. и с 1,3 процента в сравнение с април 2018 г., а броят на безработните е спаднал с 10,9 процента спрямо май 2017 г. и с 1,9 процента спрямо април 2018 г.", "date": "2018.08.09", "title": "Гръцката безработица е спаднала до 19,5% през май"}
{"url": "https://www.24chasa.bg/novini/article/7003293", "text": "Три години \"лишаване от свобода\" наложи Ямболският окръжен съд, след постигнато съдебно споразумение, на Генчо Иванов за разпространение на високорисково наркотично вещество, съобщиха от Окръжната прокуратура. Обвиняемият е признал вината си за това, че в продължение на близо два месеца е продавал на различни граждани на Ямбол високорисково синтетично наркотично вещество. Наказанието ще бъде изтърпяно в затвор при първоначален \"строг режим\".", "date": "2018.08.09", "title": "Наркопласьор получи 3 години затвор в Ямбол"}
{"url": "https://www.24chasa.bg/novini/article/7003309", "text": "Западнонилската треска пламна и на Балканите. Тя вече отне живота на 9 души в Сърбия, 2 в Гърция и 1 в Румъния, предаде БТА.  Последната жертва е 79-годишен мъж от източнорумънския окръг Галац, който е имал и други заболявания, а западнонилската треска само допълнително е влошила състоянието му. По данни на румънските здравни власти от 2 май до 8 август в Румъния са регистрирани общо 23 души, заразени с вируса на западнонилската треска, от които 11 само през този месец. По-рано днес гръцкото Министерство на здравеопазването също информира, че от началото на лятото в Гърция регистрирани 55 случая на болни, от които са починали двама, на възраст над 80 години. В началото на седмицата Сърбия съобщи, че има 102 случая на заболяването, от които 9 са били с фатален изход. Според данни на Министерството на здравеопазването в България досега няма регистрирани случаи на западнонилска треска в нашата страна, уточнява БГНЕС. Западнонилската треска се предава на хората само чрез ухапване от заразени комари. Вирусът от Африка на европейска територия се пренася от мигриращи птици, заразяващи комарите и разпространявайки болестта. На Балканите тя се появява обикновено в края на май или началото на юни, уточнява МИА.", "date": "2018.08.09", "title": "Западнонилската треска взе 12 жертви на Балканите"}
{"url": "https://www.24chasa.bg/novini/article/7003308", "text": "Комисията за защита на конкуренцията започва проверка дали „Топлофикация София“ е злоупотребила с господстващо положение на пазара на топлинна енергия. От съобщение на регулатора става ясно, че ще се проверява дали е извършено нарушение на Закона за защита на конкуренцията.  Според регулатора, е възможно столичната топлофикация да е монополист на пазара, който включвал и дейността по присъединяване на клиенти на топлинна енергия за битови нужди към топлопреносната мрежа в София. КЗК посочва, че подобно нарушение може да ограничи или наруши конкуренцията и да засегне интересите на потребителите ако например дружеството налага на нелоялни търговски условия за присъединяване на клиенти. \"Комисията установи, че от м. юли 2015г. „Топлофикация София“ ЕАД сключва договори за присъединяване с утвърдени образци, в които в противоречие на разпоредбите на ЗЗК едностранно налага на клиентите/инвеститорите следните три нелоялни търговски условия...\", се посочва в съобщението на КЗК.  Уточнява се, че дружеството налагало на потребителите да изградят за своя сметка енергийните обекти (присъединителен топлопровод, съоръженията към него и абонатна станция),които са нужни за присъединяването на домакинствата към топлопреносната мрежа. Условие било и да предоставят за безвъзмездно ползване на топлопреносното предприятие изградените от клиента енергийни обекти. След като били прехвърляни на \"Топлофикация София\", цената за обектите, била връщана на инвеститора под формата на топлинна енергия. ", "date": "2018.08.09", "title": "КЗК проверява \"Топлофикация София\" за монопол"}
{"url": "https://www.24chasa.bg/novini/article/7003232", "text": "Възрастен мъж падна днес от 4-ти етаж на жилищен блок в Смолян и почина. Инцидентът е станал около 13 часа в бл. № 8 в Новия център на областния град. Първоначалната информация е, че семейството е от Стара Загора, но има апартамент в Смолян, който обитават през лятото. В апартамента възрастният човек бил заедно със съпругата си. Няма данни за насилствена смърт, казаха от полицията. Ще се разследва дали е нещастен случай, или е самоубийство.", "date": "2018.08.09", "title": "Пенсионер падна от 4-ти етаж на блок в Смолян и почина"}
{"url": "https://www.24chasa.bg/novini/article/7003235", "text": "Катастрофалните пожари, които се разразиха в края на юли край Атина, няма да се превърнат в повод за предсрочни парламентарни избори. Това заяви днес гръцкият премиер Алексис Ципрас, цитиран от ТАСС, предаде БТА. Ние трябва да разберем как точно се е случило всичко, но и да кажем \"не\" на опитите да бъде вменена вина на онези, които са водили битка с огъня, каза Ципрас, който говори в централата на гръцката полиция. Нито пожарникарите, нито полицията трябва да се окажат под прицела на евтината политическа конфронтация заради причини, които нямат нищо общо с действията им, посочи Ципрас. Той изтъкна, че не трябва да се намират изкупителни жертви, а да се разследват причините за трагедията и да бъдат взети необходимите мерки, за да не се повтаря повече такава катастрофа. Важно е именно това, а не да се отправят призиви за провеждане на избори от местата, в които бушуваха пожари, каза Ципрас. Гръцките опозиционни партии, според които вината за големия брой на жертвите при пожарите се дължи на действията на държавните служби, настояват за организиране на предсрочни избори. Правителството обаче заявява, че изборите ще се състоят през есента на 2019 г. Броят на загиналите при пожарите край Атина достигна 93 души.", "date": "2018.08.09", "title": "Ципрас: Пожарите край Атина няма да станат повод за предсрочни избори"}
{"url": "https://www.24chasa.bg/novini/article/7003237", "text": "Плувният маратон от остров Света Анастасия до Моста в Бургас, насрочен за утре, се отменя заради лоши атмосферни условия. Синоптиците предупреждават за силен вятър от север-североизток над 8 метра в секунда и вълнение на морето от 2 до 4 бала в часовете от 8 до 12 ч. Тези обстоятелства създават риск за живота и здравето на плувците, поради което взехме решение маратонът да бъде отложен, обявиха от общината. По права линия разстоянието между старта и финала е 6,4 км. Заради вълнение на морето днес следобед бяха отменени и курсовете с корабче до остров Света Анастасия.", "date": "2018.08.09", "title": "Отменят маратона до остров Света Анастасия заради силен вятър и вълнение на морето"}
{"url": "https://www.24chasa.bg/novini/article/7003233", "text": "Бандата на Димитър Желязков-Митьо Очите получавала предупреждения за предстоящи акции на Специализираната прокуратура в Бургас, тъй като имала връзка с местните правоохранителни органи. До този извод стигна апелативният спецсъд, който потвърди арестите на петима от групата на несебърския бос. Според съдиите Магдалена Лазарова, Петя Колева и Венелин Иванов има доказателства, че Иван Пишиев, Йордан Въчев-Ларжа, Радослав Николов-Рачо, и Венцислав Христов-Лавацата, са изпълнявали разпореждания на Очите, така че да завземат чужди бизнеси в сферата на погребалните услуги, такситата, хазарта и дрогата.  Рачо отговарял за вендинг автоматите в Бургаско. Той събирал такса \"спокойствие\" от собственици на подобни машини. За него свидетели разказали, че бил дясната ръка на Очите. Лавацата имал връзки с улични дилъри, на които продавал амфетамини. Парите от дрогата отчитал на Очите, прие съдът. Срещите между дилъри и клиенти ставали в кафенето на Лавацата. Йордан Въчев-Ларжа се водил като \"лейтенант\" на Очите и ако случило така, че несебърският бос влезе в затвора, Въчев щял да заеме мястото му в бандата. Иван Пишиев наричал пред познати Желязков \"нашия Митьо\", \"шефа\" или \"боса\". Двамата с Ларжа отговаряли за бизнеса с погребални агенции. За петия - Иван Найденов съдът не намери доказателства, че бил член на групата на Очите, тъй като между 2013-2018 г. Найденов бил задържан. Магистратите откриха данни обаче, че той е подпалил казино в Слънчев бряг през 2017 г.  Съдът отвърна и на възражения на защитниците на обвинените, че не се познавали помежду си и че нямали контакт с Очите. \"За да съществува организирана престъпна група, не е необходимо всички да се познават\", казаха магистратите. Магистратите упрекнаха прокуратурата, че от 2016 г., когато е стартирало разследването, досега е събрала твърде малко доказателства, но въпреки това те прецениха, че ако петимата бъдат пуснати на свобода, могат да извършат нови престъпления. ", "date": "2018.08.09", "title": "Предупреждавали бандата на Митьо Очите за акции на спецпрокуратурата"}
{"url": "https://www.24chasa.bg/novini/article/7003249", "text": "Древноримският дървен кораб, открит на морското дъно край Крим, вероятно датира от 1-2 век и е бил търговски, предаде ТАСС. Това заяви научният сътрудник от Института по изтоковедство на Руската академия на науките Виктор Лебединский. По-рано ръководителят на подводната експедиция \"Нептун\" Роман Дунаев оповести, че на дълбочина около 90 метра в района на Балаклава е открит първият в района добре съхранен дървен кораб, за който се предполага, че е древноримски, предава БТА.  \"Сред дървените елементи на корпуса е открита желязна котва, въз основа на която учени извършиха предварително датиране - поясни Лебединский. - Открита е и мачта с диаметър половин метър. Размерите на находката - 22 метра на 6 метра, съответстват на размерите и пропорциите на т.нар. кръгли кораби, използвани за търговски плавателни съдове през древноримската епоха.\" По думите му, фрагменти от керамика, които, освен котвата, биха могли да се използват за датиране, досега не са намерени. За да се извърши прецизно датиране, проби дървесина ще бъдат извадени на повърхността.", "date": "2018.08.09", "title": "Откритият край Крим древноримски дървен кораб вероятно е бил търговски"}
{"url": "https://www.24chasa.bg/novini/article/7003252", "text": "\"Вашата държава гради светло бъдеще и напредва. НАТО споделя вашите стремежи към върховенство на правото, сигурност и безопасност в региона. НАТО споделя вашата посветеност на демокрацията. С нетърпение чакам да станете 30-ата членка на НАТО\", каза командващият Обединените въоръжени сили на НАТО в Европа генерал Къртис Скапароти, който е на посещение в Република Македония, цитиран от агенция МИА. Генералът, заедно с делегация на министерството на отбраната и на армията на Република Македония, водена от министър Радмила Шекеринска, проследи демонстративно учение в казармата \"Илинден\", предава БТА. Генерал Скапароти отбляза, че чрез дългогодишното си партньорство с НАТО Република Македония вече е постигнала значителен напредък в реформите в областта на отбраната и военната интероперативност със съюзниците, но посочи, че предстои и много работа. Министър Шекеринска посочи, че за първи път днес Република Македония е домакин на първия военен представител на НАТО в Европа. \"Тази засилена динамика показва твърдата решимост Р Македония в един бърз и интензивен процес да стане членка на НАТО\", каза тя. По-късно днес генерал Скапароти ще се срещне с премиера Зоран Заев.", "date": "2018.08.09", "title": "Ген. Къртис Скапароти: С нетърпение чакам Македония да стане 30-ата членка на НАТО"}
{"url": "https://www.24chasa.bg/novini/article/7003255", "text": "Непълнолетният син на Йоско Костинбродския беше арестуван. Непълнолетният Валентин Йосифов е бил обвинен, че заедно с още трима е откраднал яке от момче. Случката е от януари, предава Нова телевизия.  Обвинението му идва само няколко седмици след това на брат му - Иван. По-големият син на Йоско Костинбродския беше обвинен за участие в престъпна група за наркотици и рекет, която подготвяла убийствата на прокурори и полицаи. Така и двете деца на Йосиф Йосифов вече са зад решетките. Бащата се издирва от март 2014-а. Той беше съден и оправдан за стрелбата по Киро Японеца.", "date": "2018.08.09", "title": "Арестуваха и другия син на Йоско Костинбродския"}
{"url": "https://www.24chasa.bg/novini/article/7003251", "text": "До десет пъти се увеличава глобата за неизряден язовир при повторно нарушение. При констатиране на първо несъответствие Държавната агенция за метрологичен и технически надзор (ДАМТН) съставя наказателните постановления на стойност от около 1 000 лв., но в случаите, когато собствениците не са предприели действия за отстраняването на неизправност, при повторна проверка, цифрата нараства до 10 хил. лв. Това е съобщил председателят на държавната агенция Петър Горновски по време на работна среща, организирана от областния управител на Търговище Митко Стайков, с представители на общини и общински съвети от областта, съобщиха от Агенцията. В нея са участвали и заместник-председателят на ДАМТН ген. Кирил Войнов и главният секретар на агенцията Николай Николов, предава БТА.  Акцент в дискусията е била възможността общините да прехвърлят водоемите, които не могат да стопанисват, на новосъздаденото предприятие, което ще поеме грижата за тях. То ще извършва комплексно управление на язовири - публична и частна държавна собственост. Срокът за това решение е 8 октомври т.г., като кметовете следва да подадат заявление до министъра на икономиката за общинските язовири, които желаят да прехвърлят на държавата. Заявлението се придружава от решение на съответния общински съвет. По думите на Петър Горновски се очаква значителен брой водоеми на територията на цялата страна да преминат под управлението на новата структура. Прехвърлянето на язовирите от общините, които нямат възможност да се грижат за тях, ще облекчи в голяма степен местните власти. Изборът дали да ги задържат е изяло на кметовете, но те трябва да знаят, че ако останат тяхна собственост, те ще се грижат за тяхната изправност, а контролът ще е изключително стриктен, допълни още той. По време на работната среща е била коментирана и предстоящата категоризация на язовирите по степен на потенциална опасност, която ще се извършва от комисиите към областните управители.", "date": "2018.08.09", "title": "До десет пъти се увеличава глобата за неизряден язовир при повторно нарушение"}
{"url": "https://www.24chasa.bg/novini/article/7003260", "text": "Гръцката полиция съобщи днес, че е разбила престъпна група, която се занимавала с продажба на фалшиви паспорти и пътни документи на мигранти, предаде ДПА. Полицията не разкри националността на шестимата заподозрени, които са били арестувани, но посочи, че те са развивали широкомащабна дейност в предградието на Атина Агиос Пантелеймон. Зоната е център на трафика на хора и дом на хиляди мигранти, предава БТА. За всеки паспорт или пътен документ групата получавала между 5000 и 8000 евро, уточни полицията. През последните няколко месеца стотици мигранти в Гърция и Германия - популярна дестинация за търсещите убежище в Европа - бяха арестувани с фалшиви пътни документи.", "date": "2018.08.09", "title": "Разбиха престъпна група за продажба на фалшиви паспорти в Гърция"}
{"url": "https://www.24chasa.bg/novini/article/7003262", "text": "Чехия договори да бъдат освободени двама сътрудници на германска хуманитарна организация в Сирия, предаде Ройтерс, като се позова на чешкото министерство на външните работи. Чехия е единствената страна в Европа, която поддържа дипломатически отношения в Сирия. Чехите осигуряват консулски услуги за гражданите на ЕС и действат като посредници за другите страни, отбелязва Ройтерс. Чешкото министерство на външните работи заяви, че министърът на външните работи Ян Хамачек е пристигнал в Дамаск за предаването на сътрудниците на организацията, които били в добро здраве, предава БТА. Те ще бъдат върнати в Прага, където ще бъдат посрещнати от представители на посолствата на техните страни.", "date": "2018.08.09", "title": "Чешки дипломати освободиха сътрудници на германска организация в Сирия"}
{"url": "https://www.24chasa.bg/novini/article/7003261", "text": "Районната прокуратура в Царево е повдигнала обвинение срещу 31-годишния Даниел С. от София, който пиян и  дрогиран помете с БМВ шест момичета на тротоар в Китен. Всеки момент в съда в Царево ще се гледа мярката му за неотклоние, съобщи за \"24 часа\" говорителят на Апелативната прокуратура в Бургас Йовита Григорова. Държавното обвинение поиска постоянен арест срещу столичанина, съдът му я наложи. Даниел С. е привлечен като обвиняем по чл.343, ал.3 от НК за това, че на 07.08.2018г. около 21:00 ч. в гр.Китен, при управление на лек автомобил марка „БМВ“ по ул. „Корал“ нарушил правилата за движение по пътищата и по непредпазливост причинил средна телесна повреда на С.Я., като деянието е извършено в пияно състояние - с концентрация на алкохол в кръвта 0,92 промила“ и след употреба на наркотични вещества.  За това престъпление законодателят е предвидил наказание от 1г. до 6г. „лишаване от свобода“ и „лишаване от право да се управлява МПС“. Както 24 часа пръв съобщи ужасяващият инциден с  тийнейджърките на възраст от 15 до 18 г. станал около 21 ч. на 7 август. край почивна база \"Морско утро\". Три от момичетата бяха приети в болница с различни травми, но за щастие без опасност за живота. Шестте девойки от Лом вървели по тротоар, когато от завоя изскочило БМВ със софийска регистрация, а след сблъсъка с пешеходките колата се обърнала по таван.  Веднага след катастрофата водачът Даниел С. на 31 години е бил изпробван с дрегер, отчел 0,92 промила алкохол в кръвта му. Софиянецът е тестван и за наркотици, при което специализиран апарат дал положителна проба за амфетамин. 31-годишният Даниел С. е арестуван,  а в болница са приети 17-годишната Анита А. с фрактура на шиен прешлен и 17-годишните Габриела Г. и Надя К., получили травматичен шок. 18-годишната Симона Я. и 15-годишната й сестра, както и 18-годишната Ема Г. са прегледани на място от медицински екип на Спешна помощ Царево.", "date": "2018.08.09", "title": "Повдигнаха обвинение на  шофьора, помел 6 момичета в Китен, остава в ареста (Обновена)"}
{"url": "https://www.24chasa.bg/novini/article/7003277", "text": "Турският министър на финансите Берат Албайрак има планове за \"нова икономика\" с едноцифрена инфлация, съобщи министерството хазната и финансите на Турция, цитирано от ДПА и БТА. Плановете очевидно целят успокояване на инвеститорите, след като турската лира отбеляза рекорден спад спрямо долара, отбелязва агенцията. Днес лирата поевтиня с около три процента до 5,44 турски лири за долар на фона на продължаващото напрежение с Вашингтон заради казуса със задържания в Турция американски пастор Андрю Брънсън. Турската валута загуби над 43 процента от стойността си спрямо долара от началото на годината. Албайрак планира да обяви \"рамка за нов икономически модел\", посочи министерството на хазната и финансите. В изявление на министерството се казва още, че турското правителство очаква икономически растеж от 3 до 4 процента през 2019 г., както и намаляване на инфлацията до едноцифрени стойности.", "date": "2018.08.09", "title": "Турският финансов министър има планове за \"нова икономика\" в страната"}
{"url": "https://www.24chasa.bg/novini/article/7003272", "text": "Германски евреи и мюсюлмани бежанци взеха участие в междурелигиозна церемония днес в бившия лагер на смъртта Аушвиц, за да почетат избитите евреи и да се обявят срещу антисемитизма в съвременна Германия, предаде ДПА. Двайсет и петте младежи от училища от германските провинции Шлезвиг-Холщайн и Тюрингия, сред които и бежанци от Ирак и Сирия, участваха в церемонията в рамките на петдневно опознавателно пътуване в Полша, предава БТА. \"Обещаваме да работим заедно със силата на вярата си, за да популяризираме лозунга \"Никога отново Аушвиц!\", каза Айман Мазиек, ръководител на Централния съвет на мюсюлманите в Германия, по време на церемонията. \"Дълбоко съм впечатлен, че евреи и мюсюлмани са дошли тук заедно\", каза равин Хенри Бранд, който също е бил в нацисткия лагер на смъртта. Сред присъстващите бяха премиерите на Шлезвиг-Холщайн и Тюрингия, Бодо Рамелоф и Даниел Гюнтер, които положиха венци пред \"стената на смъртта\", където хиляди евреи концлагеристи са били екзекутирани от нацистите.", "date": "2018.08.09", "title": "Германски евреи и бежанци мюсюлмани във възпоменателна церемония в Аушвиц"}
{"url": "https://www.24chasa.bg/novini/article/7003286", "text": "Петима членове на опасна банда автокрадци, действали в Московска област, които са обвинени и за 17 убийства, бяха осъдени в Русия на наказания от 20 години трудово-изправителен лагер до доживотни присъди, предадоха Франс прес и ТАСС, цитирани от БТА.  Всички членове на бандата са от Централна Азия. Нощем те принуждаавли коли на пътя да спрат, като спукат гумите им, след което убивали шофьора и плячкосвали колата, съобщи руският Следствен комитет. Московският областен съд осъди четирима от обвиняемите на доживотен затвор, а петия - на 20 години трудово-изправителен лагер. Бандата е кръстена \"ГТА\" по името на играта \"Гранд Тефт Ауто\", в която играчите трябва да убиват и мамят, за да спечелят. Тя е действала в периода 2012-2014 г. и е крадяла всякакви ценни предмети, включително рокли и бижута на жертвите. Водачът на бандата Ибайдуло Субханов бе застрелян, след като откри огън по полицаите, които се опитваха да го задържат. Бяха арестувани общо девет членове на бандата, но четирима от тях бяха убити при престрелка с полицията при опит да избягат по време на процеса, след като откраднаха оръжието на конвоиращите ги полицаи и раниха един от тях. Трма бяха убити на място, а четвърти издъхна от раните си в болница.", "date": "2018.08.09", "title": "Банда убийци в Русия с доживотни присъди и наказания в изправителни лагери"}
{"url": "https://www.24chasa.bg/novini/article/7003281", "text": "Британските консерватори ще предприемат вътрешнопаритйна проверка дали с изказването си за мюсюлманките с бурки бившият министър на външните работи Борис Джонсън е нарушил етичния кодекс на торите, заяви източник от партията, цитиран от Ройтерс. По думите му са получени редица оплаквания и затова случаят ще бъде разгледан от независима комисия. Говорител на партията отказа да потвърди дали наистина има такава проверка. \"Процедурите, свързани с етичния кодекс, са строго поверителни\", каза той, предаде БТА.   Това предизвика възмущение както сред политици, така и сред организации на мюсюлманите във Великобритания. В интернет страницата на Консервативната партия пише, че вариантите след приключване на проверки за етичния кодекс включват замразяване на членството в партията и изключване от нея, отбелязва Ройтерс.", "date": "2018.08.09", "title": "Проверяват нарушил ли е Борис Джонсън етичния кодекс на торите с коментара за бурките"}
{"url": "https://www.24chasa.bg/novini/article/7003290", "text": "\"Вчера призовах държавните институции да изразят позиция по изказването на Зоран Заев, че Илинденското въстание е македонско и настъпи голямо объркване в главите на управляващата коалиция\". Това написа председателят на БСП Корнелия Нинова във Фейсбук. \"Вицепремиерът Каракачанов изведнъж се сети, че е \"патриот\" и поиска от другия вицепремиер Захариева веднага да реагира.   И патриотът се спихна. Като капак на всичко това днес  - бъдещо несигурно събитие\", допълни тя. Според нея е бъдещо, защото поканата за Македония предстои, а несигурно, защото не се знае дотогава какъв акъл ще му дойде на премиера. \"Толкова ли е трудно да се намери един български държавник, който прямо и отговорно да заяви: искаме мир и добросъседство на Балканите, но не пренаписвайте историята и не си решавайте вътрешните проблеми за сметка на нашата държава България\", попита Нинова.", "date": "2018.08.09", "title": "Нинова: Искаме мир на Балканите, но не и да се пренаписва историята"}
{"url": "https://www.24chasa.bg/novini/article/7002978", "text": "Досъдебно производство за хулиганство е образувано в РУ - Нова Загора. На 8 август, около 20.30 часа в село Събрано, 53-годишен в нетрезво състояние нападнал с метален стол 67-годишния собственик на заведение в центъра на селото. Това съобщиха от пресцентъра на МВР. Малко по-късно вечерта са причинени материални щети по заведението - счупено стъкло на прозореца и разбита брава и катинар на металната решетъчна врата. 53-годишният е задържан за 24 часа в РУ-Нова Загора.", "date": "2018.08.09", "title": "Мъж нападна друг с метален стол в Новозагорско, задържан е"}
{"url": "https://www.24chasa.bg/novini/article/7003001", "text": "Италианските власти изгониха четирима чуждестранни граждани, сред които един македонски и един косовски гражданин, по обвинения за тероризъм и застрашаване на сигурността на страната, предаде агенция МИА, цитирана от БТА.  Македонецът по-рано бил осъждан в Сиена за домашно насилие и бил под полицейско наблюдение. Той принадлежал към паравоенна формация, която действала по време на конфликтите на Балканите. Косовският гражданин живеел в Болоня и също бил арестуван по-рано за насилие над съпругата и децата си, а в затвора проповядвал радикален ислям. Другите двама изгонени са французин, приел исляма, и гражданин на Тунис.", "date": "2018.08.09", "title": "Италия изгони македонец, двама косовари и французин заради тероризъм"}
{"url": "https://www.24chasa.bg/novini/article/7002441", "text": "Taobao, най-голямата платформа за е-търговия на Alibaba's, ще работи заедно с Microsoft HoloLens за разработването на смарт очила, които ще могат да проверяват информация за различните продукти, съобщиха от компанията в сряда, предава  .  Очилата, наречени „Taobao MR Buy\", могат да идентифицират продукти и с помощта на технология за виртуална реалност да показват информация за продукта, като цена, оценки от потребители и опции за закупуване. „Потребителите могат да търсят продукти в Taobao използвайки очилата и разглеждат холографска версия на продукта през лещите\", каза Джън Джун, маркетингов мениджър в компанията. Той добави, че в бъдеще повече продукти в платформата ще могат да се разглеждат с очилата и потребителите ще могат да използват движенията на очите и жестове да взаимодействат с информацията. Смарт очилата ще могат да бъдат изпробвани от потребителите по време на маркетингово мероприятие през септември.", "date": "2018.08.09", "title": "Taobao и HoloLens съвместно ще разработват смарт очила за проверка на цени"}
{"url": "https://www.24chasa.bg/novini/article/7003009", "text": "Нова забрана за опъване на палатки и поставяне на хавлии и чадъри върху дюни по Черноморието се предлага в проект за промени в Закона за устройството на черноморското крайбрежие, изготвен от Министерството на туризма, предава  .  Поправките са публикувани тази сряда (8 август 2018 г.) в Портала за обществени консултации на Министерски съвет, а становища на граждани и заинтересовани страни могат да се изпращат до 7 септември – в срок от 30 дни. Поставянето на плажни принадлежности и палатки се забранява върху подвижни бели дюни, неподвижни дюни с тревна растителност (сиви дюни) и облесени дюни, попадащи в границите на зона \"А\", зона \"Б\" или в урбанизираните територии на населените места след границите на зона \"А\", се уточнява в новата алинея на в чл. 17 на сега действащата нормативна уредба. С измененията се забранява също и преминаването, паркирането и престоя на пътни превозни средства, ремаркета и полуремаркета. Това на практика значи и забрана за каравани върху пясъчните дюни. Изключение се прави само в случаи на аварийно-спасителна дейност на територията на морския плаж. Рестрикциите изключват случаите на разрешено строителство, когато с влязъл в сила подробен устройствен план е предвидено изграждане на: обекти с национално значение; подземни линейни обекти на техническата инфраструктура, когато няма друга техническа възможност или когато друго техническо решение е явно икономически нецелесъобразно; за специални обекти, свързани с отбраната и сигурността на страната.", "date": "2018.08.09", "title": "Министерството на туризма предлага да се забранят палатки и хавлии върху дюни"}
{"url": "https://www.24chasa.bg/novini/article/7003030", "text": "Проправителственото конституционно събрание във Венецуела лиши от депутатски имунитет двамата депутати Хулио Борхес и Хуан Рекесенс и ги обвини, че са замесени в атаката с безпилотния самолет, определена от властите като покушение срещу социалистическия президент Николас Мадуро, предаде Асошиейтед прес. Конституционното събрание гласува единодушно да бъде свален имунитетът на двамата, които са депутати в контролираното от опозицията Национално събрание. Решението беше прието, след като преди това Върховният съд издаде заповед за арест на Борхес, който живее в изгнание в колумбийската столица Богота. Рекесенс беше арестуван във вторник, а в социалните мрежи се върти видеозапис, за който се твърди, че е от ареста. Неговата партия \"Справедливост на първо място\" заяви, че на него е именно Рекесенс, предаде БТА. Мадуро обвини двамата, че са свързани със случая от края на миналата седмица, когато два дрона, заредени с експлозиви, се взривиха по време на негова реч на военна церемония. Събитията от вчера заплашват да задълбочат политическата криза във Венецуела. Опозиционните депутати обвиняват управляващата партия в използване на предполагаемия атентат срещу Мадуро за репресии над опозицията, отбелязва Асошиейтед прес. Председателят на Конституционното събрание Диосдадо Кабельо заяви, че Борхес и Рекесенс са само първите депутати, които биват обвинени в хода на разследването на случая. \"Това са само първите двама, които изглежда са замесени, но разследването продължава\", заяви Кабельо. \"Справедливостта ще възтържествува\", добави той.", "date": "2018.08.09", "title": "Строги мерки срещу опозиционните депутати във Венецуела, лишиха двама от имунитет"}
{"url": "https://www.24chasa.bg/novini/article/7003046", "text": "Във връзка с информация за обжалване на инструкция за конвойната дейност от 2012 г., от Движение „Да, България“, в която се твърди, че е утвърдена от мен в качеството ми на министър на правосъдието, бих искала да направя няколко важни уточнения, тъй като се правят недопустими внушения. Тази позиция на зам.-омбудсмана и бивш правосъден министър Диана Ковачева разпространиха от пресцентъра на омбудсмана. Вижте какво още пише в съобщението: Изненадва липсата на минимално усилие на юристите, които атакуват Правилата за конвойната дейност от 2012 г., да проверят за какво точно става въпрос. На първо място изобщо не става въпрос за Инструкция, а за Правила за конвойната дейност, утвърдени от министъра на правосъдието на 5 ноември 2012 г. на основание чл. 8 ал. 2 т. 11 от Правилника за устройството и дейността на Главна дирекция „Охрана“ (ДВ бр. 60 от 30.07.2009 г.). Причината за тяхното приемане през 2012 г. е да се включат за първи път разпоредби за защита правата на човека и забрана на изтезанията на лишените от свобода лица (чл. 6). Актът, който се опитват да атакуват, не се отнася до конвоирането на задържани лица до медицински заведения, какъвто е случаят на г-жа Иванчева, който получи широк отзвук. Конвоят до медицински заведения не се осъществява от ГД „Охрана“, а от Главна дирекция „Изпълнение на наказанията“ и се определя на базата на Инструкция на началника на Софийския затвор от 2013 г., която няма нищо общо с утвърдените през 2012 Правила. Евентуално тя е актът, който са искали да атакуват въпросните юристи. Преди да бъдат утвърдени Правилата от 2012 г. са съгласувани с неправителствена организация (Фондация „Български адвокати за правата на човека“), Националното бюро за правна помощ и Комисията за защита от дискриминация. Всички становища са положителни и бележките са взети предвид. Атакуваната пред ВАС Инструкция (а всъщност Правила от 2012 г.) е отменена през 2017 г. като в частта за използването на помощните средства няма промяна при издаването на новите Правила. Излиза, че обект на обжалване е отменен акт, който изобщо не се отнася до конкретния случай. При обжалването има грешка в акта, в органа на издаване и във факта. Следователно има поне три грешки, допуснати от групата юристи, които правят обжалването недопустимо и позицията неиздържана. Извън правния абсурд, при който се обжалва отменен акт, все пак бих искала да обърна внимание, че макар той да не се прилага за конвой до медицински заведения, при конвоя по отменените, но и по сега действащите Правила, поставянето на белезници на краката е предвидено като задължително единствено и само за особено опасни лица (чл. 24 т. 7). Във всички случаи при т. нар. усилен конвой става въпрос за определяне на мерките за охрана в зависимост от степента на обществена опасност и личността на конвоираното лице, включително дали е склонно към агресия или физическо насилие (чл. 17. Т. 7) . Това предполага индивидуална оценка във всеки конкретен случай на тези, които прилагат инструкцията. Поставянето на белезници на краката и други засилени помощни средства не е рутинна мярка и във всички случаи следва да е съпътствана от индивидуална оценка на риска за конкретното лице. Така е по приетите от мен правила. Така е и по правилата, които ги заменят през 2017 г. В този смисъл, Правилата не предвиждат отклонение от стандартите за защита правата на човека. Очевидно е, че прилагането на инструкцията, която касае конвоя до болници, не е съпътствано от оценка на риска на всяко конвоирано лице, а се поставят помощни средства, без да е изяснен елементът на опасност от бягство или агресия. Причината за това обаче не се съдържа в Правилата от 2012 г., които съм утвърдила в качеството ми на министър на правосъдието. И като заместник-омбудсман продължавам да отстоявам правата на човека и изцяло заставам зад констатациите в доклада на омбудсмана и препоръките, които сме направили от 2016 г. до сега.", "date": "2018.08.09", "title": "Ексминистърката Диана Ковачева: \"Да, България\" не знаят какво обжалват"}
{"url": "https://www.24chasa.bg/novini/article/7003066", "text": "Гастарбайтери пострадаха в катастрофа тази сутрин на магистрала \"Марица\" край Свиленград, съобщи началникът на КАТ - Пътна полиция в Хасково Димо Чобанов. Сигналът за инцидента е подаден в 9.45 часа. Катастрофата е станала в близост до бензиностанция край Свиленград, предаде БНР.  В колата са пътували за Турция четирима чужденци. Автомобилът им е бил блъснат от кола с българска регистрация, допълниха от полицията. Инцидентът не е затруднил движението по магистралата, а четиримата пътници са откарани в свиленградската болница, каза Димо Чобанов. Полицията разследва причините за катастрофата.", "date": "2018.08.09", "title": "Гастарбайтери пострадаха в катастрофа \nна магистрала \"Марица\" край Свиленград"}
{"url": "https://www.24chasa.bg/novini/article/7003067", "text": "Причината за смъртта на актрисата Марго Кидър, прочула се с ролята на Лоис Лейн във филмите за Супермен от 70-те и 80-те години на миналия век, е самоубийство, предаде Асошиейтед прес. , предаде БТА. Сега от изявление на следователя Ричард Ууд става ясно, че причината за смъртта на Марго Кидър е \"самопричинена свърхдоза лекарства и алкохол\". Маги Макгуейн, дъщерята на покойната актриса, на свой ред е разкрила, че още от самото начало е знаела, че майка й сама е сложила край на живота си. \"Чувствам облекчение, че истината излезе наяве\", казва Маги Макгуейн, допълвайки, че хората с психични проблеми не трябва да се срамуват, а да говорят открито за тях и да търсят навременна помощ. Марго Кидър страда от псичихни проблеми през по-голямата част от живота си. Състоянието й се влошава след катастрофа през 1990 г., след която потъва в дългове и е принудена да прекара близо две години в инвалидна количка. Марко Кидър е поредната знаменитост, която посегна на живота си през последните месеци, след видния телевизионен кулинар Антъни Бурдейн и дизайнерката Кейт Спейд, припомня агенцията.", "date": "2018.08.09", "title": "Актрисата от ранните филми за Супермен Марго Кидър се е самоубила"}
{"url": "https://www.24chasa.bg/novini/article/7003079", "text": "Рекорден брой жени ще се борят за влизане в американския Конгрес на изборите през ноември. Засиленото женско присъствие на изборите ще бъде кулминацията на една година, преминала под знака на движението \"Аз също\" и на недоверието към президента Доналд Тръмп. \"Избирането на президента Тръмп отекна като тревожен сигнал за жените из цялата страна\", каза Рашида Тлаиб след победата си на първичните избори на демократите във вторник в един от избирателните райони на Мичиган, чиито жители са почти спечелени за нейната партия. \"Сякаш си казахме, че е дошъл нашият час, че трябва да направим нещо и че не може повече да стоим настрана от случващото се. Наистина трябва да се явяваме на изборите и да се борим за мястото си под слънцето, защото е ясно, че всичко останало се срутва\", заяви в сряда пред Си Ен Ен 42-годишната жена, която ще стане първата мюсюлманка и американка от палестински произход в Камарата на представителите. Тя не е единствената, която желае да влезе в Конгреса. \"Потвърдено е официално!\", съобщиха с радост вчера от специализирания изследователски Център за американските жени и политиката (ЦАЖП), \"счупен бе рекордът за кандидати жени от големите партии за Камарата на представителите\". Досега рекордът бе 167. Вчера кандидатките за долната камара станаха 185, като броят им може да се увеличи още повече на останалите първични избори. \"Друг рекорд. Тази година са номинирани най-много жени за губернаторски постове\". След първичните избори във вторник кандидатките са най-малко 11, написа ЦАЖП в Туитър. \"Досегашният рекорд, поставен през 1994 г., беше десет\". След 1 юни бе подобрен и рекордът за жените кандидатки за сенатори. Сега вече той е 42 дами - 24 от демократите и 18 от републиканците - в сравнение с 40-те кандидатки през 2016 г., посочва ЦАЖП. Този път не става дума обаче просто за символични номинации, при които няма шанс за реална победа. Броят на кандидатите жени, които участват в някои от най-оспорваните изборни сблъсъци, се увеличава, написа директорката на ЦАЖП Деби Уолш. На изборите на 6 ноември кандидатите ще се борят за 435-те места в Камарата на представителите, за 35 сенаторски кресла от общо 100, а също така и за губернаторските постове в 36 щата. Рашида Тлаиб не е единствената кандидатка за място в Конгреса, която произхожда от слабо представените в него малцинства. Такава е например и Александрия Окасио-Кортес. Младата 28-годишна жена от латиноамерикански произход се превърна в значима фигура за прогресивното крило на демократите след изненадващата си победа на първичните избори в Ню Йорк през юни. \"Силна, жилава и местна\" е надписът, който се чете на тениската на Шарис Дейвидс на видеозаписа й за кампанията. Тя е американка от индиански произход, адвокат и практикува смесени бойни изкуства (ММА). Младата Дейвидс победи във вторник на първичните избори в консервативния Канзас. \"Трудно е да си жена тук\", казва тя в записа, показващ я в разгара на една от своите тренировки. \"И е очевидно, че Тръмп и републиканците във Вашингтон не ги е грижа за мен, за тези като мен и за всички, които не мислят като тях\" . \"Това е исторически ден за цветнокожите жени и за цяла Америка\", каза със задоволство Деб Хааланд, още една кандидатка от индиански произход за Камарата на представителите от Ню Мексико. Досега жена от индиански произход никога не е била избирана в американския Конгрес, подчертава ЦАЖП. Жените кандидатки за Конгреса са бивши военнослужещи, учителки, икономистки и сервитьорки. Те се появяват на политическата сцена в средата на мандата на Доналд Тръмп, който бе посрещнат в Белия дом през януари 2017 г. с историческата демонстрация \"Поход на жените\". Това засилено женско присъствие е следствие и на няколкото месеца, преминали под знака на вълна от обвинения срещу известни личности в сексуален тормоз и изнасилване. Процентът на жените, които ще се борят за място в Камарата на представителите тази година обаче е само 24 процента от общия брой кандидати. Жените в сегашния състав на Конгреса са само 20 процента от членовете му. Паритетът далеч не е постигнат. Освен това динамиката не е еднаква в двете партии - 42 републиканки и 143 демократки от общо 185 кандидатки за Камарата на представителите. По време на вчерашен дебат в Туитър независимата асоциация \"Тя трябва да се кандидатира\", която поощрява жените да се явяват на изборите, посочи обаче, че тенденцията от 2018 г. ще се запази и за в бъдеще. \"Ще станем свидетели на последиците й през следващите 20 години, през които малките момичета ще израстват с мисълта, че и те могат да се явят на изборите\". /БТА/", "date": "2018.08.09", "title": "Рекорден брой жени ще се борят за влизане в американския Конгрес през ноември"}
{"url": "https://www.24chasa.bg/novini/article/7003096", "text": "Кремъл порица новите икономически санкции, обявени от САЩ във връзка с нападението с нервнопаралитично вещество в британския град Солсбъри, като неприемливи и незаконни, но добави, че запазва надежда за по-конструктивни отношения с Вашингтон, предадоха световните агенции, цитирани от БТА. \"Категорично смятаме за неприемливо свързването на новите ограничения, които продължаваме да смятаме за незаконни, със \"случая Солсбъри\", заяви Дмитрий Песков, прессекретар на руския президент Владимир Путин. Той подчерта, че \"не може да става и дума\" за възможно съучастие на Русия към използването на химическо оръжие в Солсбъри, предаде ТАСС. \"Не само това, а и не можем да говорим еднозначно какво и как е използвано във Великобритания, тъй като не разполагаме с информация и не сме получили отговор от британска страна на предложението ни за съвместно разследване на този инцидент, който предизвиква у нас сериозна загриженост\", добави Песков. Прессекретарят на Путин увери, че руската финансова система е стабилна и заяви, че Москва продължава да се надява на подобряване на отношенията си с Вашингтон, отбелязва Ройтерс. Песков коментира и факта, че внесеният от американски сенатори законопроект за нови санкции срещу Москва предлага Русия да бъде призната за държава, спонсорираща тероризма. \"В законодателните органи на различни страни работят много горещи глави и без съмнение, тези глави понякога допускат много емоционални изказвания, намиращи се отвъд границите на разумното\", заяви той. \"Всеки път ги следим внимателно и се опитваме да разберем доколко това има отношение към официалната позиция на една или друга страна\", увери Песков, цитиран от ТАСС. \"Сега, когато виждаме в Сирия оставащите терористични групировки - и прекрасно си даваме сметка кой и как ги спонсорира - можем да се обърнем с този въпрос към други страни: а кои всъщност са истинските спонсори на тероризма?\", подчерта той. Решението за нови санкции е категорично враждебно и се отличава от сложната, но конструктивна атмосфера, в която протече срещата на високо равнище между лидерите на Русия и САЩ в Хелзинки, заяви Песков. Той допусна възможността Вашингтон да ограничи полетите на руската компания \"Аерофлот\", и добави, че в момента от Вашингтон може да се очаква всичко, определяйки САЩ като непредсказуем партньор.", "date": "2018.08.09", "title": "Кремъл: Новите санкции на САЩ са неприемливи и незаконни"}
{"url": "https://www.24chasa.bg/novini/article/7001988", "text": "68-годишен полусляп мъж е обвинен, че давал пари на сираци на не повече от 13 години, за да бъде пасивната страна при секс с тях. Асен Стоянов, който е председател на контролния съвет в Потребителската кооперация на слепите, е даден на съд от Софийската районна прокуратура за 4 отделни случая на педофилия с деца от дома в столичния кв. “Разсадника”. Макар и с чисто съдебно досие, преди десетина години Стоянов отново бил съден за педофилия, но давност го отървала, спомниха си прокурори. Според обвинителния акт Стоянов в началото използвал фалшив фейсбук профил, за да се запознае с децата. Всички били настанени в дома за сираци “Детелина”, който е близо до жилището на полуслепия мъж. След като спечелил доверието на Петър  , през септемрви 2015 г. момчето било на 12 г., Асен го поканил на гости в дома си. Петър отказал, но пенсионерът веднага му предложил 15 лева. Момчето се съгласило, но след 10-минутна орална любов накарало Стоянов да спре, защото не му харесало. След като отново през фейсбук обвиненият в педофилия мъж се запознал с друг сирак – Тодор  , детето почнало често да му гостува. При едно от посещенията в дома на Стоянов с него бил и приятелят му – 13-годишният Никола  . Двамата ходили още няколко пъти при Асен, преди той да покани през май 2017 г. само Никола. Детето посещавало 4-5 пъти пенсионера и всеки път мъжът му давал по 10-20 лв. “Да дойдеш пак на гости”, канел го всеки път Стоянов. При едно от предните посещения през юни м.г. Стоянов и Никола били сами в дома на полуслепия мъж. Седели на дивана в кухнята, когато Асен започнал да опипва детето, а секунди по-късно вкарал и ръката си в панталона на 13-годишното момче. “Какво правиш?”, попитал го веднага Никола и изблъскал ръката на мъжа. “Ами, нищо, да ти го видя”, отвърнал Стоянов. Детето се разстроило, предупредило мъжа да не го закача и веднага напуснало жилището. Въпреки отказа на Никола Стоянов продължил с тактиката да се среща с деца от близкото сиропиталище. Така, отново използвайки фейсбук, през декември 2016 г. мъжът се запознал с Васил  . Детето било на 13 години и Стоянов го поканил в дома си. Момчето се съгласило и при срещата им Асен го почерпил с цигари. Стоянов почнал да задава най-различни въпроси на детето. След като момчето отговорило, последвал нов въпрос: “Мъже правили ли са ти свирка?” Момчето отвърнало отрицателно, а 68-годишният мъж му дал 10 лв. да се почерпи и детето се прибрало в дома. Двамата продължили да си пишат по фейсбук и още същия месец Васил отново бил на гости на Стоянов. Мъжът почерпил детето и след като седнали на дивана, бързо насочил ръцете си към половия орган на момчето. Свалил панталоните му и започнал да му прави орална любов. Когато детето еякулирало, Стоянов му дал 10 лв. и малкият си тръгнал. Срещите между двамата не приключили и при всяко следващо гостуване Стоянов приканвал детето да правят секс. Предлагал му и заплащане – 15 лв. Васил обаче всеки път отказвал. Цели 6 месеца след оралната любов момчето се съгласило и било активната страна при половия акт със слепия чичко. Веднага след това Стоянов изпълнил обещанието си и дал парите на момчето. Действията на мъжа с непълнолетните деца били разкрити, след като един от малчуганите разказал на приятел от дома. Той отишъл при управата на сиропиталището. Те подали сигнал в полицията, а Стоянов прекарал няколко месеца в ареста. При посещение на екип на “24 часа” в дома оттам първоначално опитаха да обяснят, че не е имало инциденти с техни деца. Впоследствие бързо изгониха репортерите и отказаха да коментират как поверени на техните грижи малчугани са ходили при 68-годишен мъж близо 2 години. От показанията на децата се разбира, че никога не са били принуждавани на сила от Стоянов да правят секс с него. “Държеше се добре, винаги черпеше с баничка, кафе, даваше и пари”, казва пред разследващите едно от момчетата. Посочва, че получило от Асен и мобилен телефон. Друго пък казало, че много повече деца от дома са били интимни с полуслепия мъж. Те обаче не потвърдили думите на момчето пред разследващите, затова и мъжът има обвинения само за 4 случая. Съседи на Стоянов пък коментираха, че са запознати с обвинението срещу мъжа. Той им Мъжът остава и на поста си в кооперацията на слепите. Оттам обясниха за “24 часа”, че той не е осъден, а според презумпцията на закона е “невинен до доказване на противното”. Стоянов работи срещу хонорар, който се определя от постигнатите за месеца резултати. За времето, когато е бил в ареста, не е получил никакво заплащане, уточниха от кооперацията на слепите. Стоянов живее сам в апартамента си в жк “Разсадника”. На младини е бил женен, но отдавна е разведен. Мъжът е частично незрящ, но през последните години зрението му се влошило след боледуване. Потърсени от “24 часа”, тъй като не са виждали обвинителния акт. “Каквото има да се доказва, ще се доказва в съда”, каза лаконично адвокатката му. Ако бъде осъден, Стоянов може да получи до 6 години затвор. Предстои Софийският районен съд да насрочи първото заседание по делото. Очаква се това да стане след края на съдебната ваканция през септември. Всички пострадали деца ще бъдат разпитани като свидетели.", "date": "2018.08.09", "title": "Шеф в кооперацията на слепите давал на сираци по 15 лева за секс"}
{"url": "https://www.24chasa.bg/novini/article/7003120", "text": "Семейството на убитата малтийска журналистка Дафне Каруана Галиция поиска от властите в Малта пълно разследване на смъртта й, предаде Асошиейтед прес. Журналистката бе убита на 16 октомври миналата година от поставена в колата й бомба, а трима малтийци бяха обвинени в убийството й, припомня АП. Синът й Пол Каруана Галиция заяви днес в интервю за Би Би Си, че разследването на смъртта й се е фокусирало върху начина, по който е убита, а не върху това кой стои зад смъртта й, предаде БТА. Семейството на журналистката обяви, че ако Малта не предприеме действия по искането им, ще се обърне към Европейския съд по правата на човека, отбелязва Асошиейтед прес.", "date": "2018.08.09", "title": "Семейството на убитата журналистка Дафне Галиция поиска разследване на смъртта й"}
{"url": "https://www.24chasa.bg/novini/article/7003109", "text": "Липсата на разпоредба, която да регламентира ползването, правилната и безопасна техника на експлоатация и поддръжка на елементите за вграждане, филтрацията и помпите към басейни към хотелите е причина Министерството на туризма да разработи и обяви за обществено обсъждане Наредба за техническа безопасност на басейните към местата за настаняване. Това коментираха за БТА експерти от ведомството. Не се очаква хотелиерите да бъдат съществено финансово натоварени заради новите разпоредби. От бизнеса обаче се опасяват, че Държавната агенция за метрологичен и технически надзор, която се предвижда да прави последващ контрол на съоръженията, не разполага с достатъчен брой проверяващи специалисти. В подготовката на наредбата са участвали експерти от здравното и икономическото министерства, МРРБ, Държавната агенция за метрологичен и технически надзор, както и външни експерти. В наредбата се регламентира басейните да се проверяват два пъти в годината, в периодите между 1 април и 1 май и от 30 септември до 31 октомври. Инспекциите трябва да се извършват от работна група, назначена от собствениците на обектите, в чийто състав са включени специалисти с образование и професионална компетентност в областта на безопасната експлоатация и техническата изправност на всички елементи за вграждане, филтрация и помпи към плувните басейни. От проверките се съставят протоколи, които трябва да са единодушно приети от всички членове на работната група и в него да са включени данни за техническото състояние и възможностите за ползване на съоръжението. Според предложенията в наредбата протоколите трябва да се прилагат в досието на съоръжението. Последващият регулярен контрол ще бъде извършван от Държавната агенция за метрологичен и технически надзор. Документът предвижда съоръженията да се проверяват два пъти годишно. От Министерството на туризма коментираха, че евентуално хотелиерите може да имат допълнителни ангажименти по новите изисквания, но е по-добре да има безопасна техническа експлоатация на съоръженията, отколкото трагични последици за живота и здравето на ползващите тези съоръжения. От Агенцията по метрология трябва да решат дали да има регистър на техниците, които са оправомощени да следят за техническата изправност на всички елементи за вграждане, филтрация и помпи към плувните басейни, коментираха от министерството опасенията за формално провеждане на инспекциите от хотелиерите. Наредбата обхваща единствено съоръженията на басейните, които са част от места за настаняване - хотели, къщи за гости, вилни селища и др., както и балнеолечебни (медикъл СПА) центрове, СПА центрове, уелнес центрове и таласотерапевтични центрове. В съществуващата към момента правна уредба не се дава конкретно определение за \"плувен басейн\", нито разграничава елементите за вграждане, филтрацията и помпите на плувните басейни, изтъкват от министерството. Тя не дава яснота кой поддържа, организира, провежда, ръководи и осъществява техническата изправност и безопасната експлоатация на елементите за вграждане, филтрацията и помпите към плувните басейни, в съответствие с техническите изисквания, норми и правила за безопасност. Срокът за общественото обсъждане на документа е 7 септември 2018 г. Наредбата се приема с решение на Министерския съвет. Тя влиза в сила една година след обнародването й в Държавен вестник, а след публикуването собствениците и операторите ще имат 3 месеца, за да приведат в съответствие обектите. Председателят на УС на Българската хотелиерска и ресторантьорска асоциация /БХРА/ Бранимир Миланов коментира за БТА, че според проекта на Наредба за техническа безопасност на басейните към местата за настаняване цялата отговорност за безопасността на съоръженията се пренася върху Държавната агенция за метрологичен и технически надзор и техните специалисти. Басейните към хотелите в страната са хиляди, а дали агенцията има такъв потенциал, че да може да ги проверява всички, се пита председателят на УС на БХРА. Само в к.к. \"Слънчев бряг\" басейните са над триста, подобно е положението в \"Златни пясъци\", а в балнеоложките курорти почти няма хотел без басейн, допълни Миланов. От бизнеса нямат възражения по избора на периода, в който да се правят проверките на басейните, нито се притесняват, че наемането на експерт в комисията би наложило оскъпяване на почивката. От Държавната агенция по метрология и технически надзор съобщиха, че в момента тече процедура на обществено обсъждане на наредбата и е рано да се направи коментар по различните проблеми, поставени от деловите среди.", "date": "2018.08.09", "title": "Хотелиерите ще имат повече от 15 месеца да обезопасят басейните"}
{"url": "https://www.24chasa.bg/novini/article/7003136", "text": "Кметицата на \"Младост\" Десислава Иванчева е била изведена тази сутрин от болницата без белезници на ръцете и пранги на краката. А снимката, която се тиражира в социалните мрежи, е стара. Това съобщи шефът на затворите Васил Миладинов.  Той обясни, че до края на седмицата ще бъдат изготвени нови правила за конвоирането на арестанти.                                                                                                                                                                                                                                                                                                                        ", "date": "2018.08.09", "title": "Шефът на затворите: Иванчева е изведена от болницата без белезници, снимката е стара"}
{"url": "https://www.24chasa.bg/novini/article/7003148", "text": "Първа жертва на вируса на западнонилската треска е регистрирана в Румъния, съобщава информационният сайт Зиаре. Мъж на 79 години от източния окръг Галац е починал в резултат на болестта. Според източници от министерството на здравеопазването той е имал и други заболявания, предава БТА.  Според Националния център за наблюдение и контрол на заразните болести в периода 2 май-8 август 2018 г. са регистрирани 23 случая на заразени с вируса на западнонилската треска, като 11 тях са регистрирани в периода 1-8 август. Пет случая са регистрирани в окръг Долж, по четири случая в окръзите Олт и Яш, по два случая в окръзите Браила и Илфов и по един случай в окръзите Бихор, Бакъу, Вранча, Телеорман и Букурещ.", "date": "2018.08.09", "title": "Западнонилската треска взе първа жертва в Румъния"}
{"url": "https://www.24chasa.bg/novini/article/7003131", "text": "По разпореждане на Димитър Желязков-Митьо Очите човек от бандата му запалил офис на погребална агенция и катафалка в Бургас, като за изпълнението на задачата си Карен Ованесян получил 250 лв. Това стана ясно в апелативния спецсъд от признанията на Ованесян, цитирани в залата. Иван Пишиев, Радослав Николов-Рачо, Иван Найденов, Йордан Въчев-Ларжа и Венцислав Христов-Лавацата обжалваха задържането си пред апелативните магистрати. Петимата са обвинени, че са част от бандата за изнудване, рекет и палежи на Очите. Групата действала от 2013 до 2018 г., каза прокурор Емил Галипонов.  Другите обвиняеми са Калоян Колев, на когото съдът вчера потвърди ареста и Карен Ованесян, който е направил самопризнания и е пуснат на свобода от прокурор. Издирва се и деветият член на бандата - общинският съветник от Несебър Пейко Янков.  Ованесян разказал пред разследващите, че човек на име Юмер му дал парите и туба бензин и му казал: \"Отивай и си върши работата!\". Основната задача на бандата на Очите била да завземе всички погребални агенции в града чрез рекет и такса \"спокойствие\".  Адвокатите на обвинените заявиха, че показанията на свидетелите звучат като художествена измислица. Повечето от разпитаните говорели за събития от 2000-2002 г.", "date": "2018.08.09", "title": "Човек от бандата на Очите запалил погребална агенция срещу 250 лв."}
{"url": "https://www.24chasa.bg/novini/article/7002662", "text": "Турската национална валута - лирата отново се обезцени след новината, че вчерашните преговори на турска делегация с американски официални представители във Вашингтон са били безрезултатни, предаде БТА. В сутрешните часове, след като стана известно, че преговорите, на които се възлагаше надежда за уреждане на кризата между Анкара и Вашингтон, са завършили без успех, турската лира отново загуби от стойността си спрямо щатския долар. Към 10 часа тази сутрин доларът се разменяше за 5,43 турски лири. Новината за посещението на турската делегация спомогна по-рано тази седмица турската валута частично да се съвземе и за два дни тя се задържа на ниво от около 5,30 лири за долар. Според публикация на \"Уолстрийт джърнъл\", цитирана от турския опозиционен вестник \"Джумхуриет\", преговорите между турската и американската делегации са завършили без успех и не е било постигнато споразумение. На преговорите Вашингтон е настоял турската страна да гарантира, че незабавно ще освободи американския пастор Андрю Брънсън, който преди две години беше задържан в Турция по обвинение за терористична дейност. Американският вестник отбелязва, че \"продължаващата криза може да предизвика нови санкции срещу Турция от страна на администрацията на Тръмп\".", "date": "2018.08.09", "title": "Отново спад на турската лира след липса на пробив на преговорите във Вашингтон"}
{"url": "https://www.24chasa.bg/novini/article/7002685", "text": "Заплатата на Димитър Желязков в \"Аркус\" беше съвсем нормална. Точният размер е конфиденциална информация, но не беше голяма, каза пред \"24 часа\" управителят на охранителната фирма в Бургас Иван Владимиров. Той потвърди пред наш репортер, че  Очите е бил назначен на трудов договор като мениджър през 2016 г. с цел да намира обекти за охрана. Що се отнася до съдружника в \"Аркус сигурност\" Бургас Бенчо Бенчев, който притежава 30 % от акциите, Владимиров уточни, че изцяло решение на Бенчев е дали ще остане във фирмата. Освен това подчерта, че все още не било ясно дали и какво е провинението на Бенчев в историята около Митьо Очите. 65-годишният зам.-шеф на общинския съвет в Бургас вече е получил призовка и най-вероятно в началото на другата седмица ще му бъде предявено обвинение. Той се разследва за укривателство на несебърския бос Митьо Очите в Истанбул. Според държавното обвинение това е станало между 2 и 5 август. Досъдебното производство е образувано по чл.294, ал.1 от НК, за което законът предвижда до 5 г. затвор.", "date": "2018.08.09", "title": "Шефът на Митьо Очите в \"Аркус\" пред \"24 часа\": Заплатата му не беше голяма"}
{"url": "https://www.24chasa.bg/novini/article/7002694", "text": "Вулкан изригна близо до ски курорт в Чили. Любителски кадри, разпространени в социалните мрежи, показват как гъсти облаци тъмен дим се издигат над популярна ски писта, предаде  . Според Националната геоложка служба на Чили изригването е станало около обед местно време, а димът във въздуха е достигнал километър и половина височина. Властите издадоха предупреждение за активизиралия се вулкан, но не наложиха евакуация на курорта.", "date": "2018.08.09", "title": "Вулкан изригна близо до ски курорт в Чили"}
{"url": "https://www.24chasa.bg/novini/article/7002695", "text": "Руски журналисти се оплакаха, че са били бити и ограбени по време на двубоя между ПАОК и \"Спартак\" Москва в Солун. Домакините постигнаха драматичен обрат от 0:2 до 3:2, а сред голмайсторите бе и българският национал Ивелин Попов, предаде  Репортерите от Русия обвиняват и полицията - служителите на реда ги защитили неохотно от атаките на феновете, а след двубоя ги посъветвали да напуснат града по възможно най-бързия начин. \"Никога не ми се е случвало нещо подобно. Нападнаха ни десетина хулигани. Имаше кратък сблъсък, а стюардите ни навряха под седалките\", написа Дмитрий Зеленов от \"Спорт Експрес\". Нападателите принудили журналистите да свалят раниците си и отмъкнали всичко в червено и бяло - цветовете на \"Спартак\". Взели дори и акредитациите им. Някои от репортерите получили удари по главата пред очите на стюардите и на официалните представители на руския клуб. Проблемите продължили и на стадиона, където гръцки привърженици опитали да проникнат в прес зоната. Полицаите, грижещи се за реда, обаче не реагирали твърде активно на заплахата. \"Опитаха се да ги удържат, но така, както се прави с близък роднина. Тук феновете могат да правят каквото поискат\", оплака се Иван Карпов от Чемпионат.com. Инцидентите се проверяват от руското консулство в Солун.", "date": "2018.08.09", "title": "Биха и ограбиха руски журналисти в Солун"}
{"url": "https://www.24chasa.bg/novini/article/7002689", "text": "Иранският президент Хасан Рохани заяви вчера пред севернокорейския външен министър И Йон-хо, който е на посещение в Техеран, че на САЩ не може да се има доверие, предаде Ройтерс, цитирайки ирански медии. Тази седмица Иран отхвърли отправеното в последния момент предложение на Вашингтон за преговори. Техеран заяви, че не може преговаря, след като администрацията на президента Доналд Тръмп се е оттеглила от сключеното през 2015 г. споразумение за отмяна на санкциите в замяна на ограничения върху иранската ядрена програма. И Йон-хо посети Иран в момент, когато САЩ въвеждат отново санкции срещу Ислямската република, предава БТА.  \"Действията на американската администрация през тези години доведе до това, че по света се смята, че страната е ненадеждна, непостоянна и не изпълнява задълженията си\", заяви Рохани, цитиран от агенция ИРНА. \"В сегашната ситуация приятелски настроените страни трябва да развиват отношенията и сътрудничеството си в международната общност\", добави иранският президент, подчертавайки, че Техеран и Пхенян винаги са имали сходни възгледи по много въпроси. Севернокорейският министър посети иранската столица след посещение на форум за сигурността в Сингапур, на който той и държавният секретар на САЩ Майк Помпейо спориха за споразумението между двете страни, постигнато през юни на ключовата среща на високо равнище между Тръмп и севернокорейския лидер Ким Чен-ун. Двете страни се споразумяха да работят за денуклеаризацията на Северна Корея, но не успяват да постигнат споразумение за изпълнението на тази цел, припомня Ройтерс.", "date": "2018.08.09", "title": "Хасан Рохани: На САЩ не може да се вярва"}
{"url": "https://www.24chasa.bg/novini/article/7002700", "text": "39-годишният Делян Енчев е мотокарист на пристанище \"Запад\" в Русе.  , разказва . „Трябва да се отварят капаците от подменна група. Това са моряци. Делян не беше моряк. Нямаше в момента подменна група въобще на съда. Това си е практика – да се отварят съдовете и да няма подменна група. Един лост, който трябва да отвори капака, изплю. Той падна във водата, при което аз събух обувките и скочих след него. Той не можеше да плува и в истерията си, след дълга борба потъна под секцията”, разказва Александров. Борбата за живота на Делян продължава между 9 и 10 минути – време, отчетено от камерите на пристанището. Сашо и Делян са на безсрочни трудови договори с Държавно предприятие „Пристанищна инфраструктура”. По график се предполага да работят два дни по 12 часа и да почиват два дни след това. Това обаче не се случва – работят всеки ден в продължение на седмици. По думите на Сашо основната заплата е близка до минималната, а основните пари идват на база тонажа, минал през ръцете им. Сигнал за инцидента е подаден веднага на телефон 112, а към Инспекция по труда – около час и половина по-късно. Часове след това обаче, на пристанището не е имало разследващи от полицията и прокуратурата, нито проверяващи от Инспекцията по труда, разказват близките на удавения работник. След час и половина водолазният екип от Горна Оряховица преустановява търсенето защото кислородът им свършва. Илко Камбурив е зет на загиналия работник. Ден след инцидента документира, че на пристанището продължава да се работи без предпазни средства – без колани, без обезопасителни въжета. „По норматив те твърдят, че не са задължени да имат спасителни жилетки, да имат пояси, да имат такива предпазни средства, защото те работят на сушата. Да, но аз питам, Делян, като мотокарист, който трябва да влезе вътре с багерчето, как е влизал Делян там? Как е разписано по инструкция той да мине по тази сходна или пътека и да влезе вътре в баржата?”, пита Камбуров. Семейството на загиналия е решено да не остави институциите да скрият истината за смъртта му. Първото им съмнение идва, когато две седмици след инцидента чуват на официална пресконференция от директорката на инспекцията по труда, че тялото на Делян все още не открито. Проверяващите, от които се очаква да установят нарушенията, пропускат съществен факт - тялото на удавения е намерено цели няколко дни преди пресконференцията, като даже то е било погребано. „На тоя етап нарушенията, които сме констатирали, и които смятаме, че имат отношение към злополуката, са нарушения, свързани с работното време. Недопустимо е работа 14 дена без почивка, а това сме констатирали специално за лицето. В случая сме констатирали не само за това лице, а и за други лица, които са полагали 14 дена труд без почивка като говорим за 11-часови смени”, коментира директорът на инспекцията Ирена Николаева. Тезата е, че преумората е оказала влияние. Близките на Делян Енчев твърдят, че той е бил много по-дълго на работа без почивка. Просто проверяващите направили справка само от първи юли до деня на инцидента, но не и преди това. Сашо Александров е категоричен, че не е имало нито пояси, нито жилетки. След като не успява да спаси живота на своя колега и едва запазва своя, първото нещо, което правят ръководителите му е, да го накарат да се подпише, че е минал задължителния инструктаж. Карат го и да сложи светлоотразителна жилетка и каска. На оцелелия работник му е наредено да се върне на работа още в понеделник. Той обаче отказва, защото не може да се справи с преживения шок. В момента е в болничен и ходи на психолог, за своя сметка. Александров и близките на Делян твърдят, че има поне три инцидента, които са били прикрити. Един от тях е от март 2016 г., при който работник паднал в ледените води на Дунав. Днес не иска да свидетелства. В момента се води досъдебно производство и близките на Делян се надяват случаят да бъде разплетен и правилата за безопасност да бъдат стриктно спазвани – навсякъде, за да няма повече жертви. Генералният директор на Държавно предприятие „Пристанищна инфраструктура” Ангел Забутов заяви в студиото на „Тази сутрин”, че случилото се е „нелепа случайност”. По думите му загиналият работник и колегата му нерегламентирано са се качили на баржата, за да отворят капаците и да започнат работа: „Трябва да уведомят ръководителите, да има подменна група, която да отвори капаците”. Според него е имало предпазни средства, а 14-дневната серия на служителите е била по тяхно желание – макар да призна, че това е нарушение. „Мога да говоря за отговорност. Отговорността я поемам аз и, ако има виновни, ще бъдат наказани”, подчерта Забутов.", "date": "2018.08.09", "title": "Близки на загинал при злополука в Русе: Истината за трагедията се прикрива"}
{"url": "https://www.24chasa.bg/novini/article/7002701", "text": "\"Деси Иванчева беше изведена от болницата и върната обратно в ареста преди обявения от лекарите час - веднага след последното ѝ изследване в 8:20 ч\". Това съобщение излезе на фейсбук страницата на кметицата на столичния район \"Младост\",  . (Вчера пак там бе съобщено, че изписването ще е в 14 ч.) Публикацията вероятно е написана от бившия пиар на \"Младост\" Петър Кърджилов. В нея той се заканва да изпрати протестна нота до посолствата на демократичните държави и до европейските институции, защото Иванчева е върната в ареста, а не в болницата на Централния затвор. На снимка, добавена към публикацията, се вижда, че на излизане от болницата Иванчева отново е с пранги на краката.  На 1 август кметицата влезе в “Майчин дом” в София за прегледи на тумор на хипофизата ѝ.", "date": "2018.08.09", "title": "Прибраха Иванчева в ареста (Снимка)"}
{"url": "https://www.24chasa.bg/novini/article/7002715", "text": "Правозащитници от Мрежата на жените в Косово организират на 13 август протест в Джаковица под мотото \"Стоп на убийствата на жени и момичета\" по повод убийството на 40-годишна жена и 9-годишната й дъщеря на 6 август, предаде агенция МИА, цитирана от БТА.  Организаторите призовават гражданите на протестно шествие от полицейското управление до съда в Джаковица, на което ще поискат отговорност от властите за липсата на мерки за предотвратяване на насилието и убийствата. \"Да кажем на институциите и на обществото в Косово: Стига оправдания\", се казва в поканата за участие в протеста. Организаторите на протеста обвиниха институциите, че не защитават жените дори когато са подали сигнал за домашно насилие. В последния случай в Джаковица, където мъж уби съпругата и дъщеря си, жената изпратила есемес в полицията, че мъжът заплашил да убие и двете. Полицията съобщи, че потърсила мъжа за разговор, но не успяла да се свърже с него.", "date": "2018.08.09", "title": "Правозащитници в Косово протестират срещу убийствата и насилието над жени"}
{"url": "https://www.24chasa.bg/novini/article/7002731", "text": "Турските власти днес издадоха заповеди за арести на 12 учители, заподозрени във връзки с Фетхуллахистката терористична организация (ФЕТО), съобщи Анадолската агенция. Преподавателите са работили в училища, свързани с ФЕТО, предаде БТА. Главната прокуратура в Анкара издаде тази сутрин заповеди за арестите. Единадесет от учителите са заподозрени, че са ползвали мобилното приложение Байлок (ByLock), което се смята, че е използвано за подготовката и реализирането на опита за преврат на 15 юли 2016 г. Междувременно в окръг Одрин бяха задържани четирима предполагаеми членове на ФЕТО. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през 2016 г.", "date": "2018.08.09", "title": "Издадоха заповеди за арести на 12 учители в Турция, заподозрени във връзки с ФЕТО"}
{"url": "https://www.24chasa.bg/novini/article/7002733", "text": "Това е небостъргач, чиято повърхност лъщи от огряващите я лъчи на пустинното слънце: \"Бурдж Халифа\" в Дубай, е най-високата сграда в света, 828 м. Но това не е единственото нещо, по което той държи първенството: за построяването му са използвани огромни количества бетон, 330 000 куб. м - а една от основните съставки на бетона е пясъкът. Наоколо в небето продължават да се извисяват строителни кранове, тъй като в момента в строеж са още небостъргачи. Строителството процъфтява не само в Обединените арабски емирства, но и по цялата планета. Търсенето на пясък и чакъл толкова драстично се е увеличило, че някои експерти дори бият тревога, че пясъкът скоро може да стане кът и даже да изчезне напълно. Това стана в буквалния смисъл в Ямайка, където през 2008 г. дългият 400 м плаж в Корал Спринг изчезнал за една нощ. Крадците по някакъв начин са успели да си тръгнат с пясък, който като количество може да се натовари на 500 камиона. Виновниците така и не били открити, а разследването също затънало Е в пясъците. Предполагаше се, че пясъкът е бил използван за укрепването на някой друг плаж или е отишъл в строителната индустрия. При всички случаи това е била доходоносна кражба; търсенето на пясък е като това на златото. \"Пясъкът е основата на съвременното общество\", каза ученият от Германския център за интегрирани изследвания на биоразнообразието Аурора Торес, разултатите от чието изследване за последствията от добива на пясък бяха публикувани миналата година в списание \"Сайънс\". Според нея повечето хора не са наясно със \"задаващата се трагедия\", защото пясъкът става все по-малко. \"Макар и обществеността като цяло все още да е в неведение, екологичните и човешки измерения на последиците от добива на пясък предизвикват внимание, а през последните години темата привлече интереса на международни организации като службата на ООН за защита на околната среда ЮНЕП\", каза Торес. Междувременно кварцовите зърна станаха най-потребяваният природен ресурс в света след водата. Пясъкът е застъпен не само в сградите и може да бъде намерен практически навсякъде - от стъклото до асфалта, от козметични продукти до паста за зъби, от микрочипове до дисплеи на смартфони и от автомобилите до самолетите. Извличаният от пясъка силициев диоксид намира приложение и във винопроизводството, както и в много хранителни продукти. \"Пясъкът е суперзвездата на индустриалната и дигиталната епоха\", се отбелязва в доклад на Техническия университет в Цюрих. Що се отнася до растящото търсене на пясък, Паскал Педуци от ЮНЕП заяви, че \"през последните 20 години необходимото количество се е увеличило трикратно\". В доклад от 2014 г. на ООН със заглавие \"Пясъкът е по-голяма рядкост, отколкото си мислите\", той предупреждава за последствията: \"Оценяваме сегашната употреба на 50 милиарда тона на година - (средно) по около 18 кг на ден на жител на планетата\". Разбира се, не всеки строителен проект поглъща толкова огромни количества пясък, както \"Бурдж Халифа\". Но дори за една обикновена фамилна къща са нужни към 200 т. Педуци заяви, че потреблението от строителната индустрия само за една година \"се равнява на достатъчно бетон за построяването на стена с височина 27 м и широчина 27 м по целия екватор\". На пръв поглед изглежда, при толкова много пустини по света, че има предостатъчно пясък. Но има един проблем: пустинният пясък не е подходящ за бетон. Вятърът е направил зрънцата му толкова гладки и закръглени, че те нямат нужните груби ръбчета, за да се слепват помежду си. Това значи, че всичкият пясък в пустинята е непотребен за шейховете при мегапроектите им в Дубай и Абу Даби. За \"Бурдж Халифа\" например трябвало да бъдат внасяни големи количества пясък от Австралия. За да бъде добит пясък, огромни плаващи багери дълбаят океанското дъно, както и езера и реки, често пъти с опустошителни последици за чувствителни екосистеми. Речни корита са понижават, крайбрежни зони ерозират, растителен свят в океаните се унищожава, а цели острови изчезват. Често пъти се заличават и защитни механизми, които пазят срещу бури и цунамита. Индонезия например губи все повече от територията си заради необуздания добив на пясък, съобщи наскоро испанският всекидневник \"Паис\". Над две дузини острови от индонезийския архипелаг, който е така популярен сред туристите, са напълно загубени. Но Европа също е в опасност, пише вестникът. \"В наши дни плажовете на Канарските острови оцеляват единствено благодарение на вноса на пясък от Западна Сахара\", се казва в статията. Статистически погледнато, САЩ са най-големият износител на пясък в света, а най-големият вносител е Сингапур, който е известен със своите лъскави молове и небостъргачи. Много страни, преди всичко в Югоизточна Азия, са забранили износа на пясък. Но със суровината все пак се търгува - често пъти незаконно. Според Торес едно от местата, където това се случва, е Индия. \"Пясъчната мафия\" осигурява незаконно добит пясък от острови и речни корита от цяла Индия и е смятана за една от най-известните, най-войнствените и най-непробиваемите организирани престъпни групи в Индия\", заяви тя. Междувременно в ход е търсене на заместители на пясъка. Казват, че рециклирането на строителни материали и изследователските опити за превръщане на пустинния пясък в годен за употреба са обещаващи. Но проблемът е сложен, с много измерения, и все още е сравнително нов. \"Да се намерят алтернативи на пясъка е трудно. Пясъкът е особен материал, защото в исторически план е бил изобилен и евтин\", отбелязва Торес. \"Все още никой не е намерил решение, което да може да задоволи огромното търсене\", добави тя.", "date": "2018.08.09", "title": "Пясъкът по света бързо се изчерпва, еколози бият тревога за последиците"}
{"url": "https://www.24chasa.bg/novini/article/7002758", "text": "Мъж е нападнал продавачка в хранителен магазин в Първомай, повалил я на земята и й нанесъл побой, съобщиха от полицията. Пострадалата е настанена в пловдивска болница. Сигналът за инцидента е получен в сряда около 18, 50 ч. На място бил задържан 39-годишният извършител, който бил пиян. Той е с множество криминални прояви и присъди. Задържан е за 72 часа, срещу него е повдигнато обвинение.", "date": "2018.08.09", "title": "Бандит преби продавачка в Първомай"}
{"url": "https://www.24chasa.bg/novini/article/7002751", "text": "Десетки са загинали и ранени днес при нападение в Северен Йемен срещу автобус, превозвал деца. Това съобщи мисията на Международния комитет на Червения кръст в страната, обхваната от война, предаде Франс прес. След нападението, извършено на пазар в Дахиян, северно от град Саада, десетки загинали и ранени са откарани в болница на МКЧК, заяви организацията в Туитър, без да уточни естеството на това нападение, предава БТА.  Според международното хуманитарно право цивилните трябва да бъдат защитавани по време на конфликти, добави Червеният кръст, без да посочи точни данни за убитите и пострадалите. Телевизия \"Ал Масира\" на бунтовниците хуси , които контролират зоната на инцидента, заяви, че са убити 39 души, а 51 - ранени, \"повечето деца\". Според нея става дума за въздушен удар на коалицията под саудитско командване, която подкрепя в Йемен силите на международно признатото правителство. Говорителят на тази коалиция още не е реагирал на обвинението, посочва АФП. Най-малко 55 души са загинали, а 170 - ранени преди седмица при нападения в йеменския град Ходейда, сочат данни на МКЧК. Стратегическият град е контролиран от хусите, които също обвиниха за станалото коалицията, оглавявана от Рияд. Коалицията отрече да е замесена и хвърли вината върху бунтовниците. Тази коалиция неведнъж бе обвинявана в гафове, причинили смъртта на стотици мирни граждани, отбелязва АФП.", "date": "2018.08.09", "title": "Десетки, сред които повечето деца, загинаха при нападение срещу автобус в Йемен"}
{"url": "https://www.24chasa.bg/novini/article/7002433", "text": "Повече от 160 хиляди купувачи от 80 хиляди местни и чуждестранни компании са се регистрирали за участие в първото Китайско международно ЕКСПО за внос (CIIE) до този вторник, съобщиха организаторите. Те добавят още, че са планирали да допуснат общо 150 хиляди, но регистрацията е надминала очакванията им, предава  . По думите на отдела занимаващ се с ЕСКПО-то, повече от 40 компании от страни като САЩ, Франция, Германия и Япония, вече са се записали и за второто издание на изложението предварително, за да си гарантират изложбени щандове. Град Шанхай е домакин на първото издание на изложението, което ще се проведе от 5 до 10 ноември. Над 130 държави и региона и повече от 2800 компании са потвърдили участието си в китайското ЕКСПО.", "date": "2018.08.09", "title": "Над 160 000 купувачи са се регистрирали за първото ЕКСПО за внос в Китай"}
{"url": "https://www.24chasa.bg/novini/article/7002782", "text": "По последни данни броят на жертвите на земетресението в неделя на индонезийския остров Ломбок е 319 души, предаде Франс прес, цитирайки изявление от днес на министъра по въпросите на сигурността Виранто. Мощният трус с магнитуд 7 по Рихтер причини голям брой материални щети, предаде БТА. Хиляди хора останаха без покрив. Мнозина са и приетите в болница, отбелязва Франс прес.", "date": "2018.08.09", "title": "319 са жертвите на труса в Индонезия"}
{"url": "https://www.24chasa.bg/novini/article/7002827", "text": "На 29 октомври ще започне пренасянето на съоръженията от летище \"Ататюрк\" към новото, трето летище в Истанбул. Операцията ще продължи 45 часа и ще бъде извършена по въздух. Това заяви президентът на Търкиш еърлайнс Илкер Айджъ на пресконференция днес, предаде БТА. По думите му това ще бъде най-голямата операция в света, извършвана досега по пренасяне на летище на ново място. Ще бъдат транспортирани общо 15 хиляди наземни съоръжения, а операцията ще бъде извършена от 15 хиляди тира. Айджъ сравни важността на тази операция с превземането на Константинопол. По думите му тя ще се реализира \"както през 1453 г. гемиите от сушата бяха пренесени в залива Златния рог, благодарение на което Истанбул бе отвоюван от Византия\". Според Илкер Айджъ третото летище на Истанбул всъщност ще се превърне в аеропорт номер едно на Турция. В него ще бъдат ангажирани 33 хиляди служители. Летището ще разполага с пътнически салон на площ от 10 хиляди кв.м. Паркингът ще бъде с капацитет за 40 хиляди автомобила. С откриването на новата метролиния пътниците ще стигат от центъра на мегаполиса до летището за 26 минути. Първият полет от новото летище ще бъде извършен на 31 октомври в 14 часа за столицата Анкара. Още същия ден ще бъдат осъществени и първите полети по международни линии - за столицата на Азербайджан Баку и за летище Ерджан в т.нар. Севернокипърска турска република. По думите на президента на Търкиш еърлайнс приходите на авиокомпанията са достигнали 158 млн. долара. Броят на пътниците през тази година пък е нараснал със 17,4 на сто в сравнение с миналата година. Националният авиопревозвач е постигнал през тази година най-високото ниво на запълненост досега - 80,4 процента. В карго полетите той се нарежда на трето място в света. Предвижда се летателният парк на компанията да достигне 500 самолета.", "date": "2018.08.09", "title": "Пренасят съоръженията от летище \"Ататюрк\" към новото летище за 45 часа"}
{"url": "https://www.24chasa.bg/novini/article/7002845", "text": "От 12.30 ч. днес временно е затворен за движение участъкът на околовръстния път на Пловдив от пътен възел \"Пещерско шосе\" до кръстовището с пътя между кв. Коматево и с. Първенец. Това съобщиха от пресцентъра на полицията в града. Ограничението се въвежда заради разлято значително количество масло от аварирал товарен автомобил. Предприети са действия за почистване на пътното платно. Полицейски служители насочват автомобилите по обходни маршрути.", "date": "2018.08.09", "title": "Камион разля масло върху част от околовръстното в Пловдив, пътят е затворен"}
{"url": "https://www.24chasa.bg/novini/article/7002860", "text": "„Оставям всеки да си мери приказките, то си е за негова сметка. Ако Заев го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани“, каза премиерът Бойко Борисов, който днес присъства на закриването на многонационалната съвместна подготовка „PLATINUM LION 2018” на Учебен полигон „Ново село“. Той бе помолен да коментира изявление на премиера на Република Македония Зоран Заев, че  Илинденско-Преображенското въстание е македонско, а думите на Борисов бяха цитирани от правителствената пресслужба. Министър-председателят Борисов напомни, че с колегата си Заев съвместно са отбелязали 115-годишнината от въстанието в Благоевград. На въпрос на медиите премиерът Борисов обърна внимание колко много средства се отпускат за развитие на българските общини. Вчера в Министерския съвет беше кметът на Сопот, който лично благодари на министър-председателя за помощта от държавата към общината. Премиерът изтъкна, че скоро ще стане готово Антимовото крило на Троянския манастир, който е символ на Троян, а отделно са отпуснати пари и за инфраструктурата в града. В Гоце Делчев няма нещо ненаправено, каза Борисов и добави, че се отпускат средства и за метрото в столицата, както и за културна и градска инфраструктура в Пловдив. Според Борисов е естествено за там, където живеят най-много хора, да се отделят най-много средства.", "date": "2018.08.09", "title": "Борисов за изявлението на Заев: Всеки да си мери приказките, да бъдем по-обрани"}
{"url": "https://www.24chasa.bg/novini/article/7002880", "text": "Булевард в сирийския град Африн днес бе преименуван на \"Реджеп Тайип Ердоган\", съобщи турската телевизия СиЕнЕн-Тюрк. Днес бяха сменени имената на три булеварда в града по нареждане на местните власти. Имената на трите нови булеварда са \"Реджеп Тайип Ердоган\" (турският президент), \"Селяхаддин Еюби\" и \"Маслинова клонка\", предаде БТА.  Турските въоръжени сили предприеха през януари операцията \"Маслинова клонка\" срещу кюрдските Сили за защита на народа (СЗН) и Партия на демократичния съюз (ПДС) в района на Африн. Анкара смята СЗН и ПДС за терористични организации, свързани с нелегалната Кюрдска работническа партия (ПКК). Турската армия и подкрепяни от нея сирийски бунтовници поеха на 18 март контрола над Африн, след като прогониха сирийските кюрдски бойци. Армията в момента участва в дейности по възстановяване на инфраструктурата на града.", "date": "2018.08.09", "title": "Кръстиха булевард в сирийския град Африн на турския президент Ердоган"}
{"url": "https://www.24chasa.bg/novini/article/7002875", "text": "Руски агенти са проникнали в част от изборните системи в щата Флорида и са в състояние да заличат имената на регистрирани избиратели преди ноемврийските частични избори за Конгрес, ако тези системи не бъдат защитени. Това е заявил вчера за вестник \"Тампа бей таймс\" федералният сенатор Бил Нелсън, цитиран от Ройтерс. \"Те са проникнали вече в системите на няколко окръга в щата и сега са с развързани ръце да продължат нататък\", твърди сенаторът демократ от Флорида. Миналия месец Нелсън и републиканецът Марко Рубио, също сенатор от Флорида, са предупредили писмено ръководителите на изборните администрации в 67 окръга за потенциалните заплахи, пише вестникът. Но в писмото им не е имало такива подробности, каквито е изложил Нелсън вчера в интервюто, предаде БТА. \"Поискахме от председателя и заместник-председателя на сенатската комисия по разузнаване да уведомят изборните шефове във Флорида, че руснаците са вътре в техните данни\", казва Нелсън пред флоридското издание. От Държавния департамент, който по закон надзирава изборите, омаловажиха думите на Нелсън, като заявиха, че не са получили никаква информация, нито от него, нито от федерални и щатски агенции, която да потвърждава твърдението за инфилтриране. На изборите през ноември Бил Нелсън ще се бори за преизбиране в конкуренция с републиканеца Рик Скот, настоящия губернатор на Флорида.", "date": "2018.08.09", "title": "Американски сенатор: Руски агенти са проникнали в изборните системи във Флорида"}
{"url": "https://www.24chasa.bg/novini/article/7002906", "text": "Британската премиерка Тереза Мей приветства решението на САЩ да наложат нови санкции на Москва заради опита за убийство с нервнопаралитично вещество на Сергей Скрипал и дъщеря му в английския град Солсбъри по-рано тази година, предаде Асошиейтед прес. В изявление на канцеларията на Мей се казва, че решението изпраща \"недвусмислено послание на Русия, че нейното провокативно и безразсъдно поведение няма да остане без отговор\". Държавният департамент на САЩ заяви вчера, че Америка възнамерява да наложи нови икономически санкции на Русия, след като е установил, че Москва стои зад нападението с нервнопаралитичното вещество. В отговор руското посолство във Вашингтон определи обвиненията като \"изсмукани от пръстите\", предава БТА.  Председателят на комисията за външни работи в горната камара на руския парламент Константин Косачев определи новите санкции като \"налагане на наказание при липса на престъпление в традициите на закона Линч\". Подобна постъпка е като тази на \"полицейска държава, която заплашва и изтезава заподозрян, за да получи доказателства\", добави той. Депутатът от горната камара на руския парламент Сергей Рябухин заяви, че ако Вашингтон наложи нови санкции, Москва може да ограничи износа на ракетни двигатели РД-180 за САЩ, предаде Ройтерс, цитирайки руската информационна агенция \"Новости\".", "date": "2018.08.09", "title": "Тереза Мей е съгласна с решението на САЩ да наложат нови санкции на Москва"}
{"url": "https://www.24chasa.bg/novini/article/7002918", "text": "Във връзка с разпространена в медиите информация за издадени в нарушение на Закона за устройство на територията заповед за одобряване на подробен устройствен план и разрешение за строеж за обект \"Модернизация и реконструкция на пристанище Карантината на морски плаж \"Аспарухово\" във Варна от министъра на регионалното развитие и благоустройството, пресцентърът на МРРБ заявява, че изнесеното в сигнала на неправителствената организация \"Камара на геодезистите\", която не е официалната браншова организация по смисъла на Закона за геодезията и картографията, е невярно и няма нарушение на процедурата по допускането, одобряването и издаване на разрешението за строеж. Процедурата по издаването на разрешението за строеж е проведена по реда на Закона за морските пространства, вътрешни водни пътища и пристанища на България и по реда на Закона за устройство на територията. Не са приложими разпоредбите на Закона за устройство на Черноморското крайбрежие и по тази причина в случая не се прилагат изискванията за Зона А от морските плажове. Съгласно разпоредба от Закона за морските пространства рибарските пристанища са публична общинска собственост, която не може да бъде променяна в частна и предназначението на обектите също не може да се променя. Рибарското пристанище съответства на предвижданията на действащия общ устройствен план, където има регистрирано съществуващо такова. Подробният устройствен план за пристанищната територия е одобрен с параметри на застрояване, приложими за производствени терени с плътност на застрояване 80 на сто. Според плана и приложената визуализация на пристанищната територия е предвидена за изграждане 3-етажна сграда. Третият етаж ще бъде панорамен ресторант със стълба-кула, като втори етап на проекта, който ще се финансира от общината. Височината на сградата ще бъде значително по-малко от 25 м. Преди одобряването на проекта във Варна е проведено широко обществено обсъждане на 16 юни 2016 г., се напомня в прессъобщението За територията на плажа \"Аспарухово\" има издаден акт за изключителна държавна собственост, в който не попада цитираният в сигнала на неправителствената организация имот. В специализираната карта е отбелязано, че коментираният в сигнала на неправителствената организация имот, включва скали, а плажът е пред него. Това поражда съмнения, че съдържащият се в сигнала картов материал е манипулиран, се посочва още в прессъобщението на МРРБ.", "date": "2018.08.09", "title": "Регионалното министерство: Процедурите за реконструкция на пристанище Карантината са спазени"}
{"url": "https://www.24chasa.bg/novini/article/7002919", "text": "Гръцките здравни власти потвърдиха два смъртни случая в страната на болни от западнонилска треска, съобщава в. \"Катимерини\". И двамата починали са на възраст над 80 години и са от областта Атика, предава БТА. От началото на летния сезон в Гърция са регистрирани 55 случая на заразени с вируса на западнонилската треска, който се пренася от комари. Дванайсет от тях са хоспитализирани, след като вирусът е засегнал централната им нервна система. Четирима от болните са в интензивно отделение. Вчера Централният съюз на общините в Гърция (КЕДЕ) обвини местните власти в Атика, че не са предприели мерки за унищожаване на комарите в сезона на размножаването им.", "date": "2018.08.09", "title": "Две жертви на западнонилска треска в Гърция"}
{"url": "https://www.24chasa.bg/novini/article/7002941", "text": "Специализирана операция за пресичане на престъпления, свързани с акцизни стоки, е проведена вчера от служители на плевенското Първо РУ и Базовата научно-техническа лаборатория при ОДМВР - Плевен, съобщиха от пресцентъра на МВР. В хода на предприетите действия, проверка била извършена в къща в село Буковлък, обитавана от 19-годишна. В пристройка полицаите открили специална машина за рязане на тютюн, както и три бели чувала с раздробена жълто-кафява листна маса, наподобяваща по вид, цвят и мирис на тютюн - около 60 кг общо. Девойката признала, че тютюнът и машината за рязане са нейни и ги предала доброволно с протокол. За случая е уведомен дежурен прокурор в Районна прокуратура - Плевен. Работата по образуваното досъдебно производство за извършено престъпление по чл. 234, ал.1 от НК продължава.", "date": "2018.08.09", "title": "Откриха три чувала с тютюн и машина за рязане в дома на 19-годишна в Плевенско"}
{"url": "https://www.24chasa.bg/novini/article/7002942", "text": "Рашида Тлаиб, дъщеря на палестински имигранти в САЩ, която беше арестувана преди две години за прекъсване на реч на тогавашния кандидат за президент Доналд Тръмп, влезе вчера в историята, след като се разбра, че тя ще стане първата избрана в американския Конгрес мюсюлманка, съобщава Франс прес, цитирана от БТА. Тази 42-годишна бивша адвокатка спечели вътрешнопартийните избори на Демократическата партия в Мичиган. Предвид липсата на кандидат от друга партия, тя със сигурност ще влезе в Камарата на представителите след междинните избори през ноември тази година. \"Много благодаря, че направихте този невероятен момент възможен. Нямам думи. Нямам търпение да ви представлявам в Конгреса\", заяви тя в Туитър, след като спечели срещу други петима кандидати от Демократическата партия. Рашида Тлаиб ще стане първата мюсюлманка в историята, избрана в Конгреса на САЩ. Преди 12 години в Минесота беше избран първият мюсюлманин, Кийт Елисън. В момента в Конгреса има само още един мюсюлманин, Андре Карсън, представител на щата Индиана от 2008 г. насам. Видимо развълнувана при обявяването на резултатите, мюсюлманка прегърна майка си, родена в село на Западния бряг, където семейството й следеше внимателно изборната нощ. \"Те бяха залепени пред телевизора. Баба ми, лелите ми и чичовците ми се събраха, за да гледат внучката си\", призна тя със сълзи в очите. Според нея избирането на президента на САЩ Доналд Тръмп е прозвучало като \"сигнал за тревога\" за много американски жени, които никога не са се кандидатирали в такива количества за Конгреса. Повечето от тях са от лагера на Демократическата партия, след година, белязана от движението \"Аз също\" (#MeToo). Тя обясни, че кандидатурата й е била мотивирана и от по-лични причини, особено затрудненията, които срещат двете й дъщери в задачата да намерят мястото си в страна, която е все по-враждебно настроена към мюсюлманите, които представляват около 1,1 на сто от населението на САЩ. През май тя заяви пред Си Би Ес нюз, че евентуалното й избиране би изпратило \"голямо послание\" към САЩ като цяло: \"Ние сме съставна част от обществото и като всички останали искаме в замяна да му дадем своя принос\". През януари тя ще наследи официално 89-годишния конгресмен от Демократическата партия Джон Кониърс, който беше принуден да подаде оставка поради обвинения за сексуален тормоз, след като служи в Конгреса повече от половин век, Тлаиб е родена и израснала в Детройт. Завършила е право и е работила като адвокат, преди да влезе в Камарата на представителите на Мичиган през 2009 година. Сали Хауъл, директорка на Центъра за арабско-американски изследвания в Университета на Мичиган-Диърборн, която познава новата конгресменка от 25 години, я описва като \"твърда, компетентна, работлива и много харизматична\" жена. \"Тя се интересува от хората, от общността, в която е израснала\", съобщава Хауъл пред АФП. \"Тя не водеше кампанията си, акцентирайки на факта, че е мюсюлманка, а на това, че е от югоизточната част на Детройт...и освен това е мюсюлманка. Но мюсюлманската общност, която се усеща охулена, категорично подкрепи кампанията й\". През август 2016 г. в Детройт тя прекъсна предизборна среща на кандидат-президента Доналд Тръмп. \"Нашите деца заслужават нещо по-добро\", заяви тя. Преди да бъде изведена от залата от силите на реда, тя го призова да прочете Конституцията на САЩ. \"Майка ми беше много ядосана: \"Арестуваха те наживо по националната телевизия!\", разказа тя пред Си Ен Ен. \"Отведоха ме в участъка. Няма проблем. Беше най-американското нещо, което можех да направя\". Бившата адвокатка защитава категорично прогресивна програма, като се почне от равното заплащане на труда на мъжете и жените и се стигне до безплатно висше образование, преминавайки през общественото здравеопазване, ЛГБТ-правата, отмяната на миграционния указ на Тръмп и защитата на околната среда. Нейният избирателен участък отдавна гласува за политическата левица, но на последните президентски избори щатът Мичиган подкрепи републиканския кандидат Доналд Тръмп - първият подобен случай от 1988 г. в този щат, сблъскващ се с упадък на индустрията. Още три мюсюлманки, кандидатирали се в щатите Аризона, Масачузетс и Минесота, се надяват да се присъединят към Тлаиб в Конгреса след междинните избори.", "date": "2018.08.09", "title": "Американска палестинка става първата мюсюлманка в Конгреса на САЩ"}
{"url": "https://www.24chasa.bg/novini/article/7002949", "text": "Металдетектор и 17 монети с културно-историческа стойност откриха и иззеха кюстендилски полицаи в два имота в града, съобщиха от пресцентъра на МВР. Процесуално-следствените действия са осъществени след получена информация, че собствениците на жилищата - мъже на 48 и 57 години, осъществяват нерегламентирани археологически разкопки и предлагат за продажба намерените артефакти. По случая е започнато досъдебно производство в РУ-Кюстендил, уведомен е дежурен прокурор.", "date": "2018.08.09", "title": "Откриха металдетектор и 17 монети с културно-историческа стойност в Кюстендил"}
{"url": "https://www.24chasa.bg/novini/article/7002955", "text": "3100 къса цигари без акцизен бандерол иззеха служители на РУ - Горна Оряховица. При проверка, извършена вчера в таванско помещение на жилище в Лясковец, ползвано от 62-годишен мъж, полицаи установили 155 кутии цигари от различни марки. Притежателят им е задържан за срок до 24 часа. Работата по документиране на престъпната му дейност продължава в рамките на образуваното досъдебно производство.                                                                                                                                                                                                                                                                                                                       ", "date": "2018.08.09", "title": "Полицаи от Горна Оряховица намериха 3100 къса цигари без бандерол"}
{"url": "https://www.24chasa.bg/novini/article/7002929", "text": "Частните пенсионни фондове, в които задължително се осигуряват всички родени след 1959 година, ще трябва да гарантират на хората, че пенсиите ще бъдат изчислявани на база реално внесените осигуровки. Ако върху тях има доходност, чак тогава ще се смята върху по-голяма сума. Това е предвидено в промени на Кодекса за социално осигуряване, които бяха представени преди малко от социалния министър Бисер Петков, синдикатите и частните пенсионни фондове.  При пенсионирането си човек ще подписва пенсионен договор с фонда, в който ще се определя начинът на плащане на пенсията и гарантираният минимален размер. Най-масовият вариант се очаква да бъде пожизнена втора пенсия. На нея право ще имат всички, чиято частна пенсия е над 20 процента от минималната пенсия, която плаща държавата. Ако натрупаната партида показва по-малка пенсия, тогава може да се сключи договор за разсрочено плащане за период от 5, 10 или 15 години, обясни министър Петков. При него месечната вноска може да е между 20 и 100 % от размера на минималната пенсия. Хората с изключително малко партиди, чийто общ размер не надхвърля трикратния размер на минималната пенсия, пък ще могат да получават парите си наведнъж.  Първите хора ще получат частните си пенсии през 2021 година за жените и 2024 година за мъжете. Изчисления показват, че в масовия случай при осигуряване на средни доходи партидите през 2021 година ще са недостатъчни за пожизнена пенсия, но през 2024 година вече ще предоставят по-голяма пенсия от гарантираната, обясни още министърът. ", "date": "2018.08.09", "title": "Задължават пенсионните фондове да гарантират минимална втора пенсия"}
{"url": "https://www.24chasa.bg/novini/article/7002947", "text": "На 8 август около 15.45 часа, след разклона за с. Киреево, полицейски служители спрели автомобил с плевенска регистрация. Превозното средство управлявал 40-годишен жител на Слана бара, с него пътувал 27-годишен от Грамада. При извършената проверка униформените установили, че в багажния отсек превозват помпи - част от горивни колонки. Това съобщиха от пресцентъра на МВР. Двамата мъже признали, че малко по-рано свалили шестте помпи от колонките на бившата бензиностанция, намираща се в близост до ГКПП - Връшка чука. При последвалата проверка на документите на автомобила служителите на реда констатирали разминаване между номер на рама, отразен в свидетелството за регистрация на МПС, и номера върху самата рама. Колата с превозваните в нея вещи била иззета, а двамата мъже - приведени в полицейския арест и задържани за срок до 24 часа. Разследването по случая продължава, в РУ-Кула е образувано досъдебно производство.", "date": "2018.08.09", "title": "Хванаха двама, откраднали помпи от горивни колонки на стара бензиностанция"}
{"url": "https://www.24chasa.bg/novini/article/7003154", "text": "Група австрийски средношколци са разследвани за това, че си играли на нацисти от СС и евреи, след като гледали филм, в който антифашистки социален експеримент излиза извън контрол, потвърди говорителят на прокуратурата днес, цитиран от ДПА, пише БТА. Инцидентите станали когато 13-14-годишните тийнейджъри учели за Втората световна война и националсоциализма в училището си в Цурндорф в Източна Австрия, каза пред ДПА адвокатът на децата Андреас Швайцер. Учениците също са чели книгата \"Вълната\" и са гледали филм със същото заглавие. Книгата и филмът са базирани на истински случай за американски учител по история, който накарал класа си да възприеме фашистко поведение, за да им покаже как националсоциализмът се разпространява сред обикновените хора. Подобно на оригиналния експеримент, нещата очевидно излизат извън контрол в австрийския случай, станал през март и за пръв път огласен днес от в.\"Куриер\". Един от австрийските ученици е поискал останалите да му отдават чест подобно на хитлеристкия поздрав, а няколко ученици са били тормозени, според вестника. Петима тийнейджъри се разследват за нарушаване на австрийския закон, забраняващ неонацистки дейности, каза пред ДПА говорител на прокуратурата в Айзенщат.", "date": "2018.08.09", "title": "Прокурор разследва ученици в Австрия, играли си на есесовци и евреи"}
{"url": "https://www.24chasa.bg/novini/article/7003160", "text": "Полската полиция обяви, че евакуира повече от 2000 души в град Глогов след намирането на 250-килограмова неизбухнала бомба от Втората световна война, предаде Асошиейтед прес, цитирана от БТА.  Представител на полицията съобщи, че жителите биват евакуирани с автобус и ще бъдат настанени в намиращо се наблизо училище до премахването на бомбата. Това е четвъртата намерена в района бомба от Втората световна война тази година, отбелязва полска телевизия.", "date": "2018.08.09", "title": "Евакуираха повече от 2000 души в полския град Глогов заради бомба от Втората световна война"}
{"url": "https://www.24chasa.bg/novini/article/7003174", "text": "Броят на загиналите в пожарите в източната част на областта Атика в Гърция достигна днес 93 души, предадоха информационните агенции, цитирана от БТА.  Най-новата жертва на пожара е 78-годишна жена от Мати, която имала хронични здравословни проблеми и била в интезивното отделение в една от болниците. За момента 34 души от Мати са в болници в Атика, шестима са в интензивното отделение. В областта Атика, в Неа Макри от вчера сутринта бушува нов пожар, в чието гасене е включен и хеликоптер. Огънят е обхванал ниска растителност. Секретариатът за гражданска защита към гръцкото МВР нареди на всички служби да бъдат в готовност поради опасността от нови пожари. Като предпазна мярка е забранено на колите да преминават през определени паркове, гори и области, в които има опасност от избухване на пожари. Това са общините Маратон, Палини, Рафина Пикерми и Спата Артемида. Забраната е в сила до днес.", "date": "2018.08.09", "title": "Нова жертва на пожарите в източната част на областта Атика в Гърция"}
{"url": "https://www.24chasa.bg/novini/article/7003186", "text": "Водената от Саудитска Арабия коалиция заяви, че нанесеният в северната част на Йемен въздушен удар е бил законна военна операция, насочена срещу бунтовници, предадоха световните агенции. \"Ударът, нанесен днес по йеменската провинция Сада, е закона военна операция срещу елементи, които изстреляха ракета по саудитския град Джизан, при което загина един гражданин и няколко бяха ранени\", се казва в изявление на водената от Рияд арабска коалиция, която участва в гражданската война в Йемен на страната на международно признатото правителство, предаде БТА. Коалицията обвини свързаните с Иран бунтовници хуси, че използват деца като човешки щитове, предаде Ройтерс. Коалиционните сили ще предприемат и мерки срещу престъпните и терористични действия на паравоенните формирования на хусите, включително набирането на деца и използването им на бойното поле, обеща говорителят на коалицията полковник Турки ал Малики, цитиран от ДПА. Бунтовниците хуси заявиха, че ударът на коалицията е поразил автобус, превозващ ученици на възраст под 15 години.", "date": "2018.08.09", "title": "Саудитска Арабия: Въздушният удар в Йемен е законна военна операция"}
{"url": "https://www.24chasa.bg/novini/article/7003191", "text": "В Сирия вече няма нито един обсаден район. Това бе заявено на брифинг в Женева от съветника на специалния пратеник на генералния секретар на ООН за Сирия Ян Егеланд, предадоха БГНЕС и ТАСС. \"Сега в Сирия няма други области, които според критериите на ООН да се смятат за обсадени\", каза той. По-рано международната организация съобщи, че над 7000 деца са загинали или са били ранени в конфликта в Сирия от 2013 г., а според непроверени данни броят им е доста над 20 000. От началото на 2018 г. ООН е потвърдила над 1200 нарушения срещу деца. Те включват убийство или осакатяване на над 600 деца и набирането или използването на над 180 деца от правителствени сили или въоръжени групировки, пише Асошиейтед прес, цитирана от БТА. През първата четвърт на 2018 г. убийствата и осакатяванията на деца са се увеличили с 348% в сравнение с предишната четвърт. Задържането на деца за предполагаемо сдружаване с въоръжени сили и групи е зачестило.", "date": "2018.08.09", "title": "ООН: В Сирия няма повече обсадени райони"}
{"url": "https://www.24chasa.bg/novini/article/7003196", "text": "Правителството на Естония подкрепи идеята за отказ от сезонното преминаване към лятно и зимно време в страните от Европейския съюз. Това съобщи днес министърката на икономиката и инфраструктурата на страната Кадри Симсон, цитирана от ТАСС. \"Най-важното обяснение за преместването на часовниците преди беше икономията на енергия и пътната сигурност, но съвременните енергоспестяващи решения понижиха икономията на електроенергия, която се получаваше от преместването на стрелките, а в международните изследвания няма единни точни доказателства за връзката между преместването на часовниците и намаляването броя на катастрофите\", поясни тя пред в.\"Постимеес\", цитиран от БТА. Правителството на Естония смята също така, че ЕС трябва да запази единен режим на времето. \"В настоящия момент част от страните членки изразиха желание на преминат постоянно към зимно часово време, а други предпочитат лятното време\", каза Симсон и добави: \"Ясно е, че страните трябва заедно да направят окончателния избор. Трябва ни общ режим на времето, за да осигурим устойчива работа на вътрешния пазар и плавна организация на транспорта\". По-рано министерството на икономиката на Естония се обявяваше за отказ от сезонното преместване на стрелките. Както отбелязаха в министерството, за Естония е особено важно да остане в един часови пояс с Финландия, Латвия и Литва, за да избегне нарастване на разходите в трансграничната търговия, транспорта, пътуванията и усложняването на обмяната на информацията. Естония обяви, че подкрепя идеята, лансирана от съседна Финландия, за отменяне на практиката на преместване на стрелките с час напред през лятото в ЕС, но още не е решила в кое време предпочита да остане за постоянно, предаде Асошиейтед прес. Естонското правителство се позова на здравно проучване, подкрепящо стъпката, която ще има нужда от поддръжката на мнозинството страни членки на ЕС, които трябва да осъществят промяната заедно. Финландия съобщи през януари, че ще лобира за отменянето на увеличаващото деня лятно часово време, след като гражданска инициатива с над 70 000 подписа подкрепи идеята. Тази пролет Европейската комисия инициира обществени консултации в ЕС по въпроса за отказа от лятно и зимно часово време, а в момента се провежда допитване по темата сред гражданите на съюза. Европейският парламент, както и няколко държави членки, вече са помолили Комисията да преразгледа сегашната практика за преместване на часовниците през пролетта и есента, и да прецени дали тя трябва да бъде променена. Европейската комисия възнамерява, въз основа на получените резултати от допитването и консултациите, през септември да внесе проект за директива по въпроса, която да бъде разгледана от Съвета на ЕС.", "date": "2018.08.09", "title": "Естония също \"за\" край на преминаването от лятно към зимно часово време"}
{"url": "https://www.24chasa.bg/novini/article/7003197", "text": "Руският външен министър Сергей Лавров ще посети на 13 и 14 август Анкара, където ще участва в заседание на посланиците и постоянните представители на Турция. Това съобщи днес говорителката на министерството на външните работи на Русия Мария Захарова, цитирана от ТАСС, предаде БТА. На 13 и 14 август руският външен министър Сергей Лавров ще участва в заседание на посланиците и постоянните представители на Турция по покана на турския външен министър. В рамките на посещението се планира Сергей Лавров да държи реч на заседанието и да разговаря с турския външен министър, посочи Захарова.", "date": "2018.08.09", "title": "Сергей Лавров отива в Анкара на 13 и 14 август"}
{"url": "https://www.24chasa.bg/novini/article/7002448", "text": "Фотоизложба, озаглавена „40 години икономически реформи в Китай\", отвори врати за посетителите в Ню Йорк тази сряда. Тя представя постиженията на Китай в реформите и отварянето за света през изминалите десетилетия. На показ са близо 50 фотографии, подчертаващи някои от най-забележителните моменти от историческата трансформация на Китай, предава  . „Снимките разказват много интересна история за това откъде е тръгнал Китай и накъде върви.\", каза посетител за агенция Синхуа при разглеждането на изложбата, като добави, че познанието за Китай под формата на фотографии прави китайската култура много по-лесна за разбиране от хората на Запад. Фотоизложбата се организира от нюйоркския клон на Банк ъф Чайна по случай 40 годишнината от старта на реформите в Китай. „Надяваме се, хората в САЩ да научат повече за Китай и неговото развитие чрез настоящата изложба\", каза представител на банката.", "date": "2018.08.09", "title": "Фотоизложба, представяща реформите в Китай, отвори врати в Ню Йорк"}
{"url": "https://www.24chasa.bg/novini/article/7003216", "text": "Европейската комисия одобри 1,5 млн. евро техническа помощ за България, съобщиха от институцията, предава  .  Тя е предназначена за няколко проекта, свързани с необходимите реформи за присъединяването на страната ни към валутно-курсовия механизъм ERM II. Става дума за реформи, свързани с процедурите по несъстоятелност, подобряването на съдебната инфраструктура и на корпоративното управление на държавните предприятия.", "date": "2018.08.09", "title": "Еврокомисията одобри 1,5 млн. евро техническа помощ за България"}
{"url": "https://www.24chasa.bg/novini/article/7003218", "text": "Жътвата на пшеница в Добричка област завърши с производството на 660 863 тона зърно, съобщиха от областната дирекция \"Земеделие\", цитирана от БТА.  Реколтата е прибрана от близо 1 222 000 декара масиви. Добричкият регион традиционно е най-големият производител на пшеница в страната. Зърнопроизводителите в областта добиха през миналото лято 725 000 тона от хлебната култура, като годината се смята за рекордна в последното десетилетие. През това лято средният добив в региона достигна 541 килограма при 598 килограма година по-рано. В Каварна и Балчик реколтата през тази стопанска година е най-богата, като производството от декар е съответно 585 и 579 килограма, посочват от областната дирекция. Най-малко пшеница е прибрана в землището на община Крушари, където средният добив е 450 килограма.", "date": "2018.08.09", "title": "Жътвата в Добричка област завърши с производството на 660 863 тона пшеница"}
{"url": "https://www.24chasa.bg/novini/article/7003219", "text": "Окръжна прокуратура-Хасково обвини британски гражданин на 49 години за това, че е пренесъл през границата на страната високорисково наркотично вещество - опиум, с тегло 10 кг и 368 грама, на стойност 622 080 лв., съобщиха от държавното обвинение. До момента разследващите са установили, че на 8 август 2018 г., на ГКПП-Капитан Андреево, от Турция в България, влязъл лек автомобил, марка \"Мерцедес\", управляван от обвиняемия. Лекият автомобил бил отклонен за щателна митническа проверка, при която във вътрешността на резервна гума на автомобила бил открит пакет, съдържащ тъмно смолисто вещество, обясниха от прокуратурата. При тестване с полеви наркотест, същото реагирало на опиум. Проведени са били процесуално-следствени действия, при които лекият автомобил и намереното наркотично вещество са били иззети. С постановление на Окръжна прокуратура - Хасково от днес британецът е задържан за срок от 72 часа, в рамките на които предстои да бъде внесено искане в съда за вземане спрямо същия на мярка за неотклонение \"задържане под стража\", допълниха от държавното обвинение.", "date": "2018.08.09", "title": "Прокуратурата в Хасково обвини британец за контрабанда на опиум"}
{"url": "https://www.24chasa.bg/novini/article/7003220", "text": "Сръбският президент Александър Вучич се обяви за разграничаване с албанците, предаде Танюг. \"Да имаме територия, за която не се знае как се третира и кое на кого принадлежи, винаги е източник на потенциални сблъсъци и проблеми\", каза той пред журналисти в град Шид. \"Обявявам се за разграничаване и не го крия, това е политиката, която представям. Дали тази политика ще получи подкрепа от народа или не, аз се обявявам за разграничаване с албанците\", заяви Вучич. Дали това ще успее, не зависи от нас, добави той. \"За танго са необходими двама\", подчерта президентът. Вучич добави, че решението за Косово трябва да бъде \"всеобхватно, а не просто, нито опростенческо, както някои си представят\". Той каза още, че не иска да съобщава някои неща, за да не пречи с това на сръбската позиция и да \"разкрива картите си\".", "date": "2018.08.09", "title": "Вучич се обяви за разграничаване с албанците"}
{"url": "https://www.24chasa.bg/novini/article/7003292", "text": "Русия ще вземе ответни мерки след обявените от Вашингтон нови санкции срещу Москва заради атаката с нервнопаралитично вещество във Великобритания, заяви говорителката на руското външно министерство Мария Захарова, цитирана от Франс прес и БТА. \"Руската страна ще проучи изготвяне на ответни мерки след този нов неприятелски акт на Вашингтон. САЩ съзнателно избраха пътя на конфронтацията в двустранните отношения, които вече са практически сведени до нула от собствените им усилия\", заяви Захарова на пресконференция. По думите й тези санкции са въведени \"под изфабрикуван предлог\", а условията, които Вашингтон поставя за премахването им, са неприемливи за Русия. \"Властите на нашата страна са пряко обвинени, че са използвали бойното нервнопаралитично вещество \"Новичок\", въпреки че британската страна досега не е могла да предостави никакво доказателство за замесеност на Русия\" в отравянето на бившия руски двоен агент Сергей Скрипал и дъщеря му Юлия през март в английския град Солсбъри, подчерта Захарова. \"Русия изцяло е унищожила всичките си запаси от химически вещества миналата година\", добави тя. Москва иска Лондон да разкрие какви химически вещества се произвеждат във военната лаборатория в Портън Даун, заяви Захарова, цитирана от ТАСС. \"Настояваме британските власти да оповестят данни за извършваната в Портън Даун дейност по синтез на бойни отровни вещества, включително тези, които на Запад получиха названието \"Новичок\". Случайно ли е, че инцидентите със семейство Скрипал в Солсбъри и с двама британци в Еймсбъри станаха в непосредствена близост с химическата лаборатория в Портън Даун? Смятаме, че отговор на този и на други въпроси трябва да даде следствието\", заяви говорителката на руското външно министерство. \"Предвид случилото се смятаме, че позоваването на интересите на националната сигурност от британска страна са неуместни. Ако вземате решение, в което въвличате целия свят, трябва да носите отговорност пред международната общност\", заяви Захарова.", "date": "2018.08.09", "title": "Захарова: Ще вземем ответни мерки срещу санкциите на САЩ"}
{"url": "https://www.24chasa.bg/novini/article/7003296", "text": "Румънци, живеещи в чужбина, започнаха да пристигат в страната, за да се включат в планирания за утре голям антиправителствен митинг в Букурещ, на който ще призоват за оставка на лявото правителство и предсрочни избори, съобщава Асошиейтед прес, цитирана от БТА.  Първите колони от автомобили започнаха да пристигат снощи през граничния пункт Борш, окръг Бихор, на границата с Унгария. Тази сутрин на Площада на победата в Букурещ пред сградата на правителството беше издигната първата палатка, отбелязва информационният сайт Зиаре. Пристигащите от чужбина автомобили, развяващи знамена и носещи антиправителствени плакати, бяха приветствани от местните жители в западната част на страната. Голяма част от около трите милиона румънци, които живеят в чужбина, казват, че са напуснали страната заради корупцията, ниските заплати и липсата на възможности, отбелязва АП. Агенцията напомня, че откакто Социалдемократическата партия спечели изборите през 2016 г., румънците редовно протестират срещу опитите на правителството да прокара нови закони, които според критиците ще отслабят антикорупционната борба. Лидерът на партията Ливиу Драгня беше осъден на три години и половина затвор на първа инстанция по дело за подстрекаване към злоупотреба със служебно положение по дело за фиктивни назначения. Той обжалва присъдата. Малки групи демонстранти вече започнаха да се събират днес в градовете Сибиу, Търгу Муреш, Брашов, Клуж и други. \"Заедно ще задържим Румъния в Европа\", заяви един от демонстрантите в Сибиу. \"Напуснах страната преди 28 години, струва ми се неприемливо престъпниците да управляват Румъния. В Германия дори ако има някакво подозрение, политикът се оттегля сам\", коментира една от протестиращите. В социалните мрежи продължават да се отправят призиви за участие в протеста. \"Щом ние сме дошли от хиляди километри, можете и вие да слезете няколко етажа\", е един от призивите към жителите на Букурещ. \"Утре ще положим изпит по национално достойнство\", пише друг потребител. Планираната за утре демонстрация на Площада на победата в Букурещ няма официални организатори, а е инициирана от различни асоциации и граждански платформи, които са уведомили кметството преди седмици за протеста, посочва Зиаре. Първоначално за организатор на събитието беше обявена Федерацията на румънците зад граница, но кметството уточни, че извиканите на разговор представители на организаторите са отказали да подпишат съответния протокол и да поемат отговорност за митинга. Сайтът отбелязва, че случайно или не, точно в този период премиерът Виорика Дънчила е заминала на почивка и е прехвърлила правомощията си на вицепремиера Паул Станеску - ход, който беше оспорен от президента Клаус Йоханис в Конституционния съд. Същевременно жандармерията отправи призив към демонстрантите да протестират мирно, съобщава Медиафакс. Призивът идва след като самопровъзгласилият се за организатор на протеста Овидиу Гросу беше санкциониран заради призиви за насилие. Той заяви в телевизионно интервю, че протестиращите имат право дори да убиват жандармеристи, ако те се опитат да потушат протеста, и нарече митинга \"революция\". Мъжът получи забрана да участва в протеста и да публикува коментари в интернет. \"Румънската жандармерия не се конфронтира с гражданите, ние осигуряваме обществения ред, сигурността на демонстрантите и на останалите. Призоваваме всички да се разграничат от подобно отношение (...) Жандармерията е аполитична институция, ние не сме \"преторианска гвардия\", заяви Мариус Милитару, началник на службата за комуникация в жандармерията. Същевременно говорителят на букурещката жандармерия Джорджиан Енаке призова гражданите \"да се придържат към цивилизованото поведение, да спазват инструкциите на жандармеристите, да избягват конфликтите и да съобщават за антисоциални прояви\".", "date": "2018.08.09", "title": "Румънската полиция призова за мирни \nпротести преди насрочения митинг утре"}
{"url": "https://www.24chasa.bg/novini/article/7003326", "text": "Председателят на АБВ Румен Петков коментира във Варна, че задържането на Димитър Желязков и още 16 души през 2007 г, когато е бил министър на вътрешните работи, е единственият арест на организирана престъпна група, след който всички са осъдени, предава  . Румен Петков подчерта, че не познава лично нито Бенчо Бенчев, нито Димитър Желязков. \"За съжаление, след като излезе от затвора, независимо от това, че аз няколко пъти съм поставял въпроса, че трябва да бъде стриктно спазен законът за отнемане на незаконно придобито имущество, държавата не предприе нищо. Включително съм склонен да подозирам, че години наред той не е бил обект на интерес и от страна на компетентите органи. Той и хората около него\", коментира Петков. ", "date": "2018.08.09", "title": "Румен Петков: Не познавам лично нито Митьо Очите, нито Бенчо Бенчев"}
{"url": "https://www.24chasa.bg/novini/article/7003362", "text": "Американските санкции срещу Русия ще засегнат износа на стоки, свързани с националната сигурност, включително сектори като специализирани петролни и газови технологии и някои електронни устройства и сензори, заяви днес висш представител на Държавния департамент на САЩ, цитиран от Ройтерс. Държавния департамент съобщи вчера, че ще наложи нови санкции до края на месеца, след като е установил, че Москва е използвала нервнопаралитичен агент срещу бившия руски шпионин Сергей Скрипал и дъщеря му Юлия във Великобритания, нещо което Русия отрича, предаде БТА.  \"На практика това ще означава, че налагаме \"презумпция за отказ\" върху и лицензи за износ на стоки и технологии с американски произход, свързани с националната сигурност, за всяко руско предприятия, притежавано или финансирано от държавата\", каза представителят на Държавния департамент. По думите му засегнатите категории може да включват стоки като електроника, компютри, сензори и лазери, телекомуникации, специализирано оборудване за добив на петрол и газ, информационни и охранителни технологии. Попитан дали санкциите ще засегнат директно \"Аерофлот\" и дали биха могли да ограничат полетите на руската авиокомпания, американският представител отговори, че тъй като \"Аерофлот\" е компания, притежавана и финансирана от държавата, ако някой поиска разрешително за износ за доставка на стоки за \"Аерофлот\", той ще попадне под \"презумпцията за отказ\". Това не е насочено директно срещу \"Аерофлот\". Въпросът е дали ще одобрим или не лиценз за експорт на технология, която би могла да бъде използвана от компанията или да й бъде доставена, поясни анонимният представител на Държавния департамент.", "date": "2018.08.09", "title": "САЩ: Новите санкции срещу Русия ще засегнат стоки, свързани с националната сигурност"}
{"url": "https://www.24chasa.bg/novini/article/7003368", "text": "Между 1000 лв. и 4000 лв. са плащали \"клиенти\" на задържания инструктор Красимир Н. от Бургас, за да получат шофьорска книжка без да се явяват на изпити, разкриха пред 24 часа източници от разследването. Услугата поръчвали предимно гастарбайтери с финансови възможности, като мизата била определяна по преценка на инструктора. От своя страна той се договарял срещу известна сума или услуга трети лица да се явяват на изпитите вместо неговите курсисти. Мнимите ученици държали и теоретичен и на практически изпит. В престъпната схема били замесени и лица, които осигурявали неистински лични карти. Според запознати те не са от Бургас. За да минат пред проверяващите, наетите от инструктора лица представяли лична карта със своя снимка, но с данните на реалните курсистите. Сигналът срещу инструктора е бил подаден от ДАИ, след което от районната прокуратура разпоредили проверка. В продължение на месеци служители от Икономическа полиция са разработвали инструктора, който притежавал частна автошкола. Според разследващи в момента са документирани девет случая, всички са от тази година, но е възможно да излязат и още. Към този момент обаче срещу 62-годишния инструктор са повдигнати обвинения за два случая, при които едно и също лице се е явило на теоретичен и на практически изпит. Това лице също е с повдигнато обвинение, но без наложена мярка за неотклонение. Днес 62-годишният инструктор обжалва ареста си пред Бургаския окръжен съд, но бе оставен зад решетките с мотива, че може да извърши друго престъпление или да повлияе на свидетели по делото. \"Става дума за човек на 62 г., обвинен в извършване на документно престъпление. Да, вярно е, че е осъждан за подобно престъпление, но тук говорим за човек на възраст, който едва ли ще тръгне да се укрива или да извършва престъпление. Има противоречия в разпитите на свидетелите, които действително са много на брой\", коментира адвокат Росен Кожухаров, защитник на обвиняемия. \"С оглед усилията, които полагаме за намаляване на пътния травматизъм и увеличаване на безопасността по пътищата този случай показва една друга страна - как някои могат да получат шофьорска книжка без елементарни познания за шофиране, без познаване на правилата за движение, което представлява потенциална опасност и предпоставка за сериозни произшествия\", коментира пред \"24 часа\" шефът на ОД МВР Бургас старши комисар Калоян Калоянов. Той допълни, че съвместно с ГД \"Национална полиция\" се обсъжда възможността да бъдат предложени законодателни промени, които да ограничат възможността за получаване на документ за правоспособност по такъв начин.", "date": "2018.08.09", "title": "Само в 24 часа: От 1000 лв. до 4000 лв. за шофьорска книжка в разбитата престъпна схема в Бургас"}
{"url": "https://www.24chasa.bg/novini/article/7003380", "text": "Гръцкият премиер Алексис Ципрас обяви днес, че ще бъде закрит Генералният секретариат за гражданска защита и ще бъде създадена Национална служба за борба с извънредните ситуации, предаде ТАСС, цитирана от БТА.  Генералният секретариат за гражданска защита влизаше в състава на министерството на вътрешните работи и отговаряше за подготовката и координацията на действията за предотвратяване и ликвидиране на последиците от стихийни бедствия и за организирането на евакуации на граждани. По думите на Ципрас \"Национална служба за борба с извънредните ситуации ще бъде единен модернизиран орган, а за ръководител на службата ще бъде назначен човек с голям опит\".", "date": "2018.08.09", "title": "Ципрас: Ще създадем Национална служба за борба с извънредните ситуации"}
{"url": "https://www.24chasa.bg/novini/article/7003361", "text": "Русия е изпратила нота в гръцкото посолство в Москва с искане за обяснения заради информации, че на руски свещеници не са били издадени визи. Това съобщи днес говорителката на министерството на външните работи на Русия Мария Захарова, цитирана от ТАСС. Руското външно министерство винаги внимателно следи ситуацията с издаване на визи за руски граждани. Изпратили сме съответна нота в посолството на Гърция в Москва, за да бъде изяснен този въпрос, посочи Захарова, предава БТА. В някои медии се появиха информации, че на няколко свещеници от Руската православна църква е било отказано издаването на визи за Гърция без да бъдат посочени причини за това.", "date": "2018.08.09", "title": "Русия иска обяснения от Гърция защо на руски свещеници не са били издадени визи"}
{"url": "https://www.24chasa.bg/novini/article/7003385", "text": "Летището на Франкфурт спря за половин час днес следобед полетите заради приближаваща се гръмотевична буря, предадоха Асошиейтед прес и ДПА, като цитираха говорител на компанията оператор \"Фрапорт\". Бури засегнаха части от Германия днес след продължителен период на сухо и горещо време, предаде БТА. ", "date": "2018.08.09", "title": "Летище Франкфурт спря за кратко полетите заради гръмотевична буря"}
