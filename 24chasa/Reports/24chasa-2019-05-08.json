{"url": "https://www.24chasa.bg/novini/article/7442035", "text": "Операция и опити да зачене инвитро наклониха везните отстранената кметица на столичния район “Младост” Десислава Иванчева да излезе от килията на сливенския затвор под домашен арест въпреки тежката присъда от 20 г. затвор за подкуп на първа инстанция. Решението е на трима апелативни спецсъдии. Заедно с Иванчева вкъщи се прибира и заместничката ѝ Биляна Петрова, осъдена на 15 г. затвор. Присъдите им прочете съдия Иво Хинов на 15 април, признавайки ги за виновни за поискан 187 500 евро подкуп. 12 г. затвор получи и бившият кмет на “Младост” Петко Дюлгеров като посредник за рушвета. На заседанието в сряда Иванчева обяви, че се е отказала от услугите на адвокатите си Марин и Димитър Марковски на 30 април - 15 дни след присъдата. За нов защитник тя е избрала адвокат Николай Хаджигенов  Той ще я брани на втора инстанция заедно с Теодора Гинчева. “Изтезание за назидание”, отсече пред съда Хаджигенов за ареста на Иванчева след осъдителната присъда. В своя защита бившата кметица каза, че по 2-3 пъти на ден я проверявали от МВР, когато била под домашен арест от декември до април т.г. “Майка ми е възрастна и болна, нуждае се от грижите ми. Имам здраво семейство и дъщеря, която тази година ще се яви на две матури, ще бъде на абитуриентски бал и ще кандидатства за ВУЗ. И тя има нужда от мен”, защити се Биляна Петрова. На друго мнение бе прокурор Тихомир Стоев. Той посочи, че МВР трудно контролира домашните арестанти. Съдиите прецениха, че въпреки суровите присъди, за които по принцип по закон се изисква задържане, Иванчева и Петрова няма да се укрият, тъй като имат забрана да напускат страната. Според съда, ако двете останат задържани, това ще е тежка репресия. През 4-те месеца, през които били под домашен арест, от полицията не са установили нарушения, коментираха още съдиите. Магистратите вдигнаха и запор върху сметка, по която дъщерята на Петрова получавала стипендия за отличен успех от училище. Остават обаче обезпечения върху сметки и имущество на двете подсъдими, тъй като освен на затвор те са осъдени на конфискация и глоба. По време на заседанието Иванчева не коментира кандидатурата си за евродепутат.", "date": "2019.05.08", "title": "Апелативният съд свали белезниците на Иванчева заради операция и инвитро (Обзор)"}
{"url": "https://www.24chasa.bg/novini/article/7442167", "text": "Студенти от Висше Военноморско Училище \"Н.Й.Вапцаров\" представиха страната ни в конференцията за компютърни симулации SEE 2019. Tя е подкрепена от НАСА и се проведе на 6 и 7 май в Орландо, Флорида. Това съобщи за   ас. Евгени Андреев, ръководител на групата. В конференцията България премери сили със САЩ, Франция, Германия, Италия и Бразилия. По време на нея отборът представи 5-минутна симулация на космолет и ескаватор. \"Космолетът търси ресурси и изпраща информация към базата. Тя от своя страна изпраща информация до главния екскаватор, който пренася в себе си малките екскаватори. Те претърсват района, търсейки хелий-3. Ресурсите се събират и се оставят в базата”, обясни за NOVA ас. Евгени Андреев. Българският отбор очаква с нетърпение да се включи с нови симулации в конференцията SEE 2020, която ще се проведе в Бразилия.", "date": "2019.05.08", "title": "Студенти от Морско училище представиха България в престижна международна конференция"}
{"url": "https://www.24chasa.bg/novini/article/7442204", "text": "Белгийската полиция извърши днес най-голямата си операция за последните 20 години, съобщиха местни медии. Акцията е била насочена срещу група за измами при продажба на автомобили по интернет. Уточнява се, че са били задържани 52 заподозрени, повечето от които са граждани на Белгия и Франция. Групата е действала основно чрез извършители роми от Източна Европа, се посочва в информациите, предаде БТА. Измамниците се свързвали с частни продавачи на автомобили и успявали да ги измамят в момента на плащането. Докато жертвите установят измамата, минавали по няколко дни, в които автомобилите били изнасяни зад граница. Установени са над 500 измамени в последните две години, отбелязва прокуратурата. В днешната операция са били иззети един милион евро, 90 минибуса, 91 други превозни средства, 34 недвижими имота - къщи, апартаменти и вили. Участвали са 1200 полицаи, извършени са били 200 обиска.", "date": "2019.05.08", "title": "В Белгия бе извършена най-голямата полицейска операция в последните 20 години"}
{"url": "https://www.24chasa.bg/novini/article/7442081", "text": "Немски инвеститор идва в четвъртък на среща с министъра на икономиката Емил Караниколов, тъй като иска да построи край София завод за изкуствени стави, съобщи Караниколов. Германската фирма търси 25 декара, инвестицията е към 25 млн. евро. Министерството ще я насочи към зоната в Божурище. “Да не дърпаме дявола за ушите”, каза министърът, след като депутатите на заседание на икономическата комисия го запитаха за евентуалната инвестиция от голям стратегически инвеститор, имайки предвид “Фолксваген”. Караниколов се надява в скоро време да има добри новини. Справки на Министерството на икономиката показват, че към икономическата зона в Кърджали има интерес от турски, китайски и други инвеститори. През януари е подписан предварителен договор с австрийска фирма за производство на машини за сепариране на отпадъци. В последните месеци се отчита интерес към зоните във Видин и Русе - последно от германска фирма от автомобилната индустрия. За зоната в Свиленград има запитвания от компании от Турция, Гърция, Китай и Скандинавските страни. Караниколов каза на депутатите, че БНБ отчита преки чуждестранни инвестиции за 2018 г. от 1,744 млрд. евро, в следващите месеци се очакват ревизии нагоре. На 15 май министърът събира всички заинтересовани от закона за горивата - и големите и малките в бранша, минния и строителния бизнес.", "date": "2019.05.08", "title": "Немци искат да правят завод за изкуствени стави край София"}
{"url": "https://www.24chasa.bg/novini/article/7442157", "text": "Сделката за продажбата на “Телеком Албания” на българския бизнесмен Спас Русев и предприемача Елвин Гури вече е финализирана за 50 млн. евро. Това съобщиха от OTE Group - досегашен собственик. В края на миналата година Спас Русев и Елвин Гури спечелиха търга с компанията си “Албания Телеком Инвест” в конкуренция от трима кандидати. “Телеком Албания” ще се управлява от българин - Емил Георгакиев. Досега той бе технически директор на “Виваком”. Георгакиев е заявил, че ще пусне нови продукти и услуги, за да стане най-добрият оператор на пазара. “Оценяваме това, което “Телеком Албания” е постигнал през годините като пионер в сферата на мобилните телефони в Албания, като оставаме ангажирани да направим значителни инвестиции, превръщайки го в най-любимия оператор в Албания и добре познат телекомуникационен играч в региона”, заявява Русев. Гури добавя, че ще има технологични иновации на пазара, които ще помогнат на потребителите и бизнеса. “Ще се стремим да максимизираме приноса си към обществото, като направим “Телеком” най-доброто място за работа в Албания”, допълва той. ", "date": "2019.05.08", "title": "“Телеком Албания” вече е на Спас Русев и Елвин Гури (ОБЗОР)"}
{"url": "https://www.24chasa.bg/novini/article/7442243", "text": "Държавният секретар на САЩ Майк Помпейо нападна дългогодишния американски съюзник Великобритания заради отношението й към Китай и \"Хуавей\" с думите, че това отношение може да навреди на обмена на разунавателни данни между Вашингтон и Лондон. Помпейо направи изказването по време на посещението си днес в британската столица, в реч в в консервативния мозъчен тръст Център за политически изследвания, предаде Ройтерс, цитирана от БТА. Помпейо оспори отношението на правителството на премиера Тереза Мей към Пекин и предизвика Лондон с думите, че покойният британски лидер Маргарет Тачър лейди\" е щяла да заеме по-твърда линия спрямо Китай. \"Запитайте се: щеше ли Желязната лейди да мълчи, докато Китай нарушава суверенитета на страните чрез корупция и принуда?\", попита държавният секретар на САЩ. \"Недостатъчната сигурност ще навреди на възможностите на САЩ да споделят определена информация по проверените мрежи. Тъкмо това иска Китай - да разедини западните съюзи чрез битове и байтове, не чрез куршуми и бомби\", допълни той. Помпейо заяви, че Западът е изправен пред възраждащото се съревнование между великите сили, дължащо се на Китай, Русия и Иран. \"Сега не е време някой от нас да показва колебание\", каза той. \"В случая с Китай сме изправени пред нов вид предизвикателство; авторитарен режим, който е икономически интегриран със Запада по начини, по които СССР никога не е бил\", допълни Помпейо. Той заяви, че Китай краде поверителна интелектуална собственост и поверителни търговски данни в Европа, Азия и САЩ. Помпейо открои компанията \"Хуавей\". \"Китайското правителство може законно да иска достъп до данните, които минават през системите на \"Хуавей\" и Зет Ти И. Защо ще му е на някого да предоставя такава мощ на режим, който вече е извършвал груби нарушения в киберпространството?\", попита той. \"Какво може да стори правителството на Нейно величество, за да гарантира, че секретните технологии няма да се превърнат в отворени врати за шпионите на Пекин?\" САЩ казаха на съюзниците си да не използват оборудване от \"Хуавей\" за изграждането на новите далекосъобщителни мрежи от пето поколение поради опасения, че то може да се превърне в средство за китайски шпионаж. Китайската компания категорично отхвърли обвиненията. Великобритания обаче даде да се разбере, че ще й предостави ограничена роля в изграждането на мрежите си пето поколение.", "date": "2019.05.08", "title": "\"Какво щеше да направи Тачър?\", попита Помпейо британците за \"Хуавей\" и Китай"}
{"url": "https://www.24chasa.bg/novini/article/7442252", "text": "Европа не прави разлика между голямо и малко населено място – тя е навскякъде. Ще работя за Европа на малките проекти, за Европа, която гради, а не руши. За Европа, която взема предвид всяка позция – преди окончателното решение. За Европа, която носи полза в ежедневието и гарантира нашата сигурност и развитие. Това заяви водачът на листата на ГЕРБ и СДС за европейските избори Мария Габриел във Враца. Там тя участва в събитие, на което бяха представени кандидатите на ГЕРБ и СДС за членове на следващия Европейски парламент. „На тези европейски избора Враца има особено значение, защото тя има свой кандидат за депутат в ЕП. Развитието на Враца е видимо под ръководството на кмета Калин Каменов и за това голяма роля има и европейската солидарност. Нищо от ЕС обаче не е даденост. Европа е на кръстъпът и ние трябва да й посочим правилната посока – а тя е подкрепа за ГЕРБ, СДС и ЕНП“, подчерта Мария Габриел. Тя сподели, че за нея е огромна чест да води най-добрият и подготвен отбор от кандидати за евродепутати. „Някои партии около нас представят Европа по лош начин. За нас европейските ценности са важни, но искаме да покажем, че те не са обикновени думи – а реалност“, отбеляза водачът на листата. По думите й младите хора имат нужда образованието да стои все така високо в дневния ред на Европа. „За това ще остане приоритет и занапред. Инвестиция в образованието е най-добрава инвестиция в нашето бъдеще“, каза още Мария Габриел. „Враца е европейски град. Отборът на ГЕРБ и СДС е най-силният. Вижте само какви успехи постигна ГЕРБ и неговите представители в ЕП. Много проекти бяха реализирани и ключово за това бе европейскоро финансиране. Аз имам кауза – Северозападна България. Искам след 5 години ние вече да не сме най-бедният регион“, заяви на свой ред кандидатът за евродепутат от ГЕРБ д-р Иво Ралчовски. „Аз съм горд български учител, защото образованието е приоритет за правителството. 35% увеличение на учителските заплати за последните две години, увеличение на средствата в образованието с над 900 млн. лв., над 500 ремонтирани училища. Подкрепете ни, за да продължи всичко това“, бяха думите на Асим Адемов – кандидат за евродепутат от ГЕРБ. Виждам Враца преобразена и това е моята мечта за целия Северозапад – да бъде привлекателно място за туризъм и инвестиции. Усилията на правителството и на местнава власт вече дават резултат. Да, има още какво да се желае – но за тази цел имаме нужда от подкрепа. Номер 12 в бюлетината на 26 май“, заяви Лиляна Павлова. „Ние от ГЕРБ и СДС сме един отбор, който иска България да успее в Европа. И ще успеем ако не допуснем грешката да върнем властта на онези, които съсипаха държавата. На тези избори трябва да има един победител - ГЕРБ и СДС“, посочи Александър Йорданов. „Трябва ни вашата подкрепа за да успеем на 26 май, защото това е важно за България и Европа. Колкото повече евродепутати изпратим – толкова по-добре за нашето европейско бъдеще“, обърна се към присъстващите председателят на СДС Румен Христов.", "date": "2019.05.08", "title": "Мария Габриел във Враца: Европа не прави разлика между голямо и малко населено място – тя е навсякъде"}
{"url": "https://www.24chasa.bg/novini/article/7442079", "text": "Силистра има изключителен потенциал като туристическа дестинация, смята министърът на туризма Николина Ангелкова, която на работна среща в Силистра представи инициативата на Министерство на туризма \"Естествено България - 2019 година на вътрешния туризъм\", съобщи БТА. \"За мен като министър е изключително важно да промотираме този потенциал\", заяви министър Ангелкова, която утре ще посети \"ключови места, свързани с развитието на туризма\" в Силистренско. За туристическия потенциал на района тя даде пример с цифри - посетилите района туристи са се увеличили с 20 на сто в сравнение с предходната година. Силистра е близо до летни туристически дестинации като областите Варна и Добрич и \"това дава възможност да се насочи туристопотокът към този град и край\". Министър Ангелкова смята за целесъобразно създадената организация за управление на туристическите райони \"Дунав\" да има изнесен офис в Силистра. Ще има подкрепа и с два проекта по оперативната програма \"Иновации и конкурентноспосбност\". Министър Николина Ангелкова се срещна с работещи в областта на туризма, културни институти, представители на места за настаняване и хранене, работещи по проекти, популяризиращи културно-исторически обекти.", "date": "2019.05.08", "title": "Ангелкова: Силистра има изключителен потенциал като туристическа дестинация"}
{"url": "https://www.24chasa.bg/novini/article/7442073", "text": "Държавният секретар на САЩ Майк Помпейо заяви, че \"специалните отношения\" с Великобритания ще процъфтяват, без значение какво ще стане с Брекзит и въпреки различията по въпроса за Иран и участието на китайската компания \"Хуавей\" в изграждането на британската далекосъобщителна мрежа от пето поколение. Той каза това на пресконференция с британския външен министър Джереми Хънт при днешното си посещение в Лондон, предаде Ройтерс, цитирана от БТА.  \"От разговорите ми с Джереми (британския външен министър Джереми Хънт) и с премиера (Тереза) Мей беше видно, че специалните отношения не само устояват, но и процъфтяват\", каза Помпейо на съвместната пресконференция в Лондон с Хънт. Топлите му думи обаче не можаха да скрият разногласията между двете държави съюзнички по въпроса за Иран и особено за компанията \"Хуавей\", за която Великобритания даде да се разбере, че ще й бъде позволено ограничено участие в изграждането на следващото поколение далекосъобщителни мрежи, така наречените Пет Джи-мрежи, отбелязва Ройтерс. Поради опасения, че то може да се превърне в средство за китайски шпионаж, САЩ казаха на съюзниците си да не използват оборудване от \"Хуавей\". Китайската компания категорично отхвърли обвиненията. Помпейо пристигна в Лондон за разговори с премиера Тереза Мей и външния министър Хънт месец преди президентът на САЩ Доналд Тръмп да дойде на официална държава визита, която вероятно ще предизвика политически спорове и големи улични протести. \"Президентът Тръмп с голямо нетърпение очаква посещението си следващия месец\", каза Помпейо. САЩ очакват всяка страна да приеме обратно гражданите си, които са воювали за \"Ислямска държава\" в Сирия, заяви държавният секретар. Той каза това в отговор на въпрос на пресконференцията с Хънт дали е разочарован от нежеланието на Великобритания да си приеме обратно чуждестранните бойци. По-рано тази година британските власти лишиха от гражданство юноша, заминал да се присъедини към \"Ислямска държава\". Случаят показа трудностите, пред които западните столици се изправят, докато търсят решение какво да правят с придобилите боен опит чуждестранни джихадистки бойци, както и със съпругите и децата им, отбелязва Ройтерс. Президентът Тръмп призова Великобритания, Франция и Германия да си приемат обратно над 800-те заловени бойци на \"Ислямска държава\" и да ги дадат на съд. Помпейо заяви, че е обсъдил въпроса с иракското ръководство при вчерашното си посещение в Багдад, и добави, че отделните страни трябва да работят заедно, за да направят така, че Западът \"да не се налага никога повече да воюва със същите тези терористи\". Държавният секретар изрази възмущение, че политици във Великобритания и САЩ продължават да подкрепят венецуелския президент Николас Мадуро. \"Отвратително е да сме свидетели на това как не само в Обединеното кралство, но и в САЩ някои лидери продължават да подкрепят диктатора убиец Мадуро\", каза Помпейо в отговор на журналистически въпрос за подкрепата на лидера на британската Лейбъристка партия Джереми Корбин за венецуелското правителство. На пресконференцията британският външен министър Хънт разкритикува втория човек в Лейбъристката партия Джон Макдонъл за това, че подкрепя Мадуро.", "date": "2019.05.08", "title": "Помпейо: Отношенията между САЩ и Великобритания ще останат специални"}
{"url": "https://www.24chasa.bg/novini/article/7442095", "text": "Китайски велосипедист, който си беше поставил за цел да прекоси самостоятелно високопланинско тибетско плато, заседнал в близост до глутница вълци и оцелял 7 дни, хранейки с трева, съобщава в. \"Саут Чайна морнинг пост\", цитирана от БТА.  Фън Хао от китайски град Ханчжоу и неговата годеница Лин Си, в компанията на приятеля им Ли Чжинсън, решили да прекосят високпланинското плато Чантган в Тибетския автономен район на Китай. Приключенците възнамерявали да преминат през платото от запад на изток и да се доберат до провинция Цинхай. На десетия ден обаче, Фън Хао обявил, че ще продължи пътешествието си сам и взел провизиите на останалите колоездачи. След няколко дни разтревожените другари на Фън започнали да го издирват, съобщили и в полицията. Спасители дълго издирвали изчезналия велосипедист, най-накрая го открили в изоставен камион край езерото Уланула. Той бил в окаяно състояние, но все пак жив. Фън разказал, че колелото му заседнало в калта, провизиите му свършили и бил обкръжен от глутница вълци. През цялото време се хранел с трева и корени.", "date": "2019.05.08", "title": "Велосипедист оцеля 7 дни в компанията \nна вълци, хранейки се с трева"}
{"url": "https://www.24chasa.bg/novini/article/7442115", "text": "121 народни представители - с един повече от половината, се явиха на откриването на 7-ата сесия на настоящето 44-о Народно събрание днес. Така те заковаха кворума, който им осигури нормален пленарен ден, независимо че отстъстваха не само бойкотиращите от средата на февруари депутати, но и тези от ДПС. От движението обясниха, че са по предизборни обиколки. Въпреки камерния състав настроението на депутатите бе повече от добро. Закачки вървяха и по кулоарите, и в пленарната зала. От мнозинството установиха, че Народното събрание може да си работи и така. Изложба с фотографии, представящи 14 от стотиците проекти, реализирани през последните 10 г. с подкрепата на Българо-швейцарското сътрудничество, откри вицепремиерът Томислав Дончев в почивката на депутатите. Автор на снимките е Иво Данчев. Събитието уважи и посланичката Мюриел Берсе Коен.", "date": "2019.05.08", "title": "Първият ден на парламента в снимки"}
{"url": "https://www.24chasa.bg/novini/article/7442096", "text": "Бивша инвеститорка в САЩ ще съди компанията OneCoin, зад която стои българката Ружа Игнатова. Създателите на схемата са обвинени в измама с криптовалута за близо 4 милиарда долара. Кристин Граблис, която за първи път е инвестирала в измамната дигитална валута, ще търси компенсация за своите загуби в размер на 130 000 долара от вложенията си в дружеството, съобщават няколко сайта в САЩ. Делото е заведено в Манхатън на 7 май, разкрива агенция Блумбърг. През март американската прокуратура обяви, че издирва Ружа Игнатова, която до 2016 година е управител на компанията. Същия месец ФБР задържа брат ѝ Константин Игнатов, който е бил управител на дружеството през последните 2 години. Американските прокурори твърдят, че OneCoin няма реална стойност, не предлага на инвеститорите начин да проследят вложените пари и с нея на практика не може да се купи нищо. Схемата действала като маркетингова мрежа, в която членовете получавали комисиони за привличането на нови членове, купуващи пакети от криптовалутата. Издирването на Ружа Игнатова продължава. Срещу нея в САЩ има повдигнати 4 обвинения и ако бъде призната за виновна по тях, може да получи присъда до 65 г. затвор. ", "date": "2019.05.08", "title": "Инвеститорка в САЩ съди фирмата на Ружа Игнатова"}
{"url": "https://www.24chasa.bg/novini/article/7442128", "text": "Чешкият премиер Андрей Бабиш и пристигналият на визита в Чехия председател на Европейския съвет Доналд Туск обсъдиха днес въпроси за развитието на ЕС, предвидени за разглеждане на утрешната неформална среща на държавните и правителствени ръководители на държавите членки в румънския град Сибиу. Това заявиха на съвместната пресконференция след разговорите си Туск и Бабиш, цитирани от ТАСС. \"Имахме детайлен обмен на мнения по перспективите за развитието на ЕС, за предстоящите скоро избори за Европейски парламент\", каза Бабиш. \"Срещата на върха в Сибиу ще бъде много важна за ЕС. Ще говорим за плановете за развитието на ЕС. Европейският съвет ще утвърди тези планове на срещата на върха през юни тази година\", допълни той, цитирани от БТА.  Както подчерта Бабиш, за Чехия приоритетни при приемането на стратегията за развитието на ЕС ще бъдат въпросите за урегулирането на миграцията, разширяването на зоната на Шенгенското споразумение, развитието на общоевропейския пазар, гарантирането на сигурността, включително енергийната сигурност на държавите членки. Туск каза, че е предупредил за заплахата от \"популизма и радикализма, които започват да се разрастват в Европа\". Всички европейски народи носят отговорност за бъдещето на континента. \"Трябва заедно да градим (процъфтяващ) живот на Европа. Към това е насочена стратегията за развитието на ЕС. В Сибиу ще обсъждаме приоритетите и предизвикателствата, пред които е изправен Евросъюзът\", каза Туск.", "date": "2019.05.08", "title": "Андрей Бабиш и Доналд Туск обсъдиха в Прага стратегията за развитието на ЕС"}
{"url": "https://www.24chasa.bg/novini/article/7439430", "text": "Измества ли електронният спорт физическия? В последните години все повече младежи участват на турнири по компютърни игри. Интересът към индустрията расте, а с него нарастват и наградните фондове, които достигат милиони долари. Още през 2014 г. финалите по компютърната игра Leаgue of Legends са гледани от 27 милиона зрители от цял свят, докато финалният мач от американската баскетболна лига - от 18 милиона души. Все повече българи стават професионални състезатели по електронен спорт. През март тази година отборът “Уиндиго” стана популярен като българския геймърски отбор, който покори Китай и спечели половин милион долара от състезанието по играта Counter-Strike GO. Пред публика от 8 хил. души в олимпийския стадион в град Чунцин се развя българското знаме и звуча националният химн, а “Беше уникално да стоиш нареден на първо място с отборите до теб и да ти бъдат връчени чекът и медалите, които получихме. Наистина уникално”, казва Виктор Дянков, който вдига победоносно купата от турнира пред многохилядната публика на стадиона. “Уиндиго” е отбор от пет български момчета - Виктор Дянков, Камен Костадинов, Валентин Василев, Янко Панов и Георги Григоров. Всички са на около 20-годишна възраст, като най-големият сред тях - капитанът Камен Костадинов, е на 27 г., а най-малкият Георги Григоров е на 18 г. Менажира ги украинска организация и техният треньор Александър Нетреба е от Украйна. Състезават се в играта Counter-Strike GO, в която два отбора - терористи и контратерористи, се опитват да превземат базите си. През цялото време на турнира в Китай никой не влага надежди за добро класиране на българските геймъри. “Повечето ни подценяваха, но още първото нещо, което ми мина през главата, беше, че щом сме стигнали дотук, трябва да дадем наистина всичко от себе си”, казва Дянков. Организацията в Китай е безупречна. Още щом българите кацат на летището, ги посреща екип, който ги отвежда в хотела, а там една от залите на първия етаж е превърната в гейминг арена. В нея се играят квалификационните мачове и полуфиналите. “Имаше си определено място за играчите, за зрители дори. Беше много удобно за нас да се фокусираме само в играта”, разказва Виктор Дянков. Победата струва на българските момчета дълги часове пред компютъра всеки ден, а след завоюваното първо място не следва голямо парти, а скромна почерпка, в която всички обсъждат грешките си в последния мач и планират бъдещите си участия в предстоящите състезания. Седмица преди да заминат за турнира в Китай, отработват всяка своя тактика в къщата си за тренировки, която се намира в Днепър, Украйна. “Там са ни създали нужните удобства. Имаме си фитнес, който иска, може да ходи и да си прочиства малко ума от компютърните игри”, казва Дянков. Преди състезанието изкарват по 8-9 часа в игра, като един типичен работен ден. Турнирът в Китай, който печелят, е най-голямото състезание, в което българските играчи се включват до момента. Наградата от половин милион долара се разделя между организацията, която ги менажира, и всеки един член на “Уиндиго”. “Няма как да кажа каква сума взема всеки от нас. Конфиденциално е”, разяснява Дянков и добавя, че веднага след Китай отборът е заминал за Германия. В Оснабрюк българските състезатели се включват в друг турнир, който печелят. Там наградният фонд е 100 хил. долара, а те си тръгват от него с чек за 25 хил. Следващото голямо състезание за “Уиндиго” е в Далас, щата Тексас. От 28 май до 2 юни са в САЩ и се включват в Dream Hack Masters Dallas. Там момчетата очакват също да се класират на първите места. Организацията, която ги менажира, поддържа и академия, в която се обучават нови играчи или такива, които се опитват да подобрят нивото си на игра. Има и академия за малки деца по Counter-Strike GO, в която треньорът Александър Нетреба въвлича децата в света на геймърството. “Нужна е желязна психика. Не е толкова лесно, както на всички им се струва”, казва Виктор Дянков. За да станеш част от отбора, е нужно преди това да си се доказал като добър геймър. Виктор влиза в “Уиндиго” през ноември 2017 г., но първо минава през изпитателен срок от около месец. Той се познава с капитана на “Уиндиго” Камен Костадинов от предишния отбор, в който отново играят заедно. Едни от най-добрите състезателни отбори по играта Counter-Strike GO са датчани, които са на първо място. След тях се нареждат американци, а на трето е украински отбор. Българският отбор “Уиндиго” се нарежда на 16-о място в ранглистата и е на 9-о място в Европа. “Уиндиго” е най-добрият в България по Counter-Strike GO. “Има и други български отбори, но те не са достигнали толкова високо ниво като нас”, казва Виктор Дянков. Самият той възприема гейминга като “В Китай и Япония има училища, в които децата учат и това как да играят компютърни игри. Има голям интерес от страна на учениците. С всеки ден интересът към гейминга расте и е само въпрос на време такива училища да се направят по целия свят”, разказва Виктор. За него геймърството вече се е превърнало в професия и всекидневно задължение. Всеки ден изкарва по 8 часа пред компютъра в отработване на тактики и движения. Издържа се изцяло от играенето на компютърни игри и планира дори, ако един ден да не се състезава вече, то да бъде треньор на бъдещите геймъри. Живее в Габрово, откъдето е родом. Всички от “Уиндиго” живеят в България и преди турнир се събират и летят до Украйна, за да се подготвят в тренировъчната си къща. Виктор Дянков играе компютърни игри от 2000 г., но само като детско хоби. “В ученическа възраст се запалих по игрите и се е случвало даже да пропускам училище, за да ходя да играя”, смее се той. През 2010 г. у нас нашумява електронният спорт и започва да играе по-усилено с надеждата един ден да стане състезател. Професионалните успехи в сферата на гейминга идват 4 години по-късно. Викат го в отбор и се състезава на първия си чуждестранен турнир – в Киев. Без каквито и да било очаквания печелят първото място. Оттам световните геймърски организации ги забелязват и започват да следят развитието на всеки играч. Радват се с мен, празнуват с мен успехите ми”, казва Виктор Дянков. Преди да се отдаде изцяло на геймърството, учи две години и половина икономика на търговията в Техническия университет в Габрово. Решава обаче, че трябва да се фокусира само в едното, и избира своята страст.", "date": "2019.05.08", "title": "Български геймъри, спечелили $500 000,  заминават за Далас"}
{"url": "https://www.24chasa.bg/novini/article/7442151", "text": "Кандидатът за евродепутат от листата на ГЕРБ и СДС Асим Адемов ще посети гр. Благоевград на 9 май (четвъртък) по случай Деня на Европа. Той ще бъде придружен от областния координатор на ГЕРБ-Благоевград и народен представител в 44-ото Народно събрание Даниела Савеклиева. По повод Деня на Европа ще се състои среща дискусия, организирана от Асим Адемов, с подкрепата на ГЕРБ-Благоевград и Регионален исторически музей – Благоевград, а през целия ден входът за музейните експозиции ще е безплатен. Срещата с Асим Адемов ще започне в 18.00 часа в конферентната зала на музея.", "date": "2019.05.08", "title": "Кандидатът за евродепутат Асим Адемов ще посети Благоевград на 9 май"}
{"url": "https://www.24chasa.bg/novini/article/7442161", "text": "Кандидатите за евродепутати от листата на ГЕРБ и СДС Андрей Ковачев и Лиляна Павлова посетиха завод за производство на стъклени бутилки в столицата. На срещата с ръководството и служителите на фирмата бяха обсъдени възможностите за финансиране през еврофондове, опазването на околната среда за този тип производство. Дискутирани бяха възможностите да се внедри система за обратно изкупуване на стъкления амбалаж. „Като кандидат за член на Европейския парламент от ГЕРБ ще подкрепя малкия и среден бизнес за създаване на по-добри условия за тяхното развитие“, заяви по време на срещата Лиляна Павлова. Тя добави, че до 2021 г. трябва да се преустанови производството и използването на прибори от пластмаса. По време на срещата бе обсъдена необходимостта за създаване на повече условия, както и нагласа в обществото за необходимостта от рециклиране на отпадъците, включително на тези от стъкло. Един от основните приоритети за кандидатите на ГЕРБ е създаването на стимули и условия младите българи да работят, да се развиват в България, а тези които са напуснали страната да се върнат обратно. „Работата ни дава резултат като за миналата година отчитаме, че броят на напусналите страната е равен на тези, които са се върнали“, подчерта Павлова. Андрей Ковачев, коментира, че е изключително важно показването на добавената стойност на членството на България в ЕС, а именно това, което се е постигнало с евросредствата и какво ще се постигне занапред. Той добави, че чрез сътрудничество между бизнеса и професионалното и висше образование можем да се направи много за европейския икономически растеж и това сътрудничество трябва да се развива. На срещата присъства и кметът на район Сердика инж. Тодор Кръстев, общински съветници и членове на районното ръководство.", "date": "2019.05.08", "title": "Андрей Ковачев и Лиляна Павлова посетиха завод за производство на стъклени бутилки"}
{"url": "https://www.24chasa.bg/novini/article/7441949", "text": "Британската министър-председателка Тереза Мей сравни днес битката си с Брюксел по въпроса за Брекзит с невероятния обрат, който \"Ливърпул\" направи вчера срещу \"Барселона\" в Шампионската лига по футбол, съобщи Франс прес, цитирана от БТА.  \"Барса\" се наложи с 3:0 в първия полуфинален мач, а \"Ливърпул\", без контузените си звезди Мохамед Салах и Роберто Фирмино, изглеждаше, че върви към сигурно поражение преди реванша. Английският клуб обаче направи един от най-силните обрати в историята си, налагайки се с 4:0 у дома и с общ резултат 4:3 се класира за финала на Шампионската лига. На днешното заседание, на което отговаряше на въпроси на депутати в парламента, Мей се вдъхнови от тази победа, когато говори за Брекзит. Победата на \"Ливърпул\" \"ни показва, че когато всеки казва, че всичко е приключило, че европейският ви съперник ви е победил, че времето изтича, че е време да се признае поражение, ние можем все още да постигнем успех, ако всички се обединят\", заяви премиерката под аплодисментите на членовете на своята Консервативна партия. С тези думи тя отговори на заядлив коментар на лидера на лейбъристите Джереми Корбин, който я посъветва да \"вземе съвети от Юрген Клоп\", харизматичния германски треньор на \"Ливърпул\" за това \"как се постигат резултати в Европа\". Правителството на Мей от повече от месец преговаря с лейбъристката опозиция в опит да бъде постигнат консенсус за приемане на споразумението за Брекзит, сключено с Брюксел в края на ноември, но отхвърлено три пъти от британския парламент. Обединеното кралство трябваше да напусне ЕС на 29 март, но излизането бе отложено два пъти и сега Брекзитът е насрочен за 31 октомври.", "date": "2019.05.08", "title": "Мей сравни битката си за Брекзит с мача \"Ливърпул\" - \"Барселона\""}
{"url": "https://www.24chasa.bg/novini/article/7441948", "text": "Бордът на директорите на няколко от най-големите компании в Европа е бил в България през последните дни, като делегацията е огледала от въздуха площадката, където се обмисля многомилиардна инвестиция. Това заяви в студиото на „Лице в лице” по   премиерът Бойко Борисов. „Тези, които дойдоха с частен самолет, искаха да облетят целия район, където вероятно би била инвестицията им – да видят съседите, да видят комуникациите, да видят града”, обясни министър-председателят. Той не каза името на чуждестранния инвеститор. Единствената компания, за която е известно, че обмисля толкова голямо разгръщане на българска територия, е „Фолксваген”. Германският концерн търси ново място, където да произвежда модели на „Шкода” и „Сеат”. Конкурират се България, Турция, Сърбия и Румъния, като според последните неофициални информации първите две страни са с най-големи шансове. Очаква се в рамките на месец май \"Фолксваген\" да обявят решението си.", "date": "2019.05.08", "title": "Борисов: Чужд инвеститор огледа площадката за милионна инвестиция"}
{"url": "https://www.24chasa.bg/novini/article/7441965", "text": "Президентът на САЩ Доналд Тръмп упражни пълномощията си като шеф на изпълнителната власт върху нецензурирания вариант на доклада на специалния прокурор Робърт Мълър и други документи, изискани от правната комисия на Камарата на представителите, предаде Асошиейтед прес, цитирана от БТА.  Тези пълномощия му позволяват да не даде достъп на Конгреса до тези материали. Говорителката на Белия дом Сара Сандърс посочи в декларация, че \"заради фрапантната злоупотреба с власт от председателя (на комисията) Надлър и по искане на министъра на правосъдието, президентът няма друга възможност, освен да упражни като защитна мярка своите изпълнителни пълномощия\". Тя нарече искането на Джеролд Надлър \"безразсъдно и незаконно\". Разследването на Мълър за евентуална руска намеса в изборите в САЩ през 2016 г. е в центъра на яростна политическа битка във Вашингтон през последните две години. Днешното президентско вето идва след решението на правната комисия на Камарата, в която доминират демократите, да подаде съдебен иск срещу правосъдния министър Уилям Бар, който е и генерален прокурор, с обвинение в неуважение към Конгреса заради отказа на администрацията да предаде на Камарата пълния текст на доклада и приложените към него доказателствени материали.", "date": "2019.05.08", "title": "Тръмп наложи президентска забрана върху пълния текст на доклада на Мълър на Конгреса"}
{"url": "https://www.24chasa.bg/novini/article/7441971", "text": "Бившият македонски премиер Никола Груевски, който през ноември миналата година получи политическо убежище в Унгария, съобщи в профила си във Фейсбук, че от днес на панаира на книгата в Скопие ще се продава първата му книга \"Опит за бъдещето\", съобщават информационните сайтове в Северна Македония, цитирани от БТА. Става дума за монография на бившия премиер, написана въз основа на докторската му дисертация, заради чието подготвяне той бе поискал да се отложи изтърпяването на присъдата му от две години затвор за покупката на луксозния мерцедес. В предговора Груевски акцентира, че книгата е издадена в период на тежки политически събития в Македония, във време, както е написал, когато вече шест месеца е в Унгария поради политическо преследване в страната си. Груевски обяви, че подготвя нова книга, в която ще пише за всички обстоятелства, които са го принудили да търси политическо убежище в чужбина, както и за историческите събития в Македония, които са повлияли за отлагане на издаването на тази книга. \"Благодаря на институциите на Унгария, които след обстойна проверка, като независими институции на суверенна държава, направиха оценката, че има достатъчно основания да получа защита като ми дадат политическо убежище\", пише Груевски в уводната част на книгата си, посветена на двете му дъщери - Анастасия и София. През септември се очаква и английски вариант на книгата.", "date": "2019.05.08", "title": "Никола Груевски, който избяга в Унгария,\nиздаде книга, готви и нова"}
{"url": "https://www.24chasa.bg/novini/article/7441970", "text": "\"2018 година беше изключително важна в развитието на двустранните отношения с Китай. Реализирахме много значими събития, като Първото издание на Китайския международен панаир за вносни стоки през ноември в Шанхай и посещението на Ли Къцян в България - първа визита на китайски премиер от 18 години насам, съчетано с провеждането на 7-та Среща на правителствените ръководители на Инициативата \"16+1\". С тези думи министърът на икономиката Емил Караниколов приветства встъпилия в длъжност посланик на Китай у нас Дун Сяоцзюн. Това съобщиха от пресцентъра на Министерството на икономиката. Икономическият министър е изтъкнал, че сътрудничеството между България и Китай в областта на търговията устойчиво нараства. Българският износ за Китай през последните години се е увеличил десетократно, като през 2018 г. е достигнал рекордно високо ниво от близо 882 милиона щатски долара. По думите му двустранната търговия през 2018 г. е стига стойности от близо 2,4 милиарда щатски долара, като отбеляза ръст от близо 22 процента спрямо 2017 г. По време на срещата министър Караниколов е дал заявка за задълбочаване на двустранните взаимоотношения между двете страни, като е посочил, че за България инициативата \"16+1\" е важен механизъм за стимулиране на търговско-икономическите връзки с Китай и ще продължим активно да участваме във всичките й формати. Китайският посланик и икономическият министър са обсъдили още предстоящото Експо за търговия и инвестиции Китай - Централна и Източна Европа в гр.Нинбо, както и Второто издание на Китайския международен панаир за вносни стоки в Шанхай", "date": "2019.05.08", "title": "Емил Караниколов: Българският износ за Китай се е увеличил десетократно"}
{"url": "https://www.24chasa.bg/novini/article/7441979", "text": "І. МЕТЕОРОЛОГИЧНА ОБСТАНОВКА: На 09.05.2019 г. в източните райони ще се изясни. Сутринта ще е хладно, с минимални температури между 3° и 8°, по Черноморието - 9° и 11°. Утре от запад облачността отново ще се увеличава, отначало висока и средна, но до вечерта ще се в плътни и на места в западната половина от страната ще превали дъжд. Вятърът ще се обърне от юг-югозапад, ще е слаб, в източните райони - до умерен. Дневните температури слабо ще се повишат, максималните ще са между 17° и 22°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: Във връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; Движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; Област Пазарджик: Движението от км 58+800 до км 59+000 се осъществява в една лента поради ремонт на асфалтовата настилка. Ограничени за движение са аварийната и активната лента за движение. Движението се осъществява в изпреварващата лента и се регулира с пътни знаци.Срок до 09.05.2019г. Движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: • Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; • Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; • Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. Часовият диапазон на реверсивното движение може да се променя при необходимост. Алтернативни маршрути: Първи вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. Втори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. Трети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. АМ „Хемус“: Област София: Движението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по осветителната инсталация. Затворена е изпреварващата лента, като движението се извършва в активната. Срок до 09.05.2019 г. Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; Област Варна: Движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; Движението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област София: Движението по АМ „Струма“ при тунел „Мало Бучино“ при км 7+712/ посока София се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 09.05.2019 г. Движението по АМ „Струма“ при тунел „Мало Бучино“ при км 7+712/ посока Перник се осъществява в една лента поради възстановяване на автоматични пътни знаци и изпълнение на изкопни работи за фундаменти. Затворена е изпреварващата лента, като движението се извършва в активната. Срок 09.05.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: Движението по път E-79 с. Долна Вереница – с. Крапчене /Околовръстен път на гр. Монтана / от км 102+060 до км 114+000 се осъществява в една лента поради ремонтни дейности на пътните съоръжения. Движението е ограничено до 50 км. и се регулира от сигналисти на място. Срок до 10.05.2019 г. Движението в участъка Монтана – с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; Движението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; Област Благоевград: Движението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; Движението в участъка Дервента – с. Осенец от км 47+200 до км 57+850 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и от сигналисти. Срок до 11.05.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Кюстендил: Движението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г. Област Пловдив: Движението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Област Бургас: Движението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. Движението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. Движението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 09.05.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Обходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. Път II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; Път II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; Път II-99: Движение с повишено внимание по път ІІ-99 Кости – Кондолово от км 71+000 до км 80+000 поради попълване на банкети. Участъкът е сигнализиран с пътни знаци. Срок до 10.05.2019 г.; Път III-208: Движението по път III-208 от км 60+000 до км 69+000 в участъка „Билка-Дъскотна” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 20.05.2019 г. Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. Път ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: Път II-11: Движението по път II-11 гр. Дунавци – с. Добри дол се осъществява с повишено внимание поради частични ремонтни дейности на асфалтовата настилка. Срок до 10.05.2019 г.; Път III-112: Движението по път II-112 с. Добри дол – с. Дреновец се осъществява с повишено внимание поради частични ремонтни дейности на асфалтовата настилка. Срок до 10.05.2019г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; Път 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; Път ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 13.05.2019 г. Път II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; Път III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 10.05.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок 15.05.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019 г.; Път ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 10.05.2019 г.; Път II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.; Път ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; Път ІІ-81: Движението по път ІІ-81 Петрохан – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч и движението се регулира от сигналисти на място. Срок до 13.05.2019 г. Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрски колонии – Панагюрище от км 66+000 до км 67+000 и от км 78+500 до км 80+000 се осъществява в една лента поради ремонт на асфалтовата настилка. Срок до 09.05.2019 г. Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; Път III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт на ВиК. Срок до 16.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІІ-137: Движението по път III-137 Брегаре – Крушовене от км 27+000 до км 33+000 се осъществява с повишено внимание поради отводнителни земни дейности по пътното платно. Срок до 10.05.2019 г.; Път ІІІ-3004: Движението по път III-3004 Тръстеник- Оряховица от км 20+000 до км 26+000 се осъществява с повишено внимание поради почистване на кал по пътното платно. Срок до 09.05.2019 г.; Път ІІІ-3501: Движението по път III-3501 Пордим – Каменец от км 16+000 до км 35+000 се осъществява с повишено внимание поради почистване на кал по пътното платно. Срок до 09.05.2019 г. ОПУ-Пловдив: Временно са въведени следните ограничения за движение на МПС: Път II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: 1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. 2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. 3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. 4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. 5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: няма. ОПУ-Разград: Временно са въведени следните ограничения за движение на МПС: няма Ремонтни дейности: Път III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; Път II-23: Движението по път II-23 Русе – Кубрат от км 3+000 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и е въведено ограничение на скоростта до 40 км/ч. Срок до 10.05.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-501: Движението по път III-501 с. Басарбово – гр. Бяла от км 6+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран временно с пътни знаци и е въведено ограничение на скоростта до 40 км/ч. Движението се регулира от сигналисти. Срок до 10.05.2019 г.; Път III-5001: Движението по път III-5001 Две Могили – Широково – Острица - Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Участъка е сигнализиран временно с пътни знаци и скоростта е ограничена до 40 км/ч. Срок до 10.05.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г.; Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г.; Път II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; Път II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г.; Път II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. ОПУ-Смолян: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път II-86: Движението по път II-86 Чепеларе - проход Рожен - Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. Път ІІ-86: Движението по път II-86 Хвойна – Чепеларе – Смолян от км 54+000 до км 87+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 12.05.2019 г. Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. Ремонтни дейности: Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; Път III-181: Движението по път III-181 Бистрица – Железница от км 6+000 до км 16+000 се осъществява поетапно в една лента поради частични ремонтни дейности на асфалтовата настилка. Движението се регулира чрез светофарна уредба или регулировчик. Срок до 10.05.2019 г.; ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 15.05.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; Ремонтни дейности: Път II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; Път II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; Път IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.05.08", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/7441986", "text": "Международната програма „Награда на херцога на Единбург“ насърчава младите хора да изискват повече от себе си, да се самоусъвършенстват и да постигат целите си. Това заяви президентът Румен Радев на тържественото награждаване на български младежи, постигнали златно и сребърно ниво в Международната награда на Херцога на Единбург – България, съобщиха от прессекретариата на държавния глава. Президентът посочи, че в рамките на програмата младите хора сами поставят своите цели и задачи, опознават себе си и развиват полезни качества и умения. Наградата на херцога на Единбург вече над 60 години е водеща международна младежка програма за личностно развитие и постижения. Млади хора - ученици и студенти на възраст от 14 до 24 години, участват в програмата на три нива: бронз, сребро и злато. Държавният глава Румен Радев е патрон на международната младежка програма „Награда на херцога на Единбург- България“. „Тази програма е насочена изцяло в интерес на обществото. С придобитите знания и умения младежите се подготвят да бъдат полезни, ефективни и честни граждани“, посочи Румен Радев. Президентът подчерта важната цел на последните два етапа на програмата – „Сребро“ и „Злато“, а именно да развиват лидерските умения на младите хора и поздрави младежите за смелостта и куража да заявяват открито своите стремежи и амбиции и да не пестят труд и енергия, за да ги постигнат. Президентът връчи значки и сертификати на 45 младежи от София, Плевен, Козлодуй, Горна Оряховица, Свищов, Пловдив и Оряхово, които благодарение на програмата са развили ключови житейски и лидерски умения. Сред гостите на церемонията бяха Емма Хопкинс, посланик на Великобритания в България, Любомира Велчева – изпълнителен директор на Фондация „Международна награда на херцога на Единбург – България“ и Светлозар Петров - председател на Почетния тръст на наградата в България. Програмата е важна, защото провокира формиране на ценности чрез практика и развива личности, заяви посланик Ема Хопкинс и поздрави всички участници и техните ментори.", "date": "2019.05.08", "title": "Радев: Международната награда на херцога на Единбург насърчава младите да изискват повече от себе си"}
{"url": "https://www.24chasa.bg/novini/article/7441991", "text": "Емисиите въглероден диоксид са намалели с 2,5 на сто в ЕС миналата година в сравнение с 2017 г., показват данни от анализ на Евростат, цитирани от ДПА и БТА.  ЕС вижда себе си като лидер в усилията за намаляване на емисиите въглероден диоксид. Те са смятани за главен виновник за глобалното затопляне и съставляват около 80 на сто от всички парникови емисии в ЕС. ЕС подписа Парижкото споразумение за климата от 2015 г. \"След 4 години без значимо намаляване на емисиите, ЕС в края на краищата пое по пътя към икономика с нулеви емисии въглероден диоксид - заявиха от организацията \"Клаймит екшън нетуърк\". - Сега е нужно да се побърза.\" Най-голямо намаляване на емисиите въглероден диоксид е регистрирано в Португалия - 9 на сто, следвана от България, Ирландия и Германия. В осем страни-членки на ЕС обаче емисиите въглероден диоксид са се увеличили. Увеличаването им е най-голямо в Латвия - 8,5 на сто, следвана от Малта, Естония и Люксембург.", "date": "2019.05.08", "title": "Емисиите въглероден диоксид в България значително са намалели м. г."}
{"url": "https://www.24chasa.bg/novini/article/7442010", "text": "Арчи е името на бебето на принц Хари. То е необичайно за модерната британска кралска история. Пълното име на детето е Арчи Харисън Маунтбатън-Уиндзор, съобщи Би Би Си. Принц Хари и съпругата му Меган Маркъл показаха в сряда за първи път сина си, който се роди в понеделник, предадоха световните агенции. Това стана в залата “Сейнт Джордж” на замъка Уиндзор за радост на милионите фенове във Великобритания и по света. “Това е вълшебство, просто е поразително. Имам двете най-добри момчета на света и това ме прави много щастлива”, сподели херцогинята на Съсекс. Меган Маркъл похвали спокойния нрав на бебето. “Той е една мечта!”, възкликна бившата американска актриса. “На кого ли се е метнало”, пошегува се принц Хари. “Всички казват, че новородените силно се променят за две седмици. Ние внимателно ще следим промените на нашия син през следващия месец. Но неговата външност се променя всеки ден”, отговори принцът, когато го попитаха на кого момченцето прилича повече. А когато го помолиха да покаже лицето на бебето, Хари се пошегува: “Вече има малко косми по лицето. Прекрасно”. Представянето на бебето беше първата публична поява на Меган от близо 6 седмици. 37-годишната американка носеше бяла рокля на британската дизайнерка Грейс Уолес Бенър с колан, подчертаващ талията ѝ. Феновете бяха поразени от смелостта ѝ да акцентира на уголемения корем след раждането. Принц Хари носеше нежно в ръце двудневното бебче, което спеше. Въпреки това гордият баща не се въздържаше да му говори. Двамата с Меган не криеха радостта си и често се поглеждаха в очите. Те отговориха на няколко въпроса в продължение на 3 минути, след което се оттеглиха да се подготвят за посещението на кралица Елизабет Втора. Очакваше се Нейно Величество първа да научи името на правнука си, след което то да бъде съобщено на всички. Кралицата първа от кралското семейство трябваше да види бебето, но Меган разказа как, докато отивали да го представят пред медиите, се сблъскали в коридора със съпруга на Елизабет - принц Филип. Така, без да иска, той изпреварил жена си. ", "date": "2019.05.08", "title": "Бебето се казва Арчи.  Меган: Имам  двете  най- добри момчета на света (Видео, обзор)"}
{"url": "https://www.24chasa.bg/novini/article/7442042", "text": "Международна летателна тренировка „Тракийска звезда – 2019 г.“ започна днес, съобщиха от пресцентъра на министерството на отбраната. До 17 май военнослужещи от състава на военновъздушните сили (ВВС) на България, Гърция, Румъния и Италия ще отработват съвместни задачи в спектъра на подготовките, водени от родовете войски от състава на ВВС. Основните цели на тренировката са повишаване нивото на оперативна съвместимост за участие в операции под егидата на НАТО, повишаване на теоретичната, тактико-специалната и летателната подготовка на личния състав, както и усъвършенстване на процедурите за работа в международна среда. От българска страна в „Тракийска звезда – 2019 г.“ ще участват самолети МиГ-29 от авиобаза Граф Игнатиево, L-39ZA от Военновъздушната учебна база „Георги Бенковски“, вертолети AS-532AL „Cougar“ и Ми-24 от авиобаза Крумово, както и формирования от зенитно-ракетни войски на ВВС. В съвместните полети ще участват екипажи от военновъздушните сили на: Гърция - със самолети F-16 Block 50, Румъния – с МиГ-21 LANCER и F-16 MLU, и Италия - с „Eurofighter Typhoon“. Ръководител на съвместната тренировка от българска страна е заместник-командирът на Военновъздушните сили бригаден генерал Петьо Мирчев. В първия ден на „Тракийска звезда – 2019“ в съвместните полети участваха екипажи на изтребители МиГ-29 от авиобаза Граф Игнатиево.", "date": "2019.05.08", "title": "Започна международната летателна тренировка „Тракийска звезда – 2019 г.“"}
{"url": "https://www.24chasa.bg/novini/article/7442044", "text": "Сигналът на самолет на \"Еър Франс\", летящ от Париж за Мумбай, изчезна от радарите, след което извърши аварийно кацане. Самолетът е \"Еърбъс A-340-313\". Той е излетял от Париж в 11:21 часа френско време. Сигналът му е изчезнал, докато е летял над Иран, става ясно от данните на специализирания сайт Flightradar24, цитиран от  Пилотът на самолета е подал SOS сигнал, след което е започнал рязко да се спуска. \"Полет AF218 понастоящем не се проследява от Flightradar24. Той или е извън обхват, или вече е кацнал\", предава уебсайтът за проследяване на полети. След като известно време нямаше връзка и яснота какво се е случило със самолета, в крайна сметка стана ясно, че развръзката е щастлива. Пилотите са извършили извънредно кацане на летището в Исфахан. Официалната версия е, че самолетът е кацнал от съображения за сигурност заради възникнал инцидент на борда. Пътниците са невредими, а самолетът очаква разрешение да излети. Причината пък да излезе от радарите е липсата на покритие в иранското въздушно пространство на определена височина.", "date": "2019.05.08", "title": "Пътнически самолет от Франция за Индия изчезна от радарите, кацнал в Исфахан"}
{"url": "https://www.24chasa.bg/novini/article/7442053", "text": "България трябва да продължи непременно по пътя на европейската интеграция. Това заяви кандидатът за евродепутат от листата на ГЕРБ и СДС Андрей Ковачев по време на празника на столичния район „Люлин“, цитиран от пресцентъра на ГЕРБ. Той бе гост на празника заедно с народни представители от ГЕРБ, общински съветници, районни кметове, представители на структурата на партията. Андрей Ковачев коментира, че ще продължи да работи за повишаване на стандарта на живот в страната с използването на европейската солидарност. „Ще работим както досега по всички секторни политики, регионално развитие, околна среда, конкурентоспособност за нашата икономика, добре развито селско стопанство, младежки политики, увеличаване на средствата по програма „Еразъм“ и възможността младите хора да получат своето образование, където пожелаят, след което да се върнат отново в България и да участват в нашия икономически, политически и обществен живот“, подчерта Ковачев. „На нас ни трябва Европейски съюз, който е ефективен по темите, за които гражданите искат повече европейски ангажимент. Физическа и социална сигурност на гражданите“, каза още Ковачев. Той припомни, че 72 млн.евро ще отидат за драстично подобряване на бързата медицинска помощ в България. До 2021 година страната ни ще има обновена бърза помощ. „Трябва да гласуваме на 26 май с номер 12 в бюлетината, за да продължи успешният път на България. Трябва да продължим започнатото и в никакъв случай да не се допускат експерименти, защото това ще спре развитието ни“, добави Ковачев. Кметът на Люлин Милко Младенов поздрави жителите на района по повод празника. „Нека бъдем здрави и успешни в начинанията, които носят благополучие на район Люлин“, каза Младенов.", "date": "2019.05.08", "title": "Андрей Ковачев: България трябва да продължи непременно по пътя на евроинтеграцията"}
{"url": "https://www.24chasa.bg/novini/article/7441943", "text": "Русия ще осигури достъп на полски представители до останките на разбилия се през 2010 г. на руска територия полски самолет. На борда му загинаха тогавашният президент на Полша Лех Качински и още 95 души. Това съобщи днес Следственият комитет на Русия, цитиран от Ройтерс и БТА.  СК уточни, че ще осигури достъпа в края на май в отговор на искане на Полша.", "date": "2019.05.08", "title": "Поляци ще разгледат останките от самолетната катастрофа през 2010 г."}
{"url": "https://www.24chasa.bg/novini/article/7441886", "text": "Председателят на Европейската народна партия /ЕНП/ Жозеф Дол заяви днес на пресконференция в румънския град Сибиу, че му се струва \"скандално\" това, което се случва в Румъния, и определи като възмутителна липсата на респект към правовата държава, независимостта на правосъдието и борбата срещу корупцията, предаде сайтът Зиаре. Дол също така приветства \"куража и решимостта на румънците, които излязоха на улицата, за да изразят несъгласието си спрямо посоката, в която се отправя страната им\". Той подчерта, че подкрепя \"200 процента\" румънския президент Клаус Йоханис, който свика референдум по темата за правосъдието, предаде БТА. \"Национално-либералната партия /НЛП/ и десноцентриските партии в Румъния са важни съюзници в тази предизборна кампания. Заедно защитаваме ценностите, които споделяме и които ни обединяват (. . .), а именно: независимо правосъдие, правова държава, демокрация, свобода и солидарност\", заяви лидерът на ЕНП. Той посочи, че \"НЛП е единствената партия, която може да спечели изборите, отстранявайки Социалдемократическата партия /СДП/ от власт\". По думите му \"НЛП може да донесе нов полъх на Румъния, като сложи край на хаоса, създаден от СДП\". \"Изглежда ми скандално това, което се случва в Румъния (. . .) Това, което предизвиква възмущение, е фактът, че правовата държава, независимото правосъдие и борбата срещу корупцията не се уважават в Румъния. Става дума за една попупулистка позиция на правителството, която трябва да преборим и можем да направим това само чрез действие\", посочи Дол. Попитан какво е мнението му за референдума по темата за правосъдието, свикан от президента Клаус Йоханис, той отговори: \"Румънските граждани наистина трябва да дадат отговор, защото залогът е свързан с правовата държава, независимото правосъдие и борбата срещу корупцията. Затова президентът взе това решение да свика референдум, има право и го подкрепям на 200 процента, а отговорът е в ръцете на народа\". Жозеф Дол ще председателства утре в Сибиу срещата на върха на ЕНП, в която ще участват румънският президент Клаус Йоханис, германският канцлер Ангела Меркел и други официални представители.", "date": "2019.05.08", "title": "Жозеф Дол: Изглежда ми скандално това, което се случва в Румъния"}
{"url": "https://www.24chasa.bg/novini/article/7441647", "text": "В АЕЦ “Козлодуй” бяха подписани договорите, с които четирима студенти официално станаха стипендианти на атомната централа. Александър Николов, зам.- изпълнителен директор на централата, поздрави младежите, покрили изискванията за включване в стипендиантската програма, сподели радостта си да ги нарече колеги и им пожела успешно завършване на сложните специалности, които са избрали. Атомната централа ще окаже подкрепа за обучението на Пламен Цветков и Любомир Николов, бакалаври в специалността “Топлоенергетика и ядрена енергетика” на Техническия университет в София, на Елица Костова, следваща магистратура по “Ядрена енергетика” в същия университет, както и на Калоян Караиванов – бакалавър по “Ядрена техника и ядрена енергетика” в СУ “Св. Климент Охридски”. До завършване на обучението си те ще получават стипендия от 1000 лв. за семестър, както и заплащане на семестриалната такса в размер на стойността за държавна поръчка. На успешно завършилите ще бъде предложен трудов договор за работа по съответните специалности. Стипендиантската програма на АЕЦ “Козлодуй” има за цел да популяризира възможностите за реализация в ядрената индустрия и да подпомага процеса на професионално израстване на младите хора. С това дружеството дава своя принос за формиране на следващото поколение енергетици, които да продължат безопасната и надеждна експлоатация на ядрените мощности, съобщиха още от централата.", "date": "2019.05.08", "title": "С хиляда лева на семестър атомната централа ще издържа четирима студенти"}
{"url": "https://www.24chasa.bg/novini/article/7441891", "text": "Най-тежко пострадалото момиче  , което е със счупване на таза, днес е оперирано, предаде  По спешност още вчера хирургични интервенции на глезена и коляното премина и другото по-сериозно пострадало момче. Състоянието на двете деца е тежко, но стабилно. „Сами по себе си тези травми са тежки, но децата имат по-големи възможности да компенсират и да се възстановяват. Надявам се, че ако всичко е наред, до края на седмицата ще имаме по-голяма яснота”, каза директорът на „Пирогов” проф. д-р Асен Балтов. Версията на шофьора, който блъсна четири деца е, че друг водач е преминал на червен светофар и го засякъл. Същото потвърждава и свидетел на катастрофата. Хората от района разказват още, че на кръстовището инциденти стават често. Според общината проблем в сигнализацията няма. Разследването по случая продължава. Образувано е и досъдебно производство.", "date": "2019.05.08", "title": "Оперираха най-тежко пострадалото момиче от катастрофата в София"}
{"url": "https://www.24chasa.bg/novini/article/7441705", "text": "Синдиците на \"Корпоративна търговска банка\" АД (в несъстоятелност) - КТБ АД (н), информират, че от утре - 9 май 2019 г., започва изплащането на суми, включени в първата частична сметка за разпределение на приети вземания към КТБ АД (н). Общата сума, която се разпределя, е в размер на 570 млн. лева, съобщиха синдиците на банката на сайта на КТБ. Изплащането на сумите от първата частична сметка се извършва чрез клоновата мрежа на \"УниКредит Булбанк\" АД, като таксите и комисионите за извършваните операции се дължат от лицата, получаващи средствата, и са съгласно тарифата за таксите и комисионите на \"УниКредит Булбанк\" АД. Всеки кредитор на КТБ АД (н) може да провери каква е разпределената му за изплащане сума в Търговския регистър по партидата на КТБ АД (н), ЕИК 831184677, в раздел \"Обявени актове несъстоятелност\". Подробно описание на стъпките за достигане до публикуваната в Търговския регистър частична сметка за разпределение и начина на получаване на разпределените между вложителите на КТБ АД (н) средства, включени в частичната сметка за разпределение, има на интернет страницата на банката: www.corpbank.bg, в раздел \"Въпроси и отговори\". Допълнителна информация, може да получите всеки работен ден от 9:00 до 16:30 часа в деловодството на КТБ АД (н) на адрес: гр. София, ул. \"Граф Игнатиев\"10, или на телефони: 070018888, 02/8015498, 02/8015495 и 02/8015436./РУМ/", "date": "2019.05.08", "title": "Синдиците на КТБ разпределят към кредиторите на банката 570 милиона лева"}
{"url": "https://www.24chasa.bg/novini/article/7441708", "text": "Кандидатът за евродепутат от листата на ГЕРБ и СДС Лиляна Павлова посети пазара в квартал Младост, съобщиха от пресцентъра на ГЕРБ. Тя обсъди с работещите там възможностите за по-добри условия на труд. Пред тях тя подчерта защо е важно да се гласува на 26 май, тъй като тези избори ще начертаят посоката за развитие на страната ни. Лиляна Павлова добави, че кандидатите на ГЕРБ ще продължат своята подкрепа към малкия и среден бизнес. Според нея стабилността на Европа ще даде сигурност на икономиката и пазарите. Тя бе категорична, че ползите от членството на страната ни са много големи и видими и се усещат във всяко населено място чрез инвестиции в инфраструктурата, благоустрояване на районите и повече европейски средства за страната ни. Лиляна Павлова добави, че трябва да се говори за положителните примери от работата на ГЕРБ, за да може да се противодейства на фалшивите новини и дезинформацията, която трудно може да бъде овладяна с развитието на технологиите.", "date": "2019.05.08", "title": "Павлова: Стабилност на Европа ще даде сигурност на икономиката и пазарите"}
{"url": "https://www.24chasa.bg/novini/article/7441732", "text": "Окръжна прокуратура Бургас предаде на съд Мариян П., който пласирал кокаин докато карал такси в Слънчев бряг миналото лято. Той е задържан на 4 август, 2018 г. с 14 грама кокаин, други 14 гр. смес от кокаин,  левамизол и лидокаин и 135 грама МДМА . Дрогата била на обща стойност над 5400 лв. Преди да го арестуват полицейските служители получили оперативна информация, че обвиняемият управлява таксиметров автомобил в Слънчев бряг и пласира наркотици на туристите. На 4 август Мариян паркирал автомобила си в районна на хотела и слизайки от него взел в себе си черна чантичка. Тогава бил проверен и арестуван. Делото срещу дилъра е насрочено за 9 май в Бургаския окръжен съд.", "date": "2019.05.08", "title": "Съдят таксиджия, пласирал кокаин и синтетика на морето"}
{"url": "https://www.24chasa.bg/novini/article/7441697", "text": "Президентът Румен Радев награди младежи, постигнали златно и сребърно ниво в Международната награда на херцога на Единбург, съобщи БТА. Подкрепям тази програма, защото е мощен инструмент за развитие и самоусъвършенстване на младите хора, заяви държавният глава, който, заедно с британския посланик Ема Хопкинс, награди младежи, постигнали златно и сребърно ниво в Международната награда на херцога на Единбург - България. Президентът, който е патрон на престижната награда в България, каза на церемонията на \"Дондуков\" 2, че я подкрепя, защото в нея те сами решават бъдещето си, вървейки по труден път с предизвикателства и опознавайки по-добре себе си. Защото в програмата младите хора сами поставят своите цели и задачи и опознават себе си, развиват качества и умения, за да постигнат тези цели и задачи. Президентът каза още, че подкрепя програмата и защото тя е насочена изцяло в интерес на обществото и със знанията и уменията, които младите хора придобиват, те се готвят за утрешния ден и да бъдат полезни и честни граждани. Последните два етапа на програмата - сребро и, особено, злато имат и друга важна цел - да развият лидерските умения на тези млади хора, каза Румен Радев. Той изрази убеждението си, че те ще продължат да допринасят с лидерските си качества за развитието на своите общности. Може да се чувствате горди от извървяния път на преодолени предизвикателства, от това, че сте изградили умения и постигнали знания, които ще ви бъдат от полза в утрешния ден, каза държавният глава. Президентът благодари на преподавателите и ръководителите, които продължават да работят всеотдайно с младите хора. Радев благодари и на младежите, които приветства за смелостта да заявят открито целите и амбициите си, като не жалят труд и енергия да ги постигат. Значки и сертификати днес бяха връчени на 45 български ученици, които през последните две години са преминали през програмата и са развили ключови житейски и лидерски умения. Международната награда на херцога на Единбург е водеща младежка програма за личностно развитие и постижения. Тя работи активно в 21 български града с 250 доброволци и над 750 младежи. Международната награда има три нива - бронз, сребро и злато, в които участниците си поставят стимулиращи лични цели, които с постоянство, насоки и подкрепа от опитни ментори трябва да постигнат за определен период от време. Целта е чрез обучение, квалификация и доброволчество младежите да намерят своето място в общността и живота.", "date": "2019.05.08", "title": "Румен Радев отличи ученици в Международната награда на херцога на Единбург"}
{"url": "https://www.24chasa.bg/novini/article/7441719", "text": "„Бихме искали сътрудничеството ни да има повече конкретни, практически измерения, включително чрез осъществяване на големи инвестиционни проекти с китайско участие в България.“ заяви заместник министър-председателят по икономическата и демографската политика Марияна Николова по време на работна среща с новия посланик на Китайската народна република у нас Дун Сяодзюн, съобщиха от пресцентъра на Министерски съвет. Вицепремиерът отбеляза, че страната ни желае да разшири обмена и разнообразието от висококачествени български продукти на китайския пазар. За миналата година стокообменът между двете държави бележи ръст от 22% спрямо 2017г. и възлиза на 2,237 млрд. щ.д. На свой ред посланик Дун Сяодзюн подчерта, че китайският пазар е винаги отворен за българските продукти, а правителството му насърчава китайските компании да инвестират в България. Той изтъкна, че китайските фирми проявяват огромен интерес да работят с български партньори. Някои от тях с интерес следят и очакват стартирането на проекти в енергийния и транспортния сектор. Тази година се отбелязват 70 години от установяване на дипломатическите отношения между България и Китай. В тази връзка предстоят поредица от съвместни инициативи посветени на тази годишнина.", "date": "2019.05.08", "title": "Китайският посланик към Марияна Николова: Пазарът ни е винаги отворен за българските продукти"}
{"url": "https://www.24chasa.bg/novini/article/7441773", "text": "Наталия Николова встъпи във втори мандат като административен ръководител - окръжен прокурор на Софийска окръжна прокуратура, съобщиха от пресцентъра на прокуратурата. Николова подписала официално акта за встъпване в длъжност в присъствието на и.ф. апелативния прокурор на Апелативна прокуратура - София Албена Вутова и целия колектив на Окръжна прокуратура - София.", "date": "2019.05.08", "title": "Наталия Николова встъпи във втори мандат като окръжен прокурор на София"}
{"url": "https://www.24chasa.bg/novini/article/7441783", "text": "Районна прокуратура - Сандански е внесла в съда обвинителен акт срещу А. Д. за присвояване на скъпа кола. В средата на февруари 2018 г., в района на мотел, на изхода на Сандански, се провела срещу между обвиняемия Д. и собственика на лек автомобил \"Мерцедес Г 500\" Ю. Б. Колата била закупена от него по-рано в Австрия, но тъй като поддръжката й излизала доста скъпа за него, мъжът решил да я продаде за 30 000 лева. А. Д. проявил интерес към офертата, като пожелал да огледа МПС и да го купи, ако му хареса. На въпросната среща присъствали трима свидетели. След кратки преговори, било договорено А.Д. да вземе автомобила за една седмица, през която да го шофира, с цел евентуална последваща покупка срещу оферираната цена. Общата стойност щял да плати на два пъти. След около седмица Ю. Б. потърсил обвиняемия по телефона, който го уверил, че ще купи колата, но тъй като не разполагал с пари, щял да плати след около месец - два. Когато този срок изминал, собственикът на колата отново се опитал да се свърже с Д., но установил, че телефонът му е изключен. На 15 май 2018 г., изненадващо за Ю. Б., му била връчена Заповед за прилагане на принудителна административна мярка, с която се прекратявала регистрацията на неговия автомобил за срок от шест месеца. В нея се посочвало, че той бил управляван на 9 март 2018 г. от неправоспособния водач М. И. от София. След като не познавал лице с такова име и за пореден път не успял да се свърже с Д. А., собственикът подал жалба в Районна прокуратура – Сандански. От заключението на извършената съдебнооценителна експертиза е видно, че стойността на автомобила към средата на м. февруари 2018 г. възлиза на 95 000 лева. До настоящия момент МПС не е върнато на собственика му. Предстои наказателното производство срещу обвиняемия А.Д. да продължи в съда.", "date": "2019.05.08", "title": "Странна сделка с кола за 95 хил. лв. влиза в съда"}
{"url": "https://www.24chasa.bg/novini/article/7441743", "text": "Папа Франциск казва, че се е развълнувал, когато открил “нежността на Църквата” като антидот срещу културата на обидата. “Всички говорят зад гърба на ближния, клеветят. Докато в България и Македония църквата приема с нежност бедните и отхвърлените”. Така разказва папа Франциск пред журналистите, пътували с него в обратния полет към Италия, на връщане от 29-тото му пътуване в чужбина, след като посети България и Македония. Той си спомня с радост и за първото причастие, дадено в България. “Развълнувах се, защото спомените ме върнаха към 8 октомври 1944 г., на моето първо причастие. Пеехме “О, свети олтар, пазен от ангелите”. Видях тези деца, които се отварят към живота чрез светото причастие с решителност. Църквата се грижи и пази децата, те трябва да пораснат, те са обещание, това нещо съм го изживял. Почувствах как тези 249 деца са бъдещето на България и на Църквата.” Ето стенограма от разговора на папата с журналистите:  Биляна Жеревска, МРТ: Какво ще запомните от двете държави, които посетихте? Папата: Това са две съвсем различни държави. България е нация с вековни традиции. Македония, от друга страна, има вековни традиции, но не като държава, а като народ, който определено въстана, за да се превърне в нация. Това е една красива борба! За нас християните Македония е символ на влизането на християнството на Запад. Християнството проникна на Запад чрез вас всички… тези македонци, които се явиха като сън на свети Павел: „Елате при нас, елате при нас.“ Той тръгваше за Азия, беше мистериозен този повик…. Македонският народ е горд от това, те не пропускат възможността да кажат, че християнството влезе в Европа чрез тях, чрез тяхната врата, защото Павел бе призован от македонец. България трябваше да се бори толкова много, за да се идентифицира като нация. Само фактът, че през 1800 година мисля, че през 1823 г., повече или по-малко, 200 000 руски войници загинаха, за да се извоюва независимост, от ръцете на турците….. сега да се замислим какво означава 200 000. Толкова битки за независимост, толкова кръв, толкова мистика, за да се консолидира идентичността. Македония получи идентитет и сега трябва да се консолидира като народ със своите малки и големи проблеми, като името. И двете държави имат християнски, католически и православни, и мюсюлмански общности. Процентът на православните е доста силен и в двете страни с малък брой мюсюлмани и още по-малко католици – в Македония са повече отколкото в България. Видях и в двете страни добрите взаимоотношения между различните вери. В България го наблюдавах по време на молитвата за мир. Това е нормално и красиво нещо за българите, защото там имат добри взаимоотношения, всеки има правото да изразява своята религия и правото да бъде уважаван. Това ме развълнува. След това разговорът с патриарх Неофит беше…. красота. Той е човек на Господа, велик човек на Господа. В Македония бях поразен от думите на президента: „Тук нямаме религиозна толерантност, а уважение.“ Те имат уважение. В днешния свят много ни липсва уважението. Уважение към човешките права, въобще липсва ни уважение към толкова много неща, към децата, към възрастните, това, че мистерията на една държава е уважението. Peter Nanev, BTV: Откъде намирате сили? Папата: Ами не от вещици, хахаха! Това ми е дар от Господа!… Друго екстремно мое преживяване бе първото причастие в България. Бях развълнуван, защото спомените ми се върнаха към 8 октомври 1944 година, към моето първо причастие, когато децата запяха химна 'O santo altare custodito dagli angeli“. Тука някой знае ли го? В този момент усетих, че тези 249 деца са бъдещето на църквата, те са бъдещето на България. Много ви благодаря, молете се за мен. Не искам да си тръгна от тези държави, без да споделя това. Това са моите рози от България, един малък спомен за това стотно пътуване. Сега ми казват, че ще сервират уиски.", "date": "2019.05.08", "title": "Папа Франциск: Християнството навлезе в Европа чрез македонците (Стенограма)"}
{"url": "https://www.24chasa.bg/novini/article/7441795", "text": "Съединените щати ще повишат митата за китайски стоки на обща стойност 200 млрд. долара годишно. Промяната от 10% на 25% ще стане в петък, като службата за външна търговия на САЩ ще създаде процедури за изключването на отделни продукти. Това е записано в съобщение, публикувано днес във Федералния регистър - еквивалентът на Държавен вестник в България, пише  . Това става малко преди във Вашингтон да пристигне китайският вицепремиер Лю Хъ за търговски преговори в четвъртък и петък. Тази среща е смятана за последна възможност за постигане на сделка, с която да се избегне рязкото вдигане на митата за Китай, наредено от президента Доналд Тръмп. Новият режим влиза в сила на обед вашингтонско време в петък, още преди да е приключила визитата на китайската делегация. От миналата седмица американски представители твърдят, че Пекин е направил крачка назад от готовността за споразумение, а основният спор е около механизма за прилагане на договореното и графика за отмяна на досегашните мита в търговската война. \"Причината за китайското оттегляне и опити да предоговарят търговска сделка е искрената им надежда, че ще могат да \"преговарят\" с Джо Байдън или някой от много слабите демократи\", написа Тръмп днес в туитър, имайки предвид предстоящите след година и половина президентски избори в САЩ. \"Познайте - това няма да стане! Китай току що ни информира, че идват в САЩ за сделка. Ще видим, но аз съм много щастлив с над 100 млрд. долара годишно от мита, пълнещи американските сметки.\"", "date": "2019.05.08", "title": "САЩ въвеждат наказателни мита за Китай за 200 млрд. долара"}
{"url": "https://www.24chasa.bg/novini/article/7441808", "text": "Българо-швейцарската програма за сътрудничество е инструмент да даваме и взимаме най-доброто от диалога между две държави. Това заяви заместник министър-председателят Томислав Дончев на откриването на фотографска изложба в Народното събрание, посветена на Българо-швейцарското сътрудничество, съобщиха от пресцентъра на Министерски съвет. Експозицията с авторски фотографии под надслов „Хора за хората“ показва житейските истории на четиринадесет от стотиците проекти, реализирани през последните десет години у нас с финансовата подкрепа на Българо-швейцарската програма за сътрудничество. Вицепремиерът определи програмата като „една сложна, но вълнуваща история“ и подчерта добавената стойност на проектите, които позволяват различен прочит на инвестициите в неизмерими и нематериални категории, променени човешки животи, съдби и развитие на цели общности. “Хора за хората” означава, че швейцарският народ е заедно с българите: солидарността ни е основана на убеждението, че споделяме общо бъдеще и сме изправени пред общи предизвикателства. Заедно сме по-силни и можем да успеем. Горди сме, че заедно подкрепихме стотици успешни начинания и тази фотоизложба представя човешкия им облик“, заяви посланикът на Швейцария у нас г-жа Мюриел Берсе Коен. Народният представител Спас Гърневски, който е заместник-председател на групата за приятелство между Република България и Конфедерация Швейцария, подчерта, че изложбата е израз на традиционно добрите и приятелски отношения между България и Швейцария и отбеляза, че двустранното българо-швейцарско партньорство има почти вековна история. През последните години Българо-швейцарската програма за сътрудничество подкрепи над 120 инициативи и ключови за България сектори: околна среда, сигурност, гражданско общество, социално включване на уязвими групи, научни изследвания и образование, предприемачество и партньорства. Програмата, с общ бюджет 76 милиона шв. франка, е част от Швейцарския принос към разширения Европейски съюз, като съфинансирането от българските институции и гражданските организации е до 15%. Изложбата се организира от дирекция Централно координационно звено в Министерския съвет и посолството на Конфедерация Швейцария у нас и ще бъде представена от 8 до 22 май в Народното събрание. Автор на снимките е фотографът Иво Данчев (носител на отличието “Черноризец храбър” за 2012 г. и на специална награда за фотоесе от “БГ Прес Фото” за 2011 г.). След парламента фотоизложбата „Хора за хората: България и Швейцария” ще пътува до различни градове в страната. Тя е първото от серия събития, които ще представят най-добрите постижения на Българо-швейцарската програма за сътрудничество, за да вдъхновят нови инициативи.", "date": "2019.05.08", "title": "Томислав Дончев: Българо-швейцарската програма за сътрудничество ни дава шанс да се учим от най-добрите"}
{"url": "https://www.24chasa.bg/novini/article/7441819", "text": "Да бъде приета на европейско равнище Черноморска стратегия, така както вече има такива за Балтийско и Средиземно море. По тях активно се работи по регионални проекти, които развиват населените места по крайбрежието, подобряват свързаността и стимулират икономическите дейности, свързани с морето - туризъм, рибарство и аквакултури, морски транспорт. Това е една от каузите на кандидата за евродепутат от ГЕРБ Ивелина Василева, която се срещна с жители на Обзор, съобщиха от пресцентъра на ГЕРБ. \"Ние, представителите на ГЕРБ, участваме в тези избори с ясното съзнание, че през последните години бяха положени много усилия за това страната ни да върви напред. От гледна точка на финансово-икономическите показатели в България, през последните само 5 години, се отчита положителна промяна в няколко основни индикатора\", каза Василева и обърна внимание на следните факти: - Увеличаване на Брутния вътрешен продукт с 39 %; - Увеличаване на минималната работна заплата с близо 60 %, - Увеличаване на средната работна заплата с близо 40 %; - Най-ниското ниво на безработица през последните години, а именно 4.8 %, което е на санитарния минимум; - Най-ниските нива на държавен дълг 20-22 %. България е една от трите държави в ЕС с най-ниско ниво на дълга, което е добра перспектива и добра оценка за управлението и финансовото състояние на страната; \"Въпреки всичко обаче, продължава да има много отворени въпроси. Има необходимост от още много работа, защото съвсем закономерно, хората искат по-добри доходи и условия за живот, още по-добра среда. Хората искат да имат перспективи, достойна работа и разбира се, децата да получават добро образование и шансове за развитие в страната си. Затова нашата цел е да създадем условия икономиката да продължи да се развива, а хората да имат доходи, които са равни на средноевропейските и да са доволни от образованието, здравеопазването и социалните услуги\", каза Ивелина Василева. Тя обърна внимание, че ВиК - Бургас започва реализирането на голям проект, който ще бъде финансиран с европейски средства. Той обхваща цялата област Бургас. Въз основа на извършеното цялостно обследване на ВиК системата в населените места, ще бъдат изградени пречиствателни станции там, където още няма такива и ще бъде доизграждана или реконструирана ВиК мрежата. Очаква се разглеждане и одобрение на проекта. Предвижда се втора камера на резервоара над Обзор, който довежда водата от язовир Камчия. Освен това е предвидено да се реконструира пречиствателната станция, за да има достатъчно капацитет за в бъдеще. \"Друг важен момент е справянето с последствията от бурята от преди две години, когато беше засегнат плажът на Обзор и канално-помпената станция в ниската част към него. Поет е ангажимент от ВиК още следващата година да бъде реализирана рехабилитацията на съоръжението\", каза Василева, която е председател на парламентарната Комисия по околната среда и водите.", "date": "2019.05.08", "title": "Ивелина Василева в Обзор: Ще работя за европейска Черноморска стратегия, която да развива региона"}
{"url": "https://www.24chasa.bg/novini/article/7441828", "text": "Българин, който живее в Чикаго, дари 10 000 лева на Отделението по неонатология в областната болница в Сливен, съобщиха от МБАЛ \"Д-р Иван Селимински\" - Сливен, цитирани от БТА. 60-годишният сливналия Пенчо Недев е връчил сумата на директора на болницата д-р Васислав Петров и началника на отделението д-р Таня Праматарова. Недев живее от 21 години в Чикаго, където има собствен бизнес. Той е редовен дарител и от години помага на здравни и социални заведения в България. \"Не съм загубил вяра, че можем да изградим доверие помежду си, въпреки, че много хора не могат да разберат защо го правя, е заявил дарителят. Помагам от години и се надявам към подобни каузи да се присъединят и други.\" Според него личният пример е много важен, затова го предава на децата и внуците си.", "date": "2019.05.08", "title": "Българин, живеещ в Чикаго, дари 10 000 лева на сливенската болница"}
{"url": "https://www.24chasa.bg/novini/article/7441834", "text": "Президентът на Франция Еманюел Макрон оглави днешните тържества в Париж по случай 74-ата годишнина от победата над нацистка Германия, предадоха ТАСС и БТА. Сутринта френският държавен глава положи венец пред паметника на историческия лидер на страната Шарл де Гол, ръководил съпротивата срещу германските окупатори в годините на Втората световна война. Въпреки проливния дъжд, продължил чак до обяд, програмата на церемониите не бе нарушена. От площад \"Клемансо\" Макрон, съпроводен от кавалерийски ескорт на Републиканската гвардия, се отправи по булевард \"Шанз Елизе\" към площад \"Етоал\" с Триумфалната арка. Там той направи преглед на строеното празнично войсково каре, а военен оркестър изпълни френския химн - \"Марсилезата\". После президентът се отправи към гроба на Незнайния воин под сводовете на Триумфалната арка, за да запали, съгласно традицията, Вечния огън. В чест на паметната дата прозвуча знаменитата \"Песен на партизаните\", станала символ на Съпротивата срещу нацистките окупатори. По време на церемонията държавният глава разговаря с ветерани, събрали се край Триумфалната арка, закичен с цвете в памет на загиналите воини и борци от Съпротивата. На тържествата присъстваха бившите президенти Никола Саркози и Франсоа Оланд и министри. Церемонията премина при засилени мерки за сигурност. Още преди това парижката префектура, опасявайки се от протестни акции на \"жълтите жилетки\", забрани провеждането на демонстрации на 8 май в района на Триумфалната арка, площад \"Конкорд\" и Елисейския дворец. По околните улици бяха разположени десетки полицейски автомобили и стотици жандармеристи", "date": "2019.05.08", "title": "Макрон оглави тържествата за Деня на победата във френската столица"}
{"url": "https://www.24chasa.bg/novini/article/7441825", "text": "Бившият кмет на румънския черноморски град Констанца Раду Мазаре, който неотдавна получи окончателна присъда от 9 години затвор за незаконна реституция на земи, е заловен от властите в Мадагаскар, съобщава Медиафакс, позовавайки се на съдебни източници. Мазаре се намира в Мадагаскар от края на 2017 г., където е поискал политическо убежище, информира БТА. На 8 февруари тази година той беше осъден окончателно на 9 години затвор по дело за незаконни реституции на плажове и крайбрежни ивици в Констанца, щетите от които се оценяват от Националната дирекция за борба с корупцията на 114 милиона евро. По друго дело Мазаре беше осъден в началото на май тази година на 9 години и 10 месеца затвор за вземане на подкуп, злоупотреба със служебно положение и конфликт на интереси. Решението не е окончателно и може да се обжалва.", "date": "2019.05.08", "title": "Румънски политик, осъден на 9 години затвор, е задържан в Мадагаскар"}
{"url": "https://www.24chasa.bg/novini/article/7441845", "text": "Адвокатът на семейството, чието бебе загина в катастрофата – Николай Димитров отговори на Лютви Местан. Той напомни, че инцидентът става на път с предимство, а Местан не е имал такова, предаде  Той обясни, че изпитва дълбоко страдание за починалото дете, но отказва да поеме вина за тежката катастрофа край Маказа. Местан обяви, че е спрял на знак „Стоп” при излизане на главния път, а колата срещу него го връхлетяла с много висока скорост. Лидерът на ДОСТ посочи, че е ударен челно, а шофьорът на другия автомобил е навлязъл в насрещното платно. Той квалифицира другия водач като „откровен камикадзе” „Виждам го в последния момент вече, вместо да продължи по осигуреното му дясно платно, той навлиза в моето, инстинктивно забих спирачки, след което последва един жесток удар. Аз няма да поема чужда вина или чужда грях за тази трагична смърт”, заяви Местан. „Не може ти да излизаш на път с предимство без да си се уверил, че други участници, са на пътя с предимство и са в посока, в която би могло да стане сблъсък. Без значение в лява и дясна страна на автомобила, челно или фронтално”, коментира адвокат Димитров.", "date": "2019.05.08", "title": "Адвокатът на ударените от Местан: Не е спазил предимството"}
{"url": "https://www.24chasa.bg/novini/article/7441837", "text": "С тези посещения на папа Франциск, а преди това - и на папа Йоан Павел Втори, се изчиства негативният образ, който ни бяха създали, без да има България вина. Това заяви премиерът Бойко Борисов в предаването \"Лице в лице\" на bTV. \"Щом и на папата намерихме кусур, и Господ да слезе, нещо ще измислим\", възмути се министър-председателят. И добави по отношение на папата: \"Той нарича нашия патриарх брат, свят човек. Отиде, поклони се, целуна кръста и иконата. И тръгвайки си, отново подчерта това, което прави България за единението, за присъединяването на Западните Балкани към ЕС. Изрично каза, че да се строят мостове, пътища и свързаност е много важна, включително и културната ни свързаност.\" Премиерът коментира подозренията, че страната ни ще приюти повече бежанци след посещението на папата: \"Няма добър човек по природа, защото има всякакви гадове, който на бягащия от война и от природно бедствие, с какъвто и цвят на кожата или с каквато и религия да е, да не го подслониш. Говорим за гонения, за болния, за този, на когото близките му са избити, а къщата му е разрушена - тях да подслоним. ЕС ме послуша за изнесените центрове за бежанци. В момента в Турция има 4 милиона бежанци.\" С папа Франциск въобще нямало разговор за целево приютяване на бежанци. \"Това е лъжа, жълта новина, измама, гадост\", категоричен е министър-председателят. \"Папата и на малко име ме знае, но ме надценяват, ако смятат, че идването му е наше предизборно мероприятие\", вметна той по повод обвиненията на БСП, че използва активностите си като премиер, за да агитира за партията си из страната. В едно предизборно мероприятие не съм участвал, увери Борисов. \"БСП с недовършеното строителство са абсолютен световен шампион. От 40 години БКП не са направили болница на Ямбол, днес 27 милиона отпуснахме за нея\", учуди се защо го критикуват Борисов. И добави: \"20 милиона днес дадохме за нови училищни автобуси, но те са нужни, защото всички искаме те да са нови, здрави и сигурни.\" Борисов напомни, че премиерът на Бавария, който е бил най-остър към нас, вече е признал, че България заслужава да влезе в Шенген. Премиерът коментира и евтиното жилище, с което се е сдобил земеделският министър Румен Порожанов. \"През 2004 г. си е купил апартамента. От 2009 г. е шеф на кабинета на Дянков и оттогава подава декларация. Готов е да си даде оставката, ако му я искам. Вече се обърках. Порожанов успя към днешна дата да се справи много добре със задачите\", защити премиерът земеделския си министър. \"Сега явно той е на прицел и всички се съсредоточаваме върху него. При най-малката нередност ще го отстраня, но през 2004 г. той въобще не е бил във властта\", подчерта премиерът. Проверява се от общините колко туристическа такса са внасяли обявените като къщи за гости, съобщи Борисов. \"Дори най-тежкият престъпник заслужава защита на достойнството на личността. След като на тази крехка жена й сложиха белезници на краката и на ръцете, а до нея вървят двама гиганти от съдебна полиция, не е удобна гледка\", каза Борисов по повод ареста и извеждането за медицински преглед на бившия кмет на \"Младост\" Десислава Иванчева. И призна, че това е от изключенията, в които се е обадил на МВР, за да изкаже критика. Над 2 милиарда е спестила КПКОНПИ на държавата, не ГЕРБ е избрала Пламен Георгиев, а парламентът, подчерта премиерът. \"В председателя на ВКС нямам доверие, защото се изявява като политическа фигура, прави коментари на политически теми\", каза премиерът по адрес на Лозан Панов. Бойко Борисов изрази оптимизъм, че е възможно до края на този мандат на Европейската комисия да ни свалят механизма за оценка и проверка. И вчера премиерът говорил с президента Румен Радев, че продължават \"с пълна мощ\" да подпомагат Висшето военно-въздушно училище в Долна Митрополия. \"Когато си изпратиш шефа на пресцентъра за водач на листата на БСП, а шефа на кабинета - четвърти там, значи имаш политическо отношение\", изтъкна той по адрес на държавния глава.", "date": "2019.05.08", "title": "Борисов: При нередност бих махнал Порожанов, но жилището си е взел 5 г. преди властта"}
{"url": "https://www.24chasa.bg/novini/article/7441311", "text": "Двайсет дни след като бе осъдена на първа инстанция за поискан 187 500 евро подкуп, отстранената кметица на столичния район \"Младост\" Десислава Иванчева се появи в съдебната зала с нов адвокат - видният протестър Николай Хаджигенов. Той често може да бъде видян на стълбите на Съдебната палата на поредния малоброен протест срещу главния прокурор Сотир Цацаров или в защита на шефа на ВКС Лозан Панов. Компания обичайно му правят видинчанинът Георги Георгиев, основател на гражданското сдружение БОЕЦ, близко до банкера Цветан Василев, и Велислав Величков, лидер на \"Правосъдие за всеки\". Хаджигенов е завършил право в Нов български университет, нарича себе си \"блогър\" и \"адвокат в опозиция\". Докъм 2012-2013 г. е повече известен като съдия по кик бокс. Това обаче не му попречи да изсипе поредица от обвинения към федерацията по кик бокс и муай-тай, след като през 2017 г. му са спрени съдийските права. Звездата на Хаджигенов изкрява през 2013 г, когато той активно се включва в изявите на \"Протестна мрежа\". През последните години юристът основно се е фиксирал върху депутата от ДПС Делян Пеевски, главния прокурор Сотир Цацаров, Висшия адвокатски съвет. В многобройните си медийни изяви твърди, че \"прокуратурата и МВР\" трябва да се заличат\", че \"държавата е диктатура\", а \"ГДБОП действа като Държавна сигурност\". Активно иска и оставката на Висшия адвокатски съвет. Закани се да съди и фейсбук, защото профилът му за два месеца бил блокиран пет пъти. По този повод изпратил жалба в централата на социалната мрежа в Калифорния. Защитникът съзря в блокирането на профила дългата ръка на \"правителствени тролове\". Пак във фейсбук обаче адвокат Хаджигенов се впечатлява от анализ на Радосвета - дъщерята на Цветан Василев, подсъдим у нас за присвояването на 2,7 млрд лв. Според него анализът на Радосвета - \"Зрелищни арести, медийно наказателни процеси и злоупотреби с право - добре дошли в България\" бил \"направо научен труд\".", "date": "2019.05.08", "title": "Новият адвокат на Иванчева\nНиколай Хаджигенов - протестър,\nс фиксация върху Пеевски и Цацаров"}
{"url": "https://www.24chasa.bg/novini/article/7441305", "text": "Столичната църква \"Св. Седмочисленици\" се оказа тясна и не успя да побере желаещите да присъстват на опелото на починалия наскоро известен спортен журналист Радослав Янкулов. Поне стотина човека не успяха да влязат в храма. Прощаването с Янкулов продължи над 2 часа. Сред опечалените бяха забелязани босът на \"Славия\" Венцеслав Стефанов, бившият президент на \"Левски Томас Лафчис, бившият кмет на София и някогашен служебен премиер Стефан Софиянски, политикът Асен Агов, изпълнителният директор на „Нова Броудкастинг Груп“ АД Вяра Анкова, Весела Лечева, Методи Манченко и много други.", "date": "2019.05.08", "title": "\"Св. Седмочисленици\" се оказа тясна да побере дошлите на опелото на Радослав Янкулов (Снимки)"}
{"url": "https://www.24chasa.bg/novini/article/7441487", "text": "САЩ допълнително изостриха напрежението около иранския ядрен въпрос, заяви китайското външно министерство, цитирано от Асошиейтед прес. Говорителят на министерството Гън Шуан заяви, че Китай оценява \"стриктното изпълняване\" на ядреното споразумение от 2015 г. от страна на Иран. САЩ се оттеглиха от споразумението преди точно една година, предава БТА. \"Съжаляваме, че САЩ допълнително изостриха напрежението около иранското ядрено споразумение. Призоваваме всички заинтересовани страни да проявят сдържаност, да увеличат диалога и да избягват ескалация на напрежението\", каза той. Изказаната от Китай подкрепа за Иран идва въпреки днешното предупреждение на Техеран, че ще възобнови производството на високообогатен уран след 60 дни, ако не бъдат договорени нови условия в споразумението от 2015 г. Освен това Иран ще спре да изнася излишъците си от уран и тежка вода от ядрената си програма, както се изисква в споразумението, и ще започне отново да трупа запаси от тях. Китайското външно министерство направи това изявление няколко дни след като САЩ заявиха, че изпращат самолетоносач и бомбардировачи в Персийския залив заради неуточнени заплахи от Иран.", "date": "2019.05.08", "title": "Китай: САЩ допълнително изостриха\nнапрежението около Иран"}
{"url": "https://www.24chasa.bg/novini/article/7440563", "text": "В момента заинтересованите страни прилагат на практика резултатите от обмена и сътрудничеството между мозъчните тръстове и медиите по „Един пояс, един път\", което създава благоприятна персонална и културна среда за съвместно изграждане на инициативата, предава  На 25 април в Пекин се проведе подфорумът „Обмен между мозъчните тръстове\" към Втория форум на върха за международното сътрудничество по „Един пояс, един път\". Важни резултати от обмена са създаването на Комитет за сътрудничество на международните мозъчни тръстове по „Един пояс, един път\" и провеждането на първото заседание на съвета на Съюза за медийно сътрудничество по „Един пояс, един път\". В момента се изпълняват проекта за сътрудничество между библиотеките по „Един пояс, един път\", проекта в областта на търговията с авторски права и проекта за субсидирането на млади учени по Пътя на коприната. По инициатива на Изследователския институт на агенция Синхуа и други 15 китайски и чуждестранни мозъчни тръстове, на 24 април в Пекин бе създаден Комитет за сътрудничество на международните мозъчни тръстове. На 23 април в столицата се проведе първото заседание на съвета на Съюза за медийно сътрудничество. Досега 182 медии от 86 държави са се включили в организацията.", "date": "2019.05.08", "title": "Резултатите от сътрудничеството и обмена между мозъчни тръстове и медии по „Един пояс, един път\" се прилагат на практика"}
{"url": "https://www.24chasa.bg/novini/article/7441414", "text": "Турски знаменитости се обявиха в Интернет против решението на Висшата избирателна комисия (ВИК) да анулира и наложи повторение на изборите за кмет на Истанбул, съобщават турски медии, цитирани от БТА. Много известни хора на изкуството в Турция споделиха хаштага #herseycokguzelolacak. т.е. \"всичко ще бъде много хубаво\" - реплика, която се превърна в лозунг на опозиционния кандидат-кмет на Истанбул Екрем Имамоглу. Той бе принуден да върне кметския мандат след решението на ВИК да анулира изборите в Истанбул от 31 март, но отново ще бъде кандидат на основната опозиционна Народнорепубликанска партия (НРП) и на насрочените за 23 юни повторни избори в Истанбул. Лозунгът е част от изказване на Имамоглу към неговите симпатизанти, след като ВИК взе в понеделник спорното решение за анулиране на вота. Цитатът успя да се наложи за броени часове и се превърна в мото на новата предизборна кампания на НРП в Истанбул. Турската поппевица Дениз Йозчелик дори написа песен, посветена на Имамоглу, озаглавена \"Всичко ще бъде много хубаво\", съобщи днес електронното издание на в. \"Сьозджу\". \"Всичко ще бъде много хубаво, почакай, слънцето тепърва ще изгрее, въпреки бурите, светлината ще победи\", се пее в песента на Йозчелик. Междувременно хаштагът бързо се разпространи в социалните мрежи като израз на подкрепа за опозиционния кандидат, гняв заради решението на Комисията и оптимизъм на истанбулчани за предстоящите нови избори. Към местните знаменитости, споделили хаштага, се присъедини и американският актьор Марк Хамил, известен най-вече с ролята си на Люк Скайуокър от поредицата \"Междузвездни войни\". Той бе призован да го направи от свой последовател турчин, който обясни, че \"в Турция имаме изборен проблем заради правителството\". Славата на лозунга излезе отвъд Турция и след като той бе скандиран от хора в публиката на тенис мача снощи в Мадрид между Роджър Федерер и Ришар Гаске, пише турската секция на агенция Спутник.", "date": "2019.05.08", "title": "Известни турци се обявиха в подкрепа на опозиционния кандидат-кмет на Истанбул"}
{"url": "https://www.24chasa.bg/novini/article/7441357", "text": "Франция е сериозно обезпокоена от отклоненията на Румъния от принципите на правовата държава, съобщава румънският информационен сайт Зиаре. Според източници от Елисейския дворец, цитирани от Свободна Европа, президентът на Франция Еманюел Макрон ще използва утрешната среща на високо равнище в румънския град Сибиу, за да изрази подкрепа за действията на президента Клаус Йоханис, предава БТА. Знаем точно какви са правомощията на президента на Румъния и познаваме границите, които са му наложени от конституцията на страната, която ръководи. Въпреки това, не може да не отбележим със загриженост многократните отклонения от спазването на принципите на правовата държава в Румъния, са заявили източници от Елисейския дворец пред Свободна Европа. Ще използваме срещата на високо равнище в Сибиу, за да изразим още веднъж цялата наша подкрепа за действията на президента Йоханис както в борбата срещу корупцията, така и за спазването и засилването на независимостта на правосъдието. Франция подкрепя защитата на правовата държава, са заявили източниците. Зиаре отбелязва, че в края на неформалната среща на Европейския съвет в Сибиу френският президент Еманюел Макрон ще даде пресконференция. На срещата в Сибиу утре европейските лидери ще определят приоритетите на европейския блок за следващите пет години. Приоритетите ще бъдат окончателно оформени през юни след изборите за Европейски парламент, в резултат на които ще бъде избрана и новата Европейска комисия.", "date": "2019.05.08", "title": "Макрон ще подкрепи румънския си колега на срещата на високо равнище в Сибиу утре"}
{"url": "https://www.24chasa.bg/novini/article/7441388", "text": "Председателят на Комисията за защита на потребителите /КЗП/ Димитър Маргаритов съобщи по време на представяне на доклада за работата на ведомството през 2018 г. пред ресорната парламентарна комисия, че през периода са били извършени са 37 522 инспекции на търговци - физически и електронни магазини, туристически обекти и други. За констатираните нарушения са съставени 2627 акта за административни нарушения. Издадени са 2503 наказателни постановления. Влезли в сила са 2181, като с тях са наложени глоби и имуществени санкции за 1 934 591 лв., предаде БТА. През отчетния период в институцията са постъпили 23 799 писмени жалби и сигнали на потребители, каза Маргаритов. По тях са извършени 11 223 инспекции. Маргаритов изтъкна, че през последните години има трайна тенденция на увеличаване на броя на жалбите. Хората станаха по-активни и това личи и по обажданията на националния телефон на потребителя, коментира председателят на КЗП в отговор на депутатски въпрос. Като проблем той изтъкна недостига на инспектори, които в момента са около сто, а работят, по думите на Маргаритов, по над 12 закона, по които са вменени контролни функции и компетентност на Комисията. Всяка възможност за допълване на числеността на Комисията би била добре дошла, защото хората могат да се демотивират от това, че работата става все повече, а и може да бъде намалена ефикасността на контрола, когато натоварването е по-голямо от оптималното, което можем да си позволим, коментира председателят на КЗП. На националния телефон на потребителя са постъпили 15 596 обаждания. За проверка са приети 134 сигнала, които основно касаят етикетирането на стоки, обявяването на цените, се посочва в доклада на комисията. През отчетния период в туризма са извършени 8016 инспекции, от които 7951 по възложените за периода кампании и 65 - по инициатива на и съвместно с други органи. Съставени са 830 акта, от които 744 са за нарушения на Закона за туризма, 63 - за нарушения на Закона за защита на потребителите, и 23 - във връзка с извършени съвместни проверки с други контролни органи и такива от предходен период, се изтъква в доклада на КЗП. Издадени са 668 наказателни постановления, част от които са по проверки, започнали в края на 2017 г. Инспекциите са обхванали места за настаняване, заведения за хранене и развлечения, туроператори и/или туристически агенти, скиписти и лица, извършващи дейността \"екскурзовод\". Друга част от проверките са по повод на жалби на потребители. Издадени са били 116 заповеди за налагане на принудителна административна мярка \"временно затваряне на туристически обект\" и 27 заповеди - за отмяна на наложената мярка. Докладвани са 90 случая за предоставяне на туристически услуги, които не отговарят на изискванията за определената категория на съответния обект. За установените нарушения на съответните разпоредби от Закона за туризма са уведомени писмено категоризиращите органи. През периода са забранени 83 нелоялни търговски практики, се посочва в доклада. Те са свързани основно с предоставянето на невярна (подвеждаща) информация за вида и категорията на туристическите обекти, включително на интернет сайтове и в рекламни брошури. В рамките на Програмата \"Зима 2017-2018\" са били извършени 693 проверки в туристически обекти на територията на зимните курорти, като за установените нарушения са съставени 95 акта. По Програмата \"Лято 2018\", състояла се в периода 1 май 2018 г. - 14 септември 2018 г., са били извършени 2003 проверки в туристически обекти на територията на българското Черноморие, като са съставени 198 акта.", "date": "2019.05.08", "title": "Маргаритов: Глоби и имуществени санкции за 1,9 млн. лева са наложени на търговци през 2018 г."}
{"url": "https://www.24chasa.bg/novini/article/7441492", "text": "Европейската банка за възстановяване и развитие (ЕБВР) понижи прогнозата си за икономическия растеж за 2019 година на страните, в които изпълнява програмите си, до 2,3 на сто. Основната причина отново е рязкото влошаване на икономическата ситуация в Турция. Това се посочва в доклад на банката за регионалните икономически перспективи, обхващащи 37 страни с нововъзникващи пазарни икономики, предаде ТАСС. Докладът бе представен в Сараево на срещата на съвета на управителите на ЕБВР. Прогнозата за средния икономическия растеж за тази година е понижен с 0,3 процентни пункта в сравнение с ноемврийските предварителни оценки. Тогава ЕБВР отново коригира надолу предвижданията си за икономическия растеж за тази година с 0,6 процентни пункта заради ситуацията в Турция, предава БТА. Експертите на ЕБВР очакват през 2019 година турският брутен вътрешен продукт (БВП) да спадне с 1 процент, докато през ноември предвижданията им бяха той да нарасне с 1 процент. При все това ЕБВР очаква, че кризата в Турция няма да бъде продължителна и още през 2020 година икономиката на страната ще нарасне с 2,5 на сто, а в същото време ще се повиши и БВП на целия регион с 0,3 процентни пункта до 2,6 на сто. ЕБВР предвижда, че през 2019 година темповете на растежа ще бъдат умерени на практика във всички региони, в които банката работи, с изключение на Южното и Източното Средиземноморие. В Централна Европа и страните от Балтика се очаква забавяне на растежа от 4,7 на сто през 2018 година до 3,8 на сто през 2019 година и 3,2 на сто през 2020 година. В Югоизточна Европа също се очертава по-слаб темп на растеж - от 3,4 на сто през 2018 година до около 3 на сто през 2019-2020 година. В Източна Европа и района на Кавказ темповете на растеж средно ще се забавят от 3 на сто през 2018 година до 2,9 на сто през 2019 година. Понижение на темповете на нарастване на БВП се очаква и за Централна Азия - от 4,8 на сто през 2018 година до 4,4 на сто през 2019 година и 4,2 на сто през 2020 година. Според експертите на ЕБВР това е свързано със забавянето на активността в минната промишленост.", "date": "2019.05.08", "title": "Европейската банка за възстановяване и развитие понижи прогнозата си за икономически растеж"}
{"url": "https://www.24chasa.bg/novini/article/7441496", "text": "Вокалистът от \"Продиджи\" Кийт Флинт е умрял вследствие на обесване и наркотични вещества в кръвта му, но липсват достатъчно доказателства, че той е извършил самоубийство. За момента това е заключението от разследването за причината за смъртта му, предаде \"Ройтерс\", цитирана от В кръвта на Кийт Флинт е открита смес от кокаин, кодеин и алкохол. Окончателен резултат от разследването в Есекс ще бъде обявен през следващия месец. Засега обаче британското следствие не може да каже със сигурност дали фронтменът на \"Продиджи\" е извършил самоубийство. Според следователя Каролин Бийсли-Мъри на базата на доказателствата не може да се заключи дали смъртта му е била инцидент или самоубийство. Тя допълва обаче, че не са открити съмнителни съмнителни обстоятелства или присъствието на втори човек. \"Никога няма да разберем какво е минавало през ума му тогава\", каза говорител на следователя. На 4 март 49-годишният Кийт Флинт беше открит мъртъв в дома си в Англия. Медици от Есекс са били повикани по сигнал за мъж в безсъзнание. Изпратени са линейка и хеликоптер, но когато медицинските екипи пристигат на място, музикантът вече е починал. Кийт Флинт е роден е на 27 март 1969 г. в Брейнтрий, графство Есекс. Първоначалната му роля в Prodigy е на танцьор, но малко по малко се превръща във фронтмен на групата. Групата, създадена през 1990 г. от Лиъм Хаулет, е един от основоположниците на жанра биг бийт заедно с артисти като The Chemical Brothers и Fatboy Slim.", "date": "2019.05.08", "title": "Кийт Флинт бил обесен и с наркотици в кръвта. Не е ясно дали е самоубийство"}
{"url": "https://www.24chasa.bg/novini/article/7441502", "text": "Лидерите на страните от ЕС ще се срещнат утре в румънския град Сибиу, за да обсъдят \"стратегическия си дневен ред\" за следващите пет години и да открият надпреварата на претендентите за високи европейски постове. Петнайсетина дни преди европейските избори държавните и правителствени ръководители ще се стремят да демонстрират единство на страните членки. Освен това те ще избягват да говорят за напускането на Великобритания, което беше водеща тема на много от последните им срещи на върха. \"Има колективна воля да не се говори за Брекзита\", чийто краен срок беше отложен за 31 октомври, и да се \"върнем към европейския дневен ред\", обясни френското президентство. Избраната дата - 9 май - е годишнината от декларацията, произнесена от французина Робер Шуман през 1950 г., с която той предлага създаването на Европейската общност за въглища и стомана (ЕОВС), предшественичката на ЕС. В малкият планински трансилвански град този четвъртък 27-те страни ще се задоволят по-скромно с приемане на \"10 приоритета\" в кратка декларация. Те бяха иронично наречени от европейски дипломат \"десетте заповеди\". Тези водещи принципи се очаква да включват обещанието да се защитава една обединена Европа \"от Изток до Запад и от Север до Юг\", чиито членки ще бъдат винаги \"солидарни помежду си в случай на нужда\". Някои лидери ще наблегнат на конкретни теми, като Еманюел Макрон, който ще постави акцента върху околната среда. Франция, заедно с коалиция от седем други страни, ще пледира да се постави като цел до 2050 г. да бъде постигнато нулево нетно равнище на въглеродни емисии на европейско равнище. Това няма да бъде \"среща на върха, на която се вземат изключителни решения\", а ще послужи за встъпление за подготвянето на \"нова стратегическа програма на ЕС до 2024 г.\", която трябва да бъде приключена през идните седмици, според високопоставен европейски представител. \"Но е доста трудно да се дискутира бъдещата стратегическа програма без да се засегне въпросът за смяната на лидерите на институциите\", призна той. Неформалната среща на високо равнище в Сибиу би трябвало да позволи и да се постави началото на надпреварата за ръководните постове, която ще стартира с тази за Европейския парламент на изборите, предвидени от 23 до 26 май. Но въпросът, който занимава най-много духовете, е за заместника на Жан-Клод Юнкер начело на Европейската комисия. Тази тема вече доведе до конфронтации. Изборът на новия ръководител на изпълнителната власт в Брюксел ще бъде направен чрез гласуване в Европейския парламент, който държи той на всяка цена да бъде избран отново измежду лидерите, посочени от различните политически семейства за европейските избори. \"Шпиценкандидат\" ---------------------- Това вече се случи през 2014 г. с Юнкер, който беше лидер (Шпиценкандидат, според често използвания немски термин) на консерваторите от ЕНП, спечелили европейските избори. Но изборът на кандидат, който ще бъде предложен за гласуване в Европарламента, принадлежи на Европейския съвет, институцията, обединяваща лидерите на страните членки, които отказват, с Еманюел Макрон начело, да обещаят, че ще го посочат сред един от съревноваващите се \"шпиценкандидати\". Очаква се в Сибиу председателят на Европейския съвет Доналд Туск да \"информира лидерите за начина, по който смята да организира процеса на номиниране на бъдещите ръководители на институциите на ЕС\", обясни европейски източник. Освен за шеф на Комисията, номинации ще има по-късно и за председател на Европейския съвет, на Европейската централна банка (ЕЦБ) и на ръководителя на европейската дипломация. През 2014 г. \"бяха нужни три срещи на високо равнище и три месеца, за да се реши\" кой ще заеме най-важните постове, припомня европейски представител. Няколко източника посочиха, че принципното решение за провеждане на среща на върха на ЕС на 28 май вече е практически взето, за да може ръководните постове да бъдат обсъдени в светлината на резултатите от европейските избори. Очаква се също на срещата на върха в Сибиу да се състоят няколко двустранни срещи, подобни на планираната между Доналд Туск и унгарския премиер Виктор Орбан. Орбан, чиято партия е със замразено членство в ЕНП заради критиките й срещу Брюксел, обяви в понеделник, че оттегля подкрепата си за германеца Манфред Вебер, кандидата на консервативното си политическо семейство за председател на Комисията.", "date": "2019.05.08", "title": "Срещата на върха в Сибиу: ЕС се готви \nда бъде съюз от 27 страни"}
{"url": "https://www.24chasa.bg/novini/article/7441545", "text": "Министър-председателят Бойко Борисов ще участва утре в неформалното заседание на държавните и правителствените ръководители на държавите-членки на ЕС. То ще се проведе на 9 май в Сибиу, Румъния, съобщи пресцентърът на кабинета. По време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.", "date": "2019.05.08", "title": "Борисов участва в неформалното заседание на лидерите на ЕС в Сибиу"}
{"url": "https://www.24chasa.bg/novini/article/7439484", "text": "Бойната машина “Терминатор”, наричана убиец на танкове, ще бъде сред атракциите на парада на победата на 9 май в Москва. Тя е предназначена за военни зони, в които е било използвано ядрено оръжие и оръжие за масово унищожение. Над 130 единици военна техника, 13 600 военнослужещи и кабриолетът на Владимир Путин ще участват в парада на Червения площад, съобщи руското министерство на отбраната. Тази година се честват 74 години от победата на Червената армия над нацистка Германия през 1945 г. Начело на бронираната колона ще бъде според традицията историческият танк Т-34-85. Говори се, че именно той е съкрушил Хитлер във войната. Бронираната машина ще бъде последвана от съвременните автомобили “Тигр-М” с бойния модул “Арбалет”. Ще бъдат показани и противотанковите системи “Корнет-Д”, и защитните специални автомобили “Тайфун”. Основна атракция на парада ще бъде кабриолетът Aurus Senat S600, който ще се използва от руския президент Владимир Путин за официални събития. Лимузината има 4,4-литров бензинов V8 турбомотор с мощност 600 к.с. и елмотор. В комплект с тях работи 9-степенна автоматична трансмисия, а тягата върху колелата се предава от система за постоянно пълно задвижване. Освен това в кабриолета е предвидена допълнителна опора, а под челното стъкло Материалите са водоустойчиви, за да понесат евентуален дъжд. Предвиден е и специален параден режим на движение, в който скоростта е ограничена до 20 км/ч, а окачването и трансмисията са максимално омекотени за най-плавно движение по паветата на Червения площад.  В историческото събитие ще се включи и Той има дистанционно управляема кула и бронирана капсула за екипажа. Бронираната машина разполага с нов дизелов двигател с мощност 1500 конски сили. Огневата мощ на танка се осигурява от 125-милиметрово оръдие 2А82 - според техническото ниво то, както твърдят разработчиците, надхвърля 1,2 пъти всички съществуващи танкови оръжия. Противовъздушната отбрана ще бъде представена от зенитните ракетни комплекси “Бук-М2” и “Тор-М2”, ракетно артилерийските комплекси “Панцир-С” и придобилите известност заради договора с Турция и неодобрението на НАТО комплекси С-400. Зрителите на парада ще видят и модернизирания танк Т-72Б3, бойната машина на въздушно-десантните сили БМД-4М, бронетранспортьора БТР-МДМ, самоходната артилерийска установка “Мста-С”, комплексите “Искандер-М”, реактивните системи за залпов огън “Смерч”, бронетранспортьора “Бумеранг” и др.  Автомобилът е създаден за нуждите на руските Въздушнодесантни войски и вече е изпробван по време на ученията “Восток-2018”. Десантната “Нива” е въоръжена с 12,7-милиметрова едрокалибрена картечница 6П50 “Корд”. Във въздушната част на парада ще участват 74 летателни машини, разделени в 17 групи. Ще има четири групи хеликоптери (Ми-26, Ми-8, Ми-28Н, Ми-24 и Ка-52) и 12 групи самолети, сред които стратегическите ракетоносци Ту-160 и Ту-95МС, бомбардировачът Ту-22МЗ, изтребителите МиГ-29СМТ, МиГ-29, Су-35С, Су-30СМ, изтребителите прехващачи МиГ-31, бомбардировачите Су-24М и Су34. Една от основните атракции ще бъде Тази операция трябва да се извърши от танкера Ил-78 и стратегическия ракетен носител Ту-95МС.  Финалът на шоуто ще бъде от група щурмоваци Су-25, които ще изрисуват цветовете на руския трикольор в небето. На Червения площад за първа година се очаква да има и нови участници - студенти от Московския университет към МВР, звеното на жените войници от Военната академия и Кадетския корпус на Следствения комитет. Миналата година над 400 жени от военния университет маршируваха в празничните колони. Репетициите започнаха от 29 април, като се провеждат вечер, за да не се пречи на московчани. Само на 7 май се направи генерална репетиция през деня. На парада за 74-годишнината от Великата отечествена война няма да бъдат канени лидери на чужди държави, обяви говорителят на Кремъл Дмитрий Песков. ", "date": "2019.05.08", "title": "“Терминатор” и  кабриолетът на  Путин за парада на победата"}
{"url": "https://www.24chasa.bg/novini/article/7441531", "text": "Президентът на САЩ Доналд Тръмп нарече  , предаде Асошиейтед прес. Вестникът се позовава на извлечения от данъчни документи на Тръмп, предаде БТА. Според президента през онзи период строителните предприемачи е трябвало да правят масирани отписвания и обезценки на активи\", които \"в почти всички случаи показват загуби и данъчни загуби\". Той добавя, че голяма част от тези загуби са били \"непарични\". Тръмп казва още, че \"човек винаги иска да покаже загуби по данъчни причини\" и да \"предоговаря\" с банките, което според него е нещо като \"спорт\". Той посочва, че дописката в \"Ню Йорк таймс\" се базира на \"много стара информация\" и я окачествява като \"хитова фалшива новина\".", "date": "2019.05.08", "title": "Тръмп опровергава твърдение на \"Ню Йорк таймс\", че е загубил 1 милиард преди 30 г."}
{"url": "https://www.24chasa.bg/novini/article/7441536", "text": "Сделката за продажбата на \"Телеком Албания\" на българския бизнесмен Спас Русев и предприемача Елвин Гури вече е финализирана за 50 млн. евро. Това обявява на сайта си досегашният собственик OTE Group. В съобщението се казва, че групата е продала всичките си дялове в \"Телеком Албания\". В края на миналата година Спас Русев спечели търга в конкуренция от трима кандидати. “Телеком Албания” е първият албански мобилен оператор. Той е създаден през 1995 г. и стартира търговска дейност през 1996 г. под името АМС - Albania Mobile Communications. През 2000 г. компанията става част от OTE Group - водещия телеком в Гърция, опериращ под марката Cosmote. Освен в Гърция и Албания Cosmote работи и в Румъния, където притежава 54% от най-големия местен оператор “Телеком Румъния”. През юли 2009 г. основен акционер на групата ОТЕ става “Дойче телеком”. Така в момента 99,79% от “Телеком Албания” са собственост на германския телеком.", "date": "2019.05.08", "title": "\"Телеком Албания\" вече е на Спас Русев и Елвин Гури"}
{"url": "https://www.24chasa.bg/novini/article/7441530", "text": "Румънският външен министър Теодор Мелешкану съобщи, че е изпратил предложение до президента Клаус Йоханис за отзоваване на румънския посланик в САЩ Джордже Майор, предаде Аджерпрес. Мелешкану заяви за телевизия Б1 ТВ, че искането му се базира на доклад на комисията за контрол на дейността на Румънската разузнавателна служба (РРС), според който Майор е използвал службата за лични цели в периода, в който е бил неин директор, предава БТА. \"Комисията по външна политика в Сената поиска от министерството на външните работи да направи анализ по отношение на посланика г-н Майор. След това искане направих съответния анализ и изпратих в президентството предложение за отзоваване на посланика Джордже Майор и назначаване на нов посланик\", посочи Мелешкану. Майор, който ръководеше разузнавателната служба в периода октомври 2006 г. - януари 2015 г., беше изслушан в парламентарната комисия за контрол на дейността на РРС през 2018 г. във връзка с тайни протоколи за сътрудничество, сключени между РРС и прокуратурата, както и във връзка със сътрудничеството между РРС и Националната агенция по прозрачността (НАП), оглавявана по това време от Хория Джорджеску. Комисията прие доклад през април 2019 г., в който оцени, че дейността на Майор начело на РРС се вписва в рамките на \"действия на тайна полиция, целящи да засегнат сериозно демократичните процеси, за да се постигне нелегитимно политическо влияние\". В доклада се твърди, че Майор е използвал институцията и отношенията си с Хория Джорджеску, за да си осигури премиерския пост, в случай че тогавашният лидер на Социалдемократическата партия (СДП) Виктор Понта бъде избран за президент. Понта обаче загуби президентските избори през 2015 г., които бяха спечелени от кандидата на либералите Клаус Йоханис. Майор беше назначен за посланик в САЩ през юни 2015 г. Преди да оглави РРС беше сенатор от СДП и председател на комисията по отбрана, обществен ред и национална сигурност в Сената. На въпрос кой ще заеме мястото на Майор като посланик на Румъния във Вашингтон Мелешкану заяви, че очаква решението на президента.", "date": "2019.05.08", "title": "Румъния може да отзове посланика си в САЩ  Джордже Майор заради работата му в разузнаването"}
{"url": "https://www.24chasa.bg/novini/article/7441150", "text": "Бивш свещеник, който е правил секс с 14-годишна, може да преподава в училище, пише Stern. През 80-те години той още е работил като католически свещеник. Повече от две години е изнасилвал малолетно момиче. Тогава тя се е трудила през ваканцията в катедралата \"Св. Августин\". Когато е забременяла от Джозеф Д., са я изгонили от работа. Момичето става майка на 16 години, а свещеникът губи работата си, споменава източникът на немското издание. Младата майка е с латино-американски корени, в САЩ няма фамилия, която да й подаде ръка, за да осъди свещеника. През 80-те години църквата възпрепятства прехвърлянето на криминалния случай на други съдилища по света. И така Джоузеф Д. остава без криминално досие, не влиза в никакви регистри на криминалните хроники, които да го разпознаят като сексуален престъпник. Станал учител в основно училище. Три години е бил възпитател в него, без училището изобщо да подозира какво минало има. Той води мирен живот в продължение на много години. Оженил се за лекарка, има две деца от нея. От 1996 г. работи като учител в средно училище в Ню Джърси. До 2002 г. никой не знаеше за момичето, което бе оставил бременна и непълнолетна по онова време. Оттогава жертвата е самотна майка, която се опитва да свърже двата края. Но тогава местните вестници разбраха и разкриха случая. Училището, където работи 59-годишният учител, беше в шок. Г. е отстранен от служба за три седмици. И тъй като нямаше легален начин той да бъде уволнен, беше му позволено да се върне на работа и да продължи да преподава. Законът сякаш беше отдавна забранен, коментира Stern. От 1996 г. той работи като учител в основно училище в Ню Джърси. До 2002 г. никой не разбра за момичето, което някога беше бременно от него и трябваше да се бори с живота си като самотна майка. След 16 г., през които Д. не е имал криминални прояви, упрекът на една ученичка предизвика раздвижване на болната му тема. 12-годишния със \"странен глас\" казва, че мъжът е искал да види \"красивите зелени очи\" на момичето. По-късно тя казва на майка си, че се е чувствала неприятно от това. Майката се оплаква за това в New York Post: \"Нищо не ми убягва: господинът е имал секс с малолетна. А тук говорим за едно средно училище. Учениците са на възрастта на жертвата. Мисля, че никой алкохолик не трява да работи в бар\". Самият Д. тогава е коментирал аферата от 1988 г. и нарича злоупотребата \"двупосочна връзка, която не работи\". Ситуацията е различна за жертвата, която от няколко години работи за сдружение, което помага на жените и момичетата в нужда. \"Дълго време обвинявам себе си за всичко. Мислех, че трябваше да знам по-добре, че съм достатъчно възрастен, за да знам повече. Но аз бях тийнейджър. Бях млад и наивен\". \"Тя все още ми е ядосана\", коментира Джозеф. Ядосани са и родителите, чиито деца седят в класната стая с Джозеф Д. Но изглежда така, сякаш този протест нищо няма да промени. \"Училищните власти не установиха, че обвиняемият е имал неморално поведение, докато е бил нает на държавна служба\", каза назначеният за слачая експерт Уолт де Треук. И родителите, и училищната администрация са изключително разочаровани. Организацията за защита на жертвите SNAP призова политиците от Ню Джърси да  обърнат внимание: \"Ние призоваваме образователните и политическите лидери да преразгледат промените в правителствените процедури и закони, така че такива опасни решения да не могат да бъдат взети в бъдеще.\"", "date": "2019.05.08", "title": "Изнасилена малолетна роди бебе от бивш свещеник в САЩ, дадоха му да е учител"}
{"url": "https://www.24chasa.bg/novini/article/7441021", "text": "Решението на Иран временно да спре изпълнението на отделни точки от Съвместния всеобхватен план за действие (СВПД) за ядрената програма на Техеран е предизвикано от необмислените стъпки на САЩ. Това мнение сподели с журналисти говорителят на Кремъл Дмитрий Песков, предаде ТАСС. \"Президентът (на Русия Владимир) Путин неведнъж е говорил за последиците от предприетите необмислени стъпки спрямо Иран, става дума за решението, взето от Вашингтон - каза той. - Виждаме, че тези последици започват да настъпват.\", предава БТА. Говорителят увери, че Москва ще продължи да контактува с партньорите си в СВПД, включително от Европа, с оглед сделката да бъде запазена. Запитан дали са възможни нови санкции срещу Иран във връзка с новото решение на Техеран, Песков посочи, че \"засега е рано да се говори за това\". Той съобщи, че програмата на Путин за днес не включва среща с външния министър на Иран Мохамад Джавад Зариф, който се намира в Москва.", "date": "2019.05.08", "title": "Песков: Решението на Иран за ядрената сделка идва след необмислените стъпки на САЩ"}
{"url": "https://www.24chasa.bg/novini/article/7441019", "text": "Парламентът прие на второ четене промени в Закона за кадастъра и имотния регистър, които дават възможност за създаване на нови точки за достъп до услугите на кадастъра с цел подобряване на административното обслужване. С измененията се урежда възможността придобили правоспособност лица, които са търговци или упражняват свободна професия, да подпомагат дейността на службите по кадастъра, като предоставят на потребителите на хартиен носител най-търсените официални документи - скици на поземлени имоти и сгради, схеми на самостоятелни обекти и удостоверения за наличие или липса на данни. Документите ще бъдат получавани чрез отдалечен достъп до информационната система на кадастъра и за предоставянето им ще се заплаща такса. Документите, предоставени по този ред, ще имат силата на официален документ, издаден от Агенцията по геодезия, картография и кадастър, предава БТА. Строежите, обекти на кадастъра, не се въвеждат в експлоатация, ако не са нанесени в кадастралната карта и в кадастралните регистри, записаха още депутатите. С промените се изменя и Законът за устройство на територията, с което се цели облекчаване на административната тежест при провеждане на процедурата по въвеждане на строежи и сгради в експлоатация, като за възложителя на обекта отпада задължението да предоставя документ, доказващ, че обектите са нанесени в кадастралната карта и кадастралните регистри. Възложителите ще посочват идентификатор на обекта на кадастъра. Измененията влизат в сила в 3-месечен срок от публикуването им в \"Държавен вестник\".", "date": "2019.05.08", "title": "Улеснява се достъпът до услугите на кадастъра"}
{"url": "https://www.24chasa.bg/novini/article/7441020", "text": ", призна, че се е канел да нападне момчето, предаде агенция Киодо, цитирана от БТА. Петдесет и шестгодишният заподозрян Каору Хасегава признал това на разпит. Освен това арестуваният критикувал монарха и самата императорска система в Япония. Предстои правоохранителните органи да установят доколко е вменяем. Преоблечен като работник, мъжът проникнал на 26 април в сградата на елитното училище, което не работело заради десетдневната ваканция в цяла Япония по повод абдикацията на император Акихито и възкачването на трона на сина му принц Нарухито. След това на чина на Хисахито открили два ножа, закрепени на алуминиев прът, преправен по този начин на копие, посочва Киодо, цитирана от ТАСС. За щастие принцът и съучениците му по това време се намирали в училищния двор. Хисахито е единственият син на принц Фумихито, известен още с името Акишино - по-малкия син на 85-годишния император Акихито, абдикирал на 30 април заради преклонната си възраст. На 1 май Тронът на хризантемата бе зает от най-големия му син Нарухито, а престолонаследник стана Акишино. Така ученикът Хисахито, единственият внук на Акихито, стана втори в списъка за наследяване на трона.", "date": "2019.05.08", "title": "Мъжът, оставил ножове на чина на японски принц: Исках да го нападна"}
{"url": "https://www.24chasa.bg/novini/article/7441061", "text": "Правителството одобри позицията на България за предстоящото заседание на Съвета на Европейския съюз по земеделие и рибарство, което ще се проведе на 14 май в Брюксел. Министрите ще продължат с дискусиите по пакета за реформа на ОСП след 2020 г., с фокус върху новия модел на прилагането й след 2020 г. Очаква се да бъдат обменени мнения и по селскостопанските аспекти на съобщението на ЕК „Чиста планета за всички: стратегическа дългосрочна визия за неутрална по отношение на климата икономика“, реши днес Министерски съвет. Делегациите на Испания и Франция ще представят информация за подписаната от тях съвместна декларация по отношение на предложението за Европейски фонд за морско дело и рибарство за периода 2021-2027 г. Очаква се Комисията да представи декларацията относно интелигентното и устойчивото цифрово бъдеще за европейското селско стопанство и селските райони. Документът бе подписан в рамките на форума „Цифров ден“, проведен на 9 април в Брюксел, Белгия.", "date": "2019.05.08", "title": "Обсъждат пакета за реформа на ОСП на заседанието на Съвета на ЕС по земеделие и рибарство в Брюксел"}
{"url": "https://www.24chasa.bg/novini/article/7441046", "text": "Служители на столичното пето районно управление разкриха извършител на домова кражба. Действия по разследването стартирали в края на миналата година, когато в полицията бил подаден сигнал за престъплението, съобщиха от пресцентъра на МВР. В рамките на образуваното досъдебно производство на място бил извършен оглед, прегледани били и предоставени записи от видеонаблюдение. В резултат на предприетите оперативно- издирвателни действия криминалистите влезли в дирите на 37-годишен столичанин, криминално проявен и осъждан. След полицейското задържане и доклад на събраните материали в Софийската районна прокуратура, на мъжа е повдигнато обвинение за престъпление по чл. 194 от НК и му е наложена мярка за неотклонение \"задържане под стража\".", "date": "2019.05.08", "title": "Хванаха 37-годишен, ограбил дом в края на 2018-а в София"}
{"url": "https://www.24chasa.bg/novini/article/7441043", "text": "Служители на Осмо РУ задържаха 24 - годишен криминално проявен мъж от Панчарево, увредил чуждо имущество, а по-късно в жилището му намериха и наркотици, съобщиха от пресцентъра на полицията. На 6 май, около 19.20 часа, служител на строителен обект в Панчарево подал сигнал в полицията за счупено панорамно стъкло на тежкотоварен кран. В резултат на предприетите оперативно-издирвателни действия било установен и задържан извършителят - 24- годишен мъж, с криминални регистрации в полицията за наркотици. Последвали процесуално-следствени действия и в жилището му, където униформените открили две полиетиленови пликчета с растителна маса, пликче с прахообразно вещество и електрона везна. По случая е образувано досъдебно производство. Резултатът от назначената експертна справка показал, че иззетите вещества са амфетамин с тегло 1.24 грама и марихуана с тегло 0.69 грама. След доклад на събраните материали в Софийска районна прокуратура задържаният е привлечен като обвиняем за престъпление по чл. 354 а от НК и му е наложена мярка за неотклонение \"парична гаранция\" в размер на 500 лева.", "date": "2019.05.08", "title": "Млад мъж счупи стъкло на тежкотоварен кран в Панчарево, откриха и дрога в дома му"}
{"url": "https://www.24chasa.bg/novini/article/7441047", "text": "Канабисови растения, отглеждани в частен дом, открили криминалисти от областната дирекция в Ямбол, съобщиха от МВР. Вчера, в хода на полицейска операция за противодействие на наркопрестъпления, те предприели претърсване на жилището, обитавано от 22 - годишен мъж. Там полицаите установили наличието на засадени 12 растения от рода на канабиса в ранен стадий на развитие, открили и около 10 г тревиста маса - марихуана. По случая е образувано досъдебно производство, работата по документирането му продължава под наблюдението на прокуратурата.", "date": "2019.05.08", "title": "Откриха 12 броя канабис в дома на 22-годишен, арестуваха го"}
{"url": "https://www.24chasa.bg/novini/article/7441080", "text": "Гранитните павета в зоната на площад \"Св. Александър Невски\", включително и подходът по ул. \"Оборище\" - от ул. \"Раковски\" до храма \"Александър Невски\", се запазват. Това е част от проекта за ремонта на площада, още с неговото одобрение, каза пред журналисти кметът на София Йорданка Фандъкова, предава БТА. По мое настояване, заедно с главния архитект на София и с Института за паметниците на културата, беше променен проектът на архитектурното студио \"А.Д.А\", който предвиждаше промяната на настилките и бяха запазени гранитните павета, обясни Фандъкова. Тя уточни, че единственото, което се предвижда в рамките на цялостната реконструкция, е само частичен ремонт, където е необходимо това, но при запазване на паважната настилка. Възложихме да се използват не първоначално предвидените осветителни тела, а да има осветителни тела, характерни още при изграждането на площада. Запазва се и архитектурната фигура на Любомир Далчев и всички паметници в тази зона, заяви столичният кмет. \"Няма да се местят никакви паметници в зоната, запазват се гранитните павета и осветителните тела ще бъдат съотносими с историческата визия на този площад\", увери Йорданка Фандъкова. Тя каза, че няма да се променя и нивото на тротоарите на площада.", "date": "2019.05.08", "title": "Гранитните павета в зоната на площад \"Св. Александър Невски\" се запазват"}
{"url": "https://www.24chasa.bg/novini/article/7441052", "text": "Парламентът прие на първо четене промени в Закона за пощенските услуги, внесени от Министерския съвет и свързани с прилагането на европейски регламент относно услугите за трансгранична доставка на колетни пратки на национално ниво. Предвижда се държавите-членки на ЕС не по-късно от 23 ноември 2019 г. да нотифицират пред Европейската комисия правните норми, които приемат по отношение на установяването на система от санкции за нарушаване на разпоредбите на Регламент 2018/644 . Комисията за регулиране на съобщенията е определена като национален регулаторен орган по смисъла на същия регламент. Със законопроекта се променя моделът на компенсиране на пощенския оператор, извършващ универсалната пощенска услуга, като се предвижда компенсирането да се осъществява авансово за текущата година на базата на компенсацията, определена през предходната година. Предвидени са мерки за възстановяване на свръхкомпенсацията /ако има такава/ от оператора, а за случаите, в които предоставените средства за съответната година са по-малко от определения размер на компенсацията за същата година, се предлага те да бъдат възстановени през следващата година. Досега компенсацията на универсалната пощенска услуга се извършваше с две години закъснение, сега се предлага в същата година да се изплащат компенсациите, обясни Иван Вълков, член на транспортната комисия. Прецизира се процедурата по доказване на нетните разходи от задължения оператор, както и процедурата за определяне на размера на средствата за компенсиране на несправедливата финансова тежест от извършване на универсалната пощенска услуга. С промените са прецизирани и разпоредби, отнасящи се до броя и разположението на точките за достъп до пощенската мрежа на задължения пощенски оператор.", "date": "2019.05.08", "title": "Депутатите приеха на първо четене промени в Закона за пощенските услуги"}
{"url": "https://www.24chasa.bg/novini/article/7441089", "text": "Държавният секретар на САЩ Майк Помпейо пристигна на посещение във Великобритания, за да предложи \"специални отношения\" след Брекзит, предаде Ройтерс, цитирана от БТА. Помпейо посети Лондон след необявена предварително визита в Ирак. В британската столица той ще се срещне с премиерката Тереза Мей, която се бори с продължаваща от три години политическа криза, свързана с Брекзита. Очаква се той да разговаря и с външния министър Джереми Хънт. Великобритания се опитва да напусне ЕС след 46 години членство и много дипломати казват, че раздялата вече е отслабила страната, отбелязва Ройтерс. На този фон се очаква Помпейо да произнесе реч за т.нар. \"специални отношения\" между Вашингтон и Лондон. Както Брекзитът, така и донякъде непредвидимите действия на президента Доналд Тръмп доведоха до известно обтягане на отношенията между водещата световна сила и главният й европейски съюзник, подчертава Ройтерс. Очаква се на срещата с Мей Помпейо да обсъди Иран, предстоящата държавна визитата на Тръмп в Лондон и да предупреди Великобритания да не позволява на китайската телекомуникационна корпорация \"Хуавей\" да участва в изграждането на британската 5G мрежа, отбелязва ДПА.", "date": "2019.05.08", "title": "Помпейо пристигна в Лондон, предлага специални отношения след Брекзит"}
{"url": "https://www.24chasa.bg/novini/article/7441050", "text": "Европейският механизъм за стабилност изглежда резервиран към обявения от гръцкия премиер Алексис Ципрас алтернативен начин за постигане на договорения първичен излишък в размер на 3,5 процента от БВП до 2022 г., съобщава телевизия \"Скай\". Вчера на пресконференция Ципрас заяви, че правителството му ще се стреми да постигне по-ниска цел за първичния бюджетен излишък от 2,5 процента през следващите три години, за да има по-голяма свобода в областта на публичните финанси и във формирането на политиките си. В замяна Атина ще внесе незабавно 5,55 милиарда евро в специална сметка, които ще бъдат използвани за покриване на евентуални дефицити във финансовите ангажименти, които произтичат от споразумението с кредиторите за изход от спасителните програми. Пред агенция \"Блумбърг\" обаче представител на Европейския механизъм за стабилност е заявил, че ангажиментът на Гърция да постигне излишък от 3,5 процента е \"ясен\" и е постигнат в замяна на облекчаване на дълга. Въпросът ще бъде поставен на масата на преговорите с международните институции, но гръцкото правителство смята, че това е една идея от взаимен интерес, е казал правителствен източник пред Блумбърг. Темата ще бъде обсъдена на разговорите между представители на гръцкото правителство и на институциите в рамките на третата оценка по мониторинга, която започна тази седмица, пише \"Елефтерос типос\". Вестникът цитира и агенция \"Ройтерс\", която изразява съмнение, че гръцкото правителство е осигурило подкрепата на кредиторите за плановете си.", "date": "2019.05.08", "title": "Ангажиментът на Гърция да постигне излишък от 3,5% е за сметка на облекчаване на дълга"}
{"url": "https://www.24chasa.bg/novini/article/7441108", "text": "Германската полиция арестува при антитерористична операция осем души, заподозрени, че са набирали средства за групировката \"Ислямска държава\" (ИД), съобщиха Асошиейтед прес и ТАСС. Полицията претърсила рано тази сутрин седем жилища в град Оберхаузен (провинция Северен Рейн-Вестфалия). Арестувани са четирима мъже и четири жени на възраст между 19 и 58 години, заподозрени за подпомагане, най-вече финансово, на терористичната групировка ИД, предава БТА. Според следствието задържаните, германски граждани с босненски произход, са поддържали връзка помежду си. Полицията отбелязва, че не става въпрос за подготовка за извършване на терористични нападения на територията на Германия, посочва ТАСС.", "date": "2019.05.08", "title": "Германската полиция арестува 8 босненци, заподозрени за подпомагане на ИДИЛ"}
{"url": "https://www.24chasa.bg/novini/article/7441101", "text": "Български учени от Института по металознание, съоръжения и технологии към БАН разработиха система за заглушаване на подводни комуникации, която е абсолютно новаторска в световен мащаб, съобщи днес във Варна акад. Стефан Воденичаров при откриване на \"Технологично изложение 2019\", съвместен проект на Висшето военноморско училище и института, цитиран от БТА. Новата система позволява да се стопират комуникациите на модерните безпилотни подводни средства, обясни Воденичаров. По думите му разработката вече е патентована у нас, тече процедура да бъде защитена и в световен мащаб. На изложението институтът представя и други свои вече патентовани постижения. Воденичаров обясни, че дело на българските учени са морски мини със стелт технологии, невидими за сонарите, снабдени с модерни сензорни системи, откриващи веднага обектите. Освен дънни морски мини, са разработени и противодесантни мини, както и прилепващи, предназначени за ползване от специалните части. На изложението е представен и буй за хидроакустична комуникация, които има няколко предназначения и ще даде възможност за повишаване сигурността на българското крайбрежие. Учените от ВВМУ се представят на изложението със свои нови разработки, свързани с контрола на морските пространства на страната, допълни началникът на учебното заведение флотилен адмирал проф. Боян Медникаров. Показани са безпилотни над- и подводни апарати, както и системи за мониторинг на средата. Около 40 на сто от бюджета на БАН се формира чрез реализацията на проекти по програми и договори, които институтите имат с различни институции, допълни председателят на Академията акад.Юлиан Ревалски, който бе гост на откриването на изложението. По думите му в момента текат разговори как да се увеличат задачите на родните учени, поставяни от държавни ведомства. Ревалски допълни, че проблемът с ниското заплащане, който пречи да бъдат задържани младите учени, не е решен напълно, но вече се предприемат мерки. По думите му в това направление се реализира специална програма, провежда се и политика за диференцирано увеличение на докторантските стипендии. Ревалски допълни, че много добри резултати дава въвеждането на статута на постдокторантите, които тази година са около 40, но през 2020 г. може би ще се увеличат.", "date": "2019.05.08", "title": "Български учени разработили система за заглушаване на подводни комуникации"}
{"url": "https://www.24chasa.bg/novini/article/7441096", "text": "Европейската банка за възстановяване и развитие (ЕБВР) възнамерява през 2019 година да увеличи инвестиционния си портфейл в страните на присъствието си до над 10 милиарда евро. Това заяви ръководителят на банката Сума Чакрабарти, цитиран от ТАСС, на срещата на Съвета на управителите в Сараево. \"ЕБВР е инвестирала около 10 милиарда евро годишно през последните три години. През 2019 година искам ЕБВР за първи път в нашата история да прехвърли инвестиционната бариера от 10 милиарда евро\", отбеляза той. ЕБВР инрвестира в 38 страни на три континента.", "date": "2019.05.08", "title": "Ръководителят на ЕБВР: Инвестициите на  банката могат да надхвърлят 10 млрд. евро през 2019 г."}
{"url": "https://www.24chasa.bg/novini/article/7441028", "text": "Министерството на образованието и науката планира за новата учебна година да има повече часове за безопасност на движението по пътищата, за повече класове. Това би следвало да залегне във всички класове и да бъде вплетено и в други учебни часове по други дисциплини, каза пред журналисти министърът на образованието и науката Красимир Вълчев в столичното 51-о Средно училище \"Елисавета Багряна\" при награждаването на участниците в олимпиадата по безопасност на движението по пътищата. Сега обучението по безопасност на движението по пътищата е в часа на класа и е от първи до 12-и клас, припомня БТА. Обучението по пътна безопасност много често започва още от детската градина, като в много детски градини има площадки за обучение по безопасност на движението по пътищата, каза министър Вълчев. С кметовете сме разговаряли, в проектите, които реализират за модернизация на образователната инфраструктура - на училищата и детските градини, да включват и изграждането на площадки за безопасност при движението по пътищата, обясни министърът. На образователната система разчитаме за много неща, като едно от тях е за образованието, обучението и възпитанието за безопасност на движението по пътищата. Това е много важно и резултатите от това обучение ще се отразят в по-малко инциденти и катастрофи в бъдеще, заяви Красимир Вълчев. Като образователна система сме длъжни да направим всичко необходимо, променихме учебните програми, разширихме обучението по безопасност на движението по пътищата и го заложихме и в Стратегията за възпитателната работа в образователните институции, обясни министър Вълчев. В училището представители на Института за пътна безопасност връчиха почетни знаци за принос към инициативата \"Нула пострадали от пътни произшествия\" на образователния министър Красимир Вълчев, на кмета на София Йорданка Фандъкова и на началника на Регионалното управление по образованието в София-град Ваня Кастрева.", "date": "2019.05.08", "title": "Вълчев: През новата учебна година ще има повече часове за безопасност на движението по пътищата"}
{"url": "https://www.24chasa.bg/novini/article/7441142", "text": "Румъния предаде на българските власти петима задържани за телефонни измами. Това стана днес по обяд на ГКПП \"Дунав мост\".  , припомниха от полицията. Петимата са на възраст между 24 и 36 години. Те са били обявени за международно издирване по искане на Специализираната прокуратура в България. На 18 април бяха предприети действия и на територията на България, в София и в област Велико Търново, за неутрализиране на голяма престъпна група, занимаваща се с телефонни измами. Предстои на петимата да им бъдат предявени обвинения, както и да им бъде наложено задържане до 72 часа. От полицията припомнят още, че в рамките на специализираната операция на 18 април т.г. са били задържани петима души от България - \"мулета\", в Румъния - шестима човека от най-високото йерархично ниво на групата, включително и ръководителят, както и най-малко 23-ма \"въртачи\", които постоянно набирали различни телефонни номера на територията на България. Разследването е започнало през 2017 г. от Велико Търново. След като мащабите на престъпленията са излезли от територията на областната дирекция на МВР, случаят бил поет от главната дирекция \"Национална полиция\", на по-късен етап са се включили Специализираната прокуратура и румънските власти. Според събраните досега данни, измамите, извършени от задържаната група, са за повече от 2 млн. лева.", "date": "2019.05.08", "title": "Вижте как Румъния ни предаде бандата ало измамници от Горна Оряховица (Снимки+Видео)"}
{"url": "https://www.24chasa.bg/novini/article/7441126", "text": "Австралийски учени направиха реконструкция на Ел Ниньо за предишните 400 години и заключиха, че климатичният феномен е зачестил и се е усилил през последните няколко десетилетия, съобщи Физ.орг. В бъдеще тази тенденция, която допринася за по-чести стихийни бедствия, вероятно ще продължи вследствие на глобалното затопляне. Специалистите са изследвали проби, взети от сърцевините на корали в Тихия океан. Досега коралови сърцевини не се използваха за откриване на сезонни промени в Тихия океан, защото редица учени смятаха това за невъзможно. Специалистите са разработили алгоритъм, който позволил да се определи характерът на промените в Ел Ниньо въз основа на получените образци и показал регистрираните наскоро фази на Южната осцилация. Това им позволило да направят реконструкция на климата в миналото, предаде БТА. Специалистите констатирали увеличаване на активността на Ел Ниньо в централната част на Тихия океан в края на 20-и век. Предполага се, че в бъдеще силата на Ел Ниньо в източната част на Тихия океан ще се увеличи. През последните три десетилетия в централната част на Тихия океан се наблюдава безпрецедентно увеличаване на Ел Ниньо в сравнение с всички 30-годишни периоди през последните 4 века. Ел Ниньо се изразява в колебания в температурата на повърхностния слой вода в Тихия океан, свързан е с наводнения и лоша реколта и допринася за разпространение на епидемии.", "date": "2019.05.08", "title": "Ел Ниньо е зачестил и се е усилил"}
{"url": "https://www.24chasa.bg/novini/article/7440549", "text": "На 7 май Международният център за икономически обмен на Китай и други китайски и чуждестранни мозъчни тръстове съвместно публикуваха доклад, от който се вижда, че в момента страните и регионите в обхвата на инициативата „Един пояс, един път\" вече са се превърнали във важна търговска зона в световен мащаб, с видим ръст на дивидентите. От гледна точка на вътрешната търговия, икономиката на „Един пояс, един път\" вече е надминала зоната за свободна търговия на Северна Америка, и е втората по големина в света след ЕС, предава  В доклада се посочва, че изграждането на „Един пояс, един път\" е постигнало очевидни резултати. Търговският обмен между страните непрекъснато се увеличава, инвестициите и сътрудничеството помежду им се задълбочават. Постепенно е постигната целта за „Съвместна печалба и планиране на бъдещето\". Заместник председателят на центъра Джан Сяоцян каза, че от 2013 до 2018 г. търговският обмен на стоки между Китай и страните в обхвата на инициативата е надминал 6 трилиона долара, годишният ръст е по-висок от този на китайската външна търговия. Китай е вече най-големият търговски партньор на 25 страни от „Един пояс, един път\". В същото време, взаимните инвестиции между 25-те страни също показват благоприятна тенденция. През този период, директните инвестиции на Китай в страните в обхвата на инициативата надминаха 90 милиарда долара.", "date": "2019.05.08", "title": "Страните и регионите в обхвата на „Един пояс, един път\" се превръщат във важна търговска зона"}
{"url": "https://www.24chasa.bg/novini/article/7441140", "text": "Няма да има затруднения в образната диагностика в областта на онкологията, каза пред журналисти заместник-министърът на здравеопазването и председател на Надзорния съвет на НЗОК Жени Начева след заседание на надзорниците. По време на заседанието е било решено днес или утре да се изпратят указания до районните здравноосигурителни каси как да се процедира заради липсващо вещество, използвано в диагностиката за стадиране на онкологично заболяване - технециев генератор, предаде БТА. Начева изрази надежда, че до три месеца този проблем ще се реши и обясни, че се търси подходяща алтернатива за търговец или начин за решаване на проблема с настоящия търговец. Дотогава НЗОК ще финансира алтернативните дейности за специфичните изследвания на болните с онкологични заболявания - ПЕТ скенер или ядрено-магнитен резонанс. Хората да се доверят на лекарите си, а те ще бъдат информирани как да действат, призова Начева и подчерта, че няма да има административни пречки.", "date": "2019.05.08", "title": "Жени Начева: Няма да има затруднения в образната диагностика в областта на онкологията"}
{"url": "https://www.24chasa.bg/novini/article/7441119", "text": "Апелативният спецсъд измени задържането под стража на бившата кметица на \"Младост\" Десислава Иванчева и заместничката й Биляна Петрова в домашен арест. Това стана по жалба на двете подсъдими, които след като бяха осъдени на по 20 г. и 15 г. затвор за подкуп бяха върнати от първоинстанционния съд в ареста.  Апелативните спецсъдии обаче посочиха, че въпреки тежките присъди, за които по принцип законът изисква задържане, няма опасност двете да се укрият, тъй като имат забрана да напускат страната. В този ред на аргументи магистратите посочиха, че ако Иванчева и Петрова останат задържани, това ще е \"тежка репресия\". Преди да бъдат осъдени в средата на април, те бяха 4 месеца под домашен арест. През това време не са нарушавали тази процесуална мярка, обяви съдът.  Друг аргумент на магистратите да освободят двете подсъдими е тежкото здравословно състояние на Иванчева, за което по време на делото днес не стана ясно от какво точно страда. Плюс в полза на Петрова се оказа семейното й положение - трябва да се грижи за болната си възрастна майка, а дъщеря й тази година е абитуриентка.  Съдът отмени и запор върху сметка на дъщерята на Петрова, по която получавала стипендии от училище. Решението е на тричленен състав на апелативния спецсъд с председател Красимира Костова и то е окончателно.", "date": "2019.05.08", "title": "Пуснаха под домашен арест Иванчева и Петрова"}
{"url": "https://www.24chasa.bg/novini/article/7441178", "text": "Положението с иранското ядрено споразумение става неприемливо, заяви руският външен министър Сергей Лавров в началото на срещата си в Москва с иранския външен министър Мохамад Джавад Зариф, предаде ТАСС. \"Предстои ни да обсъдим неприемливата ситуация, която се получи с иранското ядрено споразумение. Тази ситуация се получи заради безотговорното поведение на САЩ, които се отказаха от задълженията си, утвърдени с резолюция от Съвета за сигурност на ООН\", каза Лавров, цитиран от БТА. Москва цени ангажираността на Иран да спазва постигнатите договорености и резолюциите на Съвета за сигурност на ООН, както бе потвърдено отново в съответното изявление на Техеран, заяви той. Русия получи писмото на Иран за прекратяване на изпълнението на някои пунктове от иранското ядрено споразумение и внимателно го проучва, съобщи Лавров. Иранският външен министър Мохамад Джавад Зариф съобщи, че лично е донесъл това писмо до руското държавно ръководство. \"Приемаме Русия като близка страна, с която развиваме добри отношения. Обръщаме специално внимание на Русия сред нашите партньори, поради което донесох лично посланието на президента на Иран Хасан Рохани, за да го предам на президента на Русия Владимир Путин\", заяви Зариф. Само Русия и Китай изпълняват задълженията си по ядреното споразумение, заяви иранският външен министър. \"В годината след оттеглянето на САЩ от ядреното споразумение нашите приятели в лицето на Русия и Китай поддържаха много добри отношения с нас, макар и може би не на това равнище, което очаквахме. Останалите участници в споразумението не започнаха да изпълняват нито едно от задълженията си\", заяви Зариф. Иранският външен министър каза на руския си колега, че решението на Техеран да ограничи някои от доброволните си ангажименти по ядреното споразумение е законно, предаде РИА-Новости, цитирана от Ройтерс. Действията на Иран не нарушават условията на споразумението, заяви Зариф.", "date": "2019.05.08", "title": "Лавров: Положението с иранското ядрено споразумение става неприемливо"}
{"url": "https://www.24chasa.bg/novini/article/7441181", "text": "Орел с размах на крилата 2,5 м се блъсна в прозорец на къща в Аляска, след като грабна изхвърлена от фризер двукилограмова риба камбала и прецени лошо как да се издигне, вероятно преследван от свой събрат, съобщи Асошиейтед прес. Стейси Студебейкър, в чийто прозорец се блъснал орелът, разказа, че шумът бил като от бомба. Въпреки че счупила прозореца, птицата оцеляла и започнала да лети из къщата, причинявайки огромни щети. В кухнята съборила всичко, както и в трапезарията. В крайна сметка съсед им помогнал да изкарат орела навън през отворената врата, предава БТА. Орелът изглеждал без наранявания, освен малко кръв около човката. Стейси и съпругът й чистили часове. Два дена по-късно техен съсед дошъл с цветя и признал, че той е изхвърлил камбалата.", "date": "2019.05.08", "title": "Орел с размах на крилата 2,5 м се блъсна в къща в Аляска"}
{"url": "https://www.24chasa.bg/novini/article/7441127", "text": "Три години и половина затвор е присъдата на мним търговец на животни, постанови районният съд в Кюстендил по обвинителния акт на Районна прокуратура. С. А. регистрирал фирма със седалище в Кюстендил, като често публикувал обяви в интернет за продажба на животни – крави, телета, зайци. По този начин влизал в контакт с различни купувачи, получавал авансово суми, след което не изпълнявал поетите от него ангажименти. В периода от м. май 2015 г. до м. февруари 2016 г. успял за заблуди двеама мъже, че ще им продаде клетки за зайци и женски зайци за разплод от Франция, като за целта получил от тях 11 000 лева. Между страните по \"сделките\" били подписани договори, но С.А. нямал намерение да изпълнява задълженията си по тях. Той нямал нито правомощията, възможностите и контактите, нито правото да търгува с животни. За извършените от подсъдимия измами, с които на пострадалите била причинена имотна вреда в размер на 11 000 лева, му е наложено наказание от три години и шест месеца \"лишаване от свобода\" при „общ“ режим на изтърпяване. Присъдата подлежи на обжалване и протест пред Окръжен съд -Кюстендил.", "date": "2019.05.08", "title": "3,5 г. затвор за мним търговец на зайци в интернет"}
{"url": "https://www.24chasa.bg/novini/article/7441251", "text": "По повод Деня на Европа – 9 май, от 10.00 часа пред сградата на президентската институция на тържествена церемония ще бъде издигнато знамето на ЕС, съобщиха от прессекретариата на президента. Церемонията ще се състои в присъствието на държавния глава Румен Радев, парламентаристи и представители на изпълнителната власт. По-рано през деня президентът и върховен главнокомандващ на Въоръжените сили ще участва в церемонията по полагането на венци и цветя пред паметника на Незнайния войн в столицата по повод 74 години от края на Втората световна война. Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.", "date": "2019.05.08", "title": "Издигат утре знамето на ЕС пред президентството заради Деня на Европа"}
{"url": "https://www.24chasa.bg/novini/article/7441301", "text": "Писането е в опасност и може да се превърне в елитарна професия, тъй като много автори разчитат на странични доходи, съобщи в. \"Гардиън\". Изследването на Британското общество за писателски лицензи е проведено сред 5500 професионални писатели във Великобритания. Оказало се, че голяма част от тях разчитат на средства от втора работа, на родителите си или на брачния си партньор, предава БТА. Средният доход през 2018 година на професионален британски писател е около 10 000 британски лири (11 600 евро) на година, на фона на общите му приходи от средно 27 000 лири (31 442 евро). Доходът на неговото домакинство е над 81 000 лири (94 280 евро) на година, на фона на около 50 000 лири (58 197 евро) годишно средно за страната. Тези цифри контрастират с данните от 2006 година, когато доходът от писане е носел средно по 12 330 лири годишно, а целият личен доход се е равнявал на 25 337 лири. Изследването установи и полова разлика в заплащането - доходът на писателките представлява 74,9% от този на мъжете. Почти 70% от респондентите е трябвало да работят нещо различно през 2018 година, което показва, че наличието на доход от друга дейност става все по-важно за писателя. ", "date": "2019.05.08", "title": "Писателската професия е на път\nда се превърне в елитарна"}
{"url": "https://www.24chasa.bg/novini/article/7441293", "text": "Неуспешният опит на венецуелския опозиционер Хуан Гуайдо да сведе до нула подкрепа на армията за президента Николас Мадуро прикова двата лагера на заеманите позиции и потвърди централната роля на военните в битката за властта. ============== Признат за временен президент от над петдесетина страни, Гуайдо претърпя поражение - бунтът на групичка военни не предизвика очаквания ефект на доминото сред останалата войска. \"Някои не си удържаха на думата\", призна пред АФП водачът на опозицията по повод твърденията на САЩ, че на 30 април министърът на отбраната Владимир Падрино и други венецуелски лидери в последния момент са дали заден ход. Както заяви за АФП Майкъл Шифтър от базирания във Вашингтон мозъчен център \"Междуамерикански диалог\", опозицията \"е подценила възможностите на Мадуро за съпротива (. . .) и способността му да издържа натиска на улицата\". Това може да доведе до \"фаза на разочарование и недоверие\", смята Луис Висенте Леон, ръководител на бюро \"Датаналисис\". На 23 февруари Гуайдо вече се бе опитал да обърне нещата, като вкара в страната храни и медикаменти, изпратени от САЩ, но замисълът се провали. Независимо от \"естествената умора\" опозиционерът е запазил \"силите си и способността да въздейства на хората\", отбелязва Феликс Сеихас, директор на социологическата агенция \"Делфос\", според чиито анкети 59 на сто от венецуелците гласуват доверие на Гуайдо, а 15 процента - на Мадуро. Освен това, въпреки сваления му депутатски имунитет Гуайдо все още е на свобода. Вашингтон, който предупреди, че арестът му ще бъде \"последната грешка на диктатурата\", продължава да засилва санкциите си срещу Каракас и не изключва възможността за военна намеса. \"В краткосрочна перспектива очаквам все така затворена игра - всеки да остане на позициите си, а това не води доникъде\", прогнозира Сеихас. =============== След неуспеха на бунта Гуайдо отново приканва военните да обърнат гръб на Мадуро. \"Тази не твърде реалистична стратегия вече издиша\", писа наскоро Майкъл Шифтър в \"Ню Йорк таймс\". Възможно е Мадуро \"да засили репресиите, които и бездруго са доста сурови\", твърди той. Срещу седмина депутати от венецуелската опозиция ще започне съдебно преследване заради подкрепата им за метежниците, съобщи във вторник Върховният съд. Президентът социалист ще продължи също \"да разчита на умората\" на Гуайдо, а междувременно \"ще неутрализира\" основни елементи от обкръжението му - малко по малко и докато държи властта, смята Сеихас. А Гуайдо, напротив, ще трябва да поддържа устрема на своите привърженици. ========= По думите на Сеихас двата лагера \"са кажи-речи в равновесие, доколкото никой от тях не успява да неутрализира другия\". Което пък отваря възможност за преговори. В разговор с АФП Гуайдо спомена, че има шанс за \"договорен преход\", с какъвто приключи например през 1958 г. диктатурата на Маркос Перес Хименес. Това може да бъде \"вътрешен преход\" - Мадуро да остане извън играта, а \"друга група чависти да поеме властта\", предполага Сеихас. При всяко положение военните, получили големи пълномощия от Мадуро, все така ще имат последната дума. Гуайдо вече им предложи амнистия, а САЩ - да вдигнат санкциите срещу тях, ако решат да дезертират. \"Те трябва да повярват, че ще участват в правителство, което ще запази тяхната власт\", какъвто не е случаят в момента, уверява Леон. Във вторник Вашингтон отправи нов намек към венецуелските висши офицери, като вдигна санкциите от Мануел Кристофер Фигера, бившия шеф на разузнаването, преминал преди седмица в лагера на опозицията. \"Последното решение е в ръцете на въоръжените сили. Властта е у тях\", подчерта Шифтър. Междувременно Вашингтон и Москва продължават двубоя си от разстояние. \"Щом се изчерпи стратегията на санкции и стачки (свикани от опозицията, бел. на АФП) и страната се озове съсипана, нищо чудно чуждестранните съюзници да се изкушат да преговарят директно с армията, ако тя се реши да поеме властта\", предупреждава директорът на бюро \"Датаналисис\".", "date": "2019.05.08", "title": "Какви сценарии да очакваме във Венецуела след неуспешния метеж срещу Мадуро?"}
{"url": "https://www.24chasa.bg/novini/article/7441310", "text": "Прокуратурата ще иска постоянен арест за предадените петима българи днес на границата с Румъния, каза говорителят на спецпрокуратурата Сийка Милева. Тя допълни, че ДНСК също ще се заеме да провери доколко недвижимите им имоти са законно изградени, доколко за всеки от тях има строителни книжа. Ако такива няма, то незаконните строежи ще бъдат съборени. На 18 април при мащабна полицейска акция в България и Румъния срещу телефонни измамници бяха задържани няколко лица в страната ни, както и в северната ни съседка. За шестия задържан в Румъния има искане от прокуратурата в Горна Оряховица, обясни Милева и допълни, че това лице е издирвано във връзка с наложено наказание. Предадените днес на българските власти петима сами са дали съгласие за това. А от разбиването на групата досега има подадени само 4 сигнала за телефонни измами. Преди това сигналите били по 4 на ден. Засега не е ясно кой е ръководител на групата, занимавала се с телефонни измами, каза Милева.", "date": "2019.05.08", "title": "Прокуратурата ще иска постоянен арест за ало измамниците от Горна Оряховица (Видео)"}
{"url": "https://www.24chasa.bg/novini/article/7441573", "text": "Италианският премиер Джузепе Конте освободи от длъжност заместник-министъра на транспорта и инфраструктурата Армандо Сири, замесен в скандал за подкуп, предаде Ройтерс, като се позова на правителствен източник. Сири беше уволнен въпреки съпротивата на партия \"Лига\", която го подкрепяше. Случаят предизвика остро напрежение между крайнодясната партия \"Лига\" и коалиционния й партньор - антисистемното Движение \"Пет звезди\", заплашвайки съюза им с разпадане в момент, когато двете партии си съперничат за Европейските избори по-късно този месец, предаде БТА. Сири, който освен заместник-министър е и икономически съветник на водача на партия \"Лига\" Матео Салвини, беше разследван миналия месец за подкуп, който се твърди, че е получил от предприемач в сферата на вятърната енергетика, свързан със сицилианската мафия. Според ТАСС, която цитира италианската телевизия \"Ти Джи Ком 24\", Сири е заподозрян, че е получил подкуп от 30 000 евро. Движение \"Пет звезди\", подкрепата за което се основава на кристално чист имидж и безкомпромисна политика срещу корупцията, настояваше Сири да напусне поста си, докато Салвини беше против и защитаваше оставането му в правителството, докато вината му не се докаже в съда.", "date": "2019.05.08", "title": "Джузепе Конте уволни заместник-министъра на транспорта, замесен в скандал с подкуп"}
{"url": "https://www.24chasa.bg/novini/article/7441486", "text": "Ръководството на Българската асоциация на професионалистите по здравни грижи са внесли в Министерски съвет подписка, подкрепена от 32 072 специалисти по здравни грижи и граждани от цялата страна, в която се настоява за спешни мерки. Това съобщиха от асоциацията. Подписката е била организирана в периода 15 февруари - 30 април 2019 г. Професионалистите по здравни грижи настояват за политическо съгласие за достойни условия на труд, професионална квалификация и възнаграждения; за задължително спазване на заложените в Колективния трудов договор договорености; за дългосрочна стратегия за здравните грижи и План за действие с точно определени срокове и отговорни институции.", "date": "2019.05.08", "title": "Асоциация внесе в Министерски съвет подписка с искане за спешни мерки"}
{"url": "https://www.24chasa.bg/novini/article/7441621", "text": "Министърът на икономиката Емил Караниколов заяви по време на изслушване в ресорната парламентарна комисия, че по-бързото нарастване на темповете на доходите за българските граждани минава през тяхното образование, съобщи БТА. Министърът напомни за изпълнението на целите на правителствената програма по отношение на увеличението на възнагражденията на заетите в публичния сектор с десет на сто, а за учителите - с 20 на сто, като посочи, че това са добри стъпки, но не са достатъчни. Затова работим и по големи стратегически инвестиции, които ще доведат до по-голям икономически ръст, заяви министърът, като помоли депутатите да не се обсъжда темата /за очакваната голяма инвестиция в автомобилостроенето в България/. Благодаря на всички експерти, а това са над сто човека, които всекидневно работят по тази тема, и се надявам скоро да има положителни новини по нея, каза икономическият министър. В отговор на журналистически въпрос по темата министърът коментира, че за всеки голям или малък чуждестранен стратегически инвеститор има жестока конкуренция. България е в такъв регион, страните около нас сме в борба за всеки един инвеститор, заяви министърът. По повод на предупреждението от вчера на БАН за риск от рецесия в България, министърът бе помолен от журналисти да коментира дали има забавяне на икономическия ръст в страната. Той коментира, че на глобално ниво има забавяне и допълни, че не смята, че тази година има такава опасност пред България, но отчете, че икономиката ни се влияе от международната конюнктура. Караниколов информира, че на 15 май са поканени в министерството страните, които са ангажирани с темата за промените в т. нар. закон за горивата, като тогава се очаква да има конкретни решения. На следваща среща трябва да има окончателна готовност по законовите промени. Министърът посочи отново, че е твърдо за регистрацията, но и да има по-конкурентна среда.", "date": "2019.05.08", "title": "Караниколов: Нарастването на доходите за българите минава през образованието им"}
{"url": "https://www.24chasa.bg/novini/article/7441629", "text": "Германия призова днес Иран да изпълнява ядреното споразумение в неговата цялост, предаде Франс прес, цитирана от БТА. Берлин отправи призива си, след като Техеран обяви, че преустановява изпълнението на част от задълженията си по споразумението една година след изтеглянето на Съединените щати от него. \"Да, ние искаме да съхраним иранското ядрено споразумение. Ние, европейците, германците ще допринесем за това и очакваме от Иран да изпълнява споразумението в неговата цялост\", заяви на пресконференция Щефен Зайберт, говорител на германския канцлер Ангела Меркел. Говорител на германското външно министерство увери, че Германия и държавите, останали страни по споразумението, изцяло изпълняват задълженията си по него и очакват Иран да прави същото. Висшият съвет за национална сигурност на Иран обяви днес, че Техеран занапред няма да ограничава запасите си от тежка вода и обогатен уран, което бе едно от задълженията, поети при сключването на ядреното споразумение през 2015 г. Иранският външен министър Мохамад Джавад Зариф обвини подписалите споразумението европейски държави (Великобритания, Германия и Франция), че не изпълняват нито едно от задълженията си по него след изтеглянето на САЩ миналата година и възобновяването на американските санкции срещу Иран.", "date": "2019.05.08", "title": "Берлин призова Техеран да изпълнява ядреното споразумение в неговата цялост"}
{"url": "https://www.24chasa.bg/novini/article/7441628", "text": "От 7-ми до 12 май ще бъде проведена специализирана полицейска операция за използването на обезопасителни системи от водачите на моторни превозни средства и техните спътници. Специално внимание ще се обръща на правилното превозване на деца. Друг акцент в операцията ще бъде правилното поставяне на регистрационния номер от мотоциклетистите. От пътна полиция уточняват, че според изискванията на Наредба № I-45 от 24.03.2000 г., регистрационните табели на мотоциклетите се поставят само отзад, но така че да има осигурена видимост, както и осветеност през нощните часове. Освен това при закрепването не трябва да се нарушава формата на табелата, целостта на графиката и символите на номера (чл. 10, ал. 5 от Наредба № I-45 от 24.03.2000 г.). През първото денонощие на операцията /07/08.05.2019 г./ на територията на област Монтана са проверени 95 МПС и 137 лица. Установени са 40 нарушения, за които са съставени 23 акта и 17 фиша. Глобени са 4 водачи, непоставили обезопасителни колани/системи за обезопасяване на деца. Връчени са 8 електронни фиша. Установен е водач на мотопед, без регистрация на МПС-то. Подобни операции бяха проведена във времето от 11 до 17 март и от 17 до 24 април.", "date": "2019.05.08", "title": "Започнаха засилени проверки в Монтана за колани и столчета в колите"}
{"url": "https://www.24chasa.bg/novini/article/7441624", "text": "САЩ са вдигнали вчера санкциите срещу бившия началник на венецуелското разузнаване, който престана да подкрепя Николас Мадуро и премина на страната на опозиционното Национално събрание миналата седмица, обяви американският вицепрезидент Майк Пенс, цитиран от ДПА и ТАСС. Предполага се, че по време на неуспешния опит на Хуан Гуайдо за завземане на властта миналата седмица, бившият ръководител на венецуелската тайна полиция СЕБИН Мануел Рикардо Кристофер Фигера е помогнал на опозиционния лидер Леополдо Лопес да се освободи от домашен арест, отбелязва БТА. Фигера оглави групата венецуелски военни, която премина на страната на опозицията при опита за сваляне на Мадуро. \"САЩ възнамеряват да свалят санкциите за онези, които подкрепят конституцията и върховенството на закона\", заяви Майк Пенс в реч в Държавния департамент по време на конференция на неправителствената организация \"Дружество на Америките\". Той даде за пример \"генерал Мануел Кристофер Фигера, бивш ръководител на венецуелското разузнаване, който дезертира миналата седмица, изоставяйки режима на Мадуро, за да подкрепи венецуелската конституция и Националното събрание\". Пенс увери, че санкциите срещу генерал Фигера ще бъдат вдигнати \"незабавно\". САЩ в началото на годината признаха опозиционния лидер и председател на парламента Хуан Гуайдо за временен президент на Венецуела и оттогава се опитват да принудят президента социалист Николас Мадуро да напусне властта. \"Надявам се, че мерките, които предприема нашата страна днес, ще окуражат и други да последват примера на генерал Кристофер Фигера\", каза в заключение Пенс.", "date": "2019.05.08", "title": "Майк Пенс: САЩ са готови да отменят санкциите срещу венецуелски военни"}
{"url": "https://www.24chasa.bg/novini/article/7441625", "text": "Основната опозиционна политическа сила на Турция - Народнорепубликанската партия (НРП) поиска от Висшата избирателна комисия (ВИК) да анулира и миналогодишните президентски и парламентарни избори, след като в понеделник взе решение да анулира резултатите от изборите за кмет на Истанбул, предаде турската частна телевизия СиЕнЕн-Тюрк. НРП е внесла иск да бъдат анулирани също изборите за общински съвети и кметове в 39-те избирателни района на Истанбул, а не само тези в Истанбулската голяма община, съобщи още заместник-председателят на политическата сила Мухаррем Еркек, предава БТА. По думите на Еркек същите нередности, които са станали причина за анулирането на изборите в Истанбул на 31 март, са били налице и на изборите на 24 юни 2018 г. Висшата избирателна комисия отмени в понеделник резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието Бинали Йълдъръм претърпя поражение от Екрем Имамоглу от опозиционната Народнорепубликанска партия (НРП). ВИК се произнесе в полза на ПСР на президента Реджеп Тайип Ердоган, която оспорва резултата от изборите на 31 март в Истанбул и твърди, че вотът е бил белязан от нередности.", "date": "2019.05.08", "title": "Турската опозиция поиска да се анулират и изборите за президент и парламент през 2018 г."}
{"url": "https://www.24chasa.bg/novini/article/7441648", "text": "Парламентът остава без сайтове заради ремонти в сградата преди 12 минути, информират от пресцентъра на Народното събрание. Съобщението гласи: Информираме Ви, че във връзка с извършване на строително-монтажни работи в Главното разпределително табло (ГРТ) на сградата на Народното събрание, пл. „Княз Александър I“ № 1, Интернет порталите на Народното събрание – www.parliament.bg и dv.parliament.bg няма да бъдат достъпни на следните дати: 8 май 2019 г. – от 18:00 часа до 06:00 часа на 9 май 2019 г.; 9 май 2019 г. – от 18:00 часа до 06:00 часа на 10 май 2019 г.; 11 май 2019 г. . – от 09:00 часа до 18:00 часа; 12 май 2019 г. . – от 09:00 часа до 18:00 часа.", "date": "2019.05.08", "title": "Парламентът остава без сайтове заради ремонти в сградата"}
{"url": "https://www.24chasa.bg/novini/article/7441649", "text": "Централата на Интерпол отказва да издаде международна заповед за арест на бившия македонски премиер Никола Груевски, който получи убежище в Унгария, съобщи днес прокурорът от Прокуратурата за организираната престъпност и корупцията Вилма Рускоска, цитирана от агенция МИА. Рускоска каза, че е поискала чрез полицията да бъде издадена вътрешна и международна заповед за арест на Груевски във връзка с делото, което тя води срещу организаторите на събитията в парламента на 27 април 2017 г., предава БТА. Последните информации от Интерпол Македония са, че централата на Интерпол отказва да издаде заповед и не дава обяснение, каза Рускоска на Конференцията за напредък в борбата против организираната престъпност и корупцията. Интерпол не иска да издаде международна заповед за арест и за бившия началник в Управлението за безопасност и контраразузнаване Никола Бошкоски, който избяга в Гърция.", "date": "2019.05.08", "title": "Интерпол отказва да издаде международна заповед за арест на Никола Груевски"}
{"url": "https://www.24chasa.bg/novini/article/7441653", "text": "Подходът на правителството на САЩ към кризата във Венецуела е като на каубой от уестърн, който заплашва да извади револвера си, каза испанският и.д. външен министър Жозеп Борел, цитиран от Асошиейтед прес и БТА. Венецуела се нуждае от мирно демократично решение на проблемите си, което да се постигне чрез преговори, каза Борел за испанската телевизия ТВЕ. Испания и други европейски страни ще продължат да отхвърлят всякакъв натиск, който граничи с военна намеса във Венецуела. Официални представители на САЩ многократно са заявявали, че всички варианти са допустими за решаване на кризата във Венецуела, докато обмислят как да свалят от власт президента социалист Николас Мадуро. Испания и САЩ са сред страните, които признават председателя на венецуелския парламент Хуан Гуайдо за и.д. президент на Венецуела. Те смятат, че преизбирането на Мадуро миналата година е нелегитимно.", "date": "2019.05.08", "title": "Испания: САЩ се държат с Венецуела като каубой от уестърн"}
{"url": "https://www.24chasa.bg/novini/article/7440529", "text": "Най-малко 12 души бяха ранени тази сутрин при сблъсъка между регионален влак и камон с полуремарке на прелез близо до град Рендсбург, Северна Германия, съобщи полицията, цитирана от Франс прес. Влакът, в който пътували 22-ма души, ударил полуремаркето в 4.30 ч. съобщи полицията. По още неустановена причина камионът останал блокиран на релсите, но шофьорът му успял в последния момент да излезе от кабината, заяви полицейски говорител. Поне двама от ранените са в тежко състояние. Всички пострадали са откарани в болница. Един от тежко ранените е транспортиран с хеликоптер до болнично заведение в Кил, предаде БТА. Предната част на влаковата композиция, която след удара частично излязла от релсите, е силно повредена. Железопътният трафик между Северна Германия и Хамбург ще бъде силно нарушен поне до края на деня, дори до почивните дни според полицията. През октомври 2018 г. в Южна Германия имаше подобен инцидент, когато 16 души бяха ранени при катастрофа между регионален влак и камион с полуремарке близо до Боденското езеро.", "date": "2019.05.08", "title": "Най-малко 12 ранени при катастрофа между влак и полуремарке в Северна Германия  (Обновена, видео)"}
{"url": "https://www.24chasa.bg/novini/article/7441679", "text": "Русия призова държавите, които остават страни по ядреното споразумение с Иран след оттеглянето на САЩ миналата година, да изпълнят задълженията си, за да спасят дългосрочната сделка, сключена през 2015 г., предаде Франс прес. Единствените практически мерки, които трябва да бъдат взети за уреждане на ситуацията около споразумението, са да бъдат убедени всички участници в необходимостта от изпълнение на задълженията им, заяви ръководителят на руската дипломация Сергей Лавров след разговори в Москва с иранския си колега Мохамад Джавад Зариф. Министър Лавров определи споразумението, подписано от Русия, Китай, ЕС и Иран, като \"много сложно и балансирано\", но \"силно отслабено\" от оттеглянето на САЩ точно преди една година, предаде БТА. Иранският Върховен съвет за национална сигурност обяви, че Иран ще престане да ограничава запасите си от тежка вода и от обогатен уран, отказвайки се от ангажимента си, поет по споразумението, сключено във Виена през 2015 г. Това споразумение позволи на Техеран да постигне отмяна на част от международните санкции, но САЩ, които се оттеглиха от споразумението, възстановиха санкциите срещу Иран, което силно засегна икономиката му и търговските му връзки с другите държави - страни по сделката. Кремъл осъди по-рано днес \"неразумния натиск\", понесен от Иран, и \"необмислените мерки\" предприети от Вашингтон, които са предизвикали кризата. Иранският първи дипломат изтъкна, че решението на Техеран не е в разрез със сделката и настоя, че то е било провокирано от действията на САЩ, предаде Асошиейтед прес. Министърът каза, че Иран ще спазва задълженията си, ако европейските държави, които са страни по сделката, също спазват своите. Зариф обвини европейските държави - Германия, Франция и Великобритания, че \"не изпълняват никое от задълженията си\" след оттеглянето на САЩ. Същевременно Зариф подчерта, че Иран не смята да засилва напрежението в отношенията си със САЩ и предпочита да разрешава проблемите чрез диалог. Така иранският министър отговори на въпрос как ще коментира съобщения на американски медии, че Ислямската република се готви за нападение срещу военни сили на САЩ, отбелязва ТАСС.", "date": "2019.05.08", "title": "Лавров: Подписалите ядреното споразумение с Иран държави да спазват задълженията си"}
{"url": "https://www.24chasa.bg/novini/article/7441849", "text": "Утре 9 май се отварят офертите в обществените поръчки за поддържане (превантивно, текущо, зимно и ремонтно-възстановителни работи при аварийни ситуации) на републиканските пътища за следващите 5 години в 13 области, съобщиха от пресцентъра на АПИ. Обществените поръчки са по райони за планиране и утре се отворят офертите за: Югозападен район, в който са областите Благоевград, Кюстендил, Перник и Софийска. Обособена позиция № 1 - ОПУ Благоевград; Обособена позиция № 2 - ОПУ Кюстендил; Обособена позиция № 3 - ОПУ Перник; Обособена позиция № 4 - ОПУ София. Югоизточен район, в който са областите Бургас, Сливен, Стара Загора и Ямбол. Обособена позиция № 1 - ОПУ Бургас; Обособена позиция № 2 - ОПУ Сливен; Обособена позиция № 3 - ОПУ Стара Загора; Обособена позиция № 4 - ОПУ Ямбол. Южен централен район, в който са областите Кърджали, Пазарджик, Пловдив, Смолян и Хасково. Обособена позиция № 1 - ОПУ Кърджали; Обособена позиция № 2 - ОПУ Пазарджик; Обособена позиция № 3 - ОПУ Пловдив; Обособена позиция № 4 - ОПУ Смолян; Обособена позиция № 5 - ОПУ Хасково. Офертите за останалите три района - Североизточен, Северозападен и Северен централен, ще бъдат отворени на 10 май.", "date": "2019.05.08", "title": "Отварят утре офертите за поддържане на пътищата в 13 области за следващите 5 г."}
{"url": "https://www.24chasa.bg/novini/article/7441851", "text": "Писането е в опасност и може да се превърне в елитарна професия, тъй като много автори разчитат на странични доходи, съобщи в. \"Гардиън\", цитиран от БТА. Изследването на Британското общество за писателски лицензи е проведено сред 5500 професионални писатели във Великобритания. Оказало се, че голяма част от тях разчитат на средства от втора работа, на родителите си или на брачния си партньор. Средният доход през 2018 година, който един британски писател си докарва с писане, е около 10 000 британски лири (11 600 евро) на година, на фона на целия му доход от средно 27 000 лири (31 442 евро). Доходът на неговото домакинство е над 81 000 лири (94 280 евро) на година, на фона на около 50 000 лири (58 197 евро) годишно за средното британско домакинство. Тези цифри контрастират с данните от 2006 година, когато доходът от писане е носел на писателя средно по 12 330 лири годишно, а целият му доход се е равнявал на 25 337 лири. В изследването се е потвърдила установената по-рано в друго изследване на учени от Центъра по авторско право и креативно писане на Глазгоуския университет липса на етническо разнообразие сред британските писатели (94% са бели и живеят в югоизточната част на страната). Установила се и полова разлика в заплащането - доходът на писателките представлявал 74,9% от този на писателите. Почти 70% от респондентите трябвало да работят нещо различно от писане през 2018 година, което показва, че наличието на доход от друга дейност става все по-важно за писателя. ", "date": "2019.05.08", "title": "Писането е в опасност и може да се превърне в елитарна професия"}
{"url": "https://www.24chasa.bg/novini/article/7441885", "text": "Русия гони двама шведски дипломати. Това съобщи днес представител на пресслужбата на министерството на външните работи на кралството, цитиран от ТАСС, предаде БТА. \"От двама шведски дипломати е било поискано да напуснат Русия\", каза той. Говорителката на руското министерство на външните работи Мария Захарова заяви на брифинг днес, че изгонването на двамата шведски дипломати от Русия е ответна мярка. \"Тези въпроси не се нуждаят от коментара ни. Без да навлизам в дълбочината на проблема, мога да кажа, че във въпроса ви се съдържа и отговорът\", каза тя пред журналисти, помолена да коментира информацията, че двама шведски дипломати са изгонени в отговор на неиздаването на визи на сътрудници на руското посолство. \"Става дума за фразата \"в отговор\". Така ще завършим обсъждането на тази тема, която традиционно се стараем да не коментираме\", допълни Захарова.", "date": "2019.05.08", "title": "Русия гони двама шведски дипломати"}
{"url": "https://www.24chasa.bg/novini/article/7441898", "text": "След пътуването ми до Брюксел с ТИР в подкрепа на превозвачите, много шофьори на камиони започнаха да ме наричат „колега“. Надявам се да бъда полезен и на вашия бранш, така че да заслужа и вие да ме припознавате като ваш „колега“. С тези думи започна срещата си с таксиметрови шофьори в Стара Загора кандидатът за евродепутат Андрей Новаков, съобщиха от пресцентъра на ГЕРБ. „Стадионът е единственото място, което може да ни събере“ – пошегува се той и благодари на десетките присъстващи за отделеното време, многобройните конструктивни предложения и въпроси. Настоящият евродепутат пое ангажимент, ако през следващите 5 години отново е в Брюксел да продължи да се бори със сърце за транспортния бранш. При посещението си в града на липите Новаков бе придружен от старозагорското лице в листата на ГЕРБ – Николай Диков. „Вече 8 години съм общински съветник и като такъв познавам и вас, и вашата работа, и вашите проблеми. Искам да ви бъда полезен. Никога не сме обещавали нещо само за да получим гласовете си на избори. Искаме да виждате в наше лице реална подкрепа“, подчерта Диков. Той посочи, че на въпроса кое е най-важното нещо, което искате да бъде направено в града ви, 50% от хората по света посочват първо транспорта. „Знам, че и вас най-силно ви вълнува темата „Инфраструктура“. Предстоят много промени и подобрения в Стара Загора – трафикът ще бъде управляван с т. нар. „умни“ светофари, ремонтират се улици, преустроява се трафика, организацията на движението с еднопосочни улици дава много добри резултати“ – подчерта кандидатът за евродепутат.", "date": "2019.05.08", "title": "Андрей Новаков в Стара Загора: Работя със сърце за транспортния бранш"}
{"url": "https://www.24chasa.bg/novini/article/7441911", "text": "По повод на успешното осъществяване на апостолическото посещение на главата на Римокатолическата църква папа Франциск в България от 5 до 7 май т.г. Националната служба за охрана изразява благодарност на хилядите граждани, присъствали и участвали в събитията през дните на посещението в градовете София и Раковски, за проявеното разбиране, търпение и доверие към работата на служителите на НСО. Това се казва в разпространено писмено изявление на НСО. НСО се обръща с думи на благодарност и към стотиците представители на българските и на международните медии за тяхната акуратност и професионализъм. Служителите на НСО положиха неимоверни усилия да подпомогнат журналистическата работа на екипите на местата на събитията по програмата на посещението, както и дейността на служителите от българските институции, благодарение на които медиите имаха възможност да направят милиони по света свидетели в реално време на посланията от историческото посещение на папа Франциск в България, се отбелязва в изявлението. В него се посочва още, че Националната служба за охрана ще продължи да изпълнява професионално и посветено мисията си за опазване на живота и здравето на гражданите и при все така ефективно взаимодействие с институциите от системата за сигурност на България.", "date": "2019.05.08", "title": "НСО благодари на гражданите и на медиите за успешното посещение на папата"}
{"url": "https://www.24chasa.bg/novini/article/7441913", "text": "Нова Броудкастинг Груп се разделя със Силва Зурлева. Професионалната й биография е свързана предимно с NOVA, на чието управление посвещава близо 20 години. Тя е във висшия мениджмънт на медията от 1999 година, като с нейното име се свързва получаването на лиценза за национално ефирно разпространение на телевизията през 2003 година, както и създаването на множество иновативни формати и предавания. От Нова телевизия благодариха за всеотдайната работа и огромния принос за компанията през годините.", "date": "2019.05.08", "title": "Силва Зурлева напуска Нова телевизия"}
{"url": "https://www.24chasa.bg/novini/article/7441916", "text": "Личната ми кауза е била и ще бъде – стабилност и гарантиране на работата на енергийния комплекс „Марица изток“. Рудниците са жив организъм. Винаги сме се водили от реализъм при управлението им. По този начин има ефективност, а не популизъм. Така започна срещата си кандидатът за представител на ГЕРБ в Европейския парламент Николай Диков с представители на КНСБ, работещи в източно-маришкия басейн, съобщиха от пресцентъра на ГЕРБ. Диков е част от дружеството, което осигурява около 40% от електроенергията в България, от 2014 година. „Когато станах част от екипа на „Мини Марица – изток“ имаше загуби, имаше големи задължения, тогава синдикатите алармираха, че имат нужда от чуваемост, от подкрепа за темите, които ги вълнуват. Към днешна дата няма забавяния към контрагентите, имаме диалог с всички. Няма ден, в който да не работя със сърце за каузата – устойчивост на енергийния комплекс. Благодарение на отношението, което има досегашният евродепутат и кандидат за нов мандат Андрей Новаков, много от нещата, които силно ни вълнуват тук, стигнаха до ЕП“, допълни Николай Диков. Той подчерта, че не бива да се гледа и да се правят заключения за работата на източно-маришкия комплекс само чрез доклади, без да се взема под внимание спецификата на нашата страна. „Догадки и заблуди, щом говорим за обект от национално значение, са недопустими“, заяви Диков пред синдикатите. „Не казвам, че всичко е цветя и рози, защото не разчитам на максимата, че една лъжа повторена 100 пъти става истина, а напротив – повтарям и стоя зад една истина – работата на „Марица изток“ трябва да продължи. Това е кауза за мен, за моите съграждани, за всички, които са част от енергийното сърце на България“, каза още кандидатът за евродепутат. Той подчерта, че това е важно стратегическо решение, което води до енергийна независимост на страната, затова е важно секторът да има подкрепящи го хора на национално и европейско ниво. Диков благодари на Андрей Новаков за подкрепата, която е срещало дружеството до този момент, въпреки че темата е била далеч от хоризонта му на работа. „Факт е, че Николай Диков е причината да се ангажирам толкова с проблемите на мините, защото той и екипът на „Мини Марица-изток“ ме запознаха в детайли с темата. Занапред също ще бъда на разположение и в подкрепа на дружеството“, обобщи Андрей Новаков по време на срещата. Той сподели с присъстващите и личната си позиция, която определи като непопулярна, а именно – „мините трябва да работят докато има въглища, заедно с държава, местна власт, европейски институции, трябва да се обединим и да се намери най-правилното решение на казусите, които стоят пред нас“. „Следващият мандат на Европейския парламент е изключително важен. Все по-голям отпор среща тази наша кауза. В битката сме рамо до рамо с Чехия и Полша. Важно е хората да не останат без работа“, заяви Новаков. За социалната, трудовата и икономическата значимост на комплекса говориха още и Валентин Вълчев, председател на Федерацията на независимите синдикати на миньорите към КНСБ и Наско Митев от Енергийния съюз на КНСБ. „На 26 май ни предстоят не само избори за евродепутати, предстоят ни много важни избори за бъдещето ни“, категоричен бе Валентин Вълчев. „Набира скорост евроскептицизмът, което не води до добро за европейските народи. Бъдещето на централите, работещи с твърдо гориво трябва да бъде защитено. Затова е изключително важно кои ще бъдат нашите представители в Европейския парламент и Европейската комисия, защото там се вземат решенията за нас. Така ще знаем и от кого да търсим отговорност като граждани на регион с енергиен компекс“, допълни той. „Ние заедно: синдикати, бизнес, политици – трябва да се обединим, за да успеем и да върнем вярата на хората в сигурното бъдеще. Предстоят ни още много срещи и работа по темата, но каузата е една – стожерът на енергетиката ни – „Марица изток“. Пожелавам ви миньорско самочувствие и успех на 26 май“, обърна се към кандидатите за представители в ЕП и Наско Митев. По време на срещата стана дума още и за двойния стандарт при храните, цените и услугите. Засегнати бяха и темите как Европа подпомага българските региони.", "date": "2019.05.08", "title": "Важността на евроизборите за енергийния компекс „Марица изток“ обсъдиха в Стара Загора"}
{"url": "https://www.24chasa.bg/novini/article/7441925", "text": "Пострадалите пчелари ще получат обезщетените под формата на индивидуална помощ de minimis. Компенсация ще има за всички, чиито документи са окомплектовани – подадена жалба, съставен констативен протокол и взети проби за установяване причината за смъртността при пчелите. Това съобщи министърът на земеделието, храните и горите Румен Порожанов по време на Консултативен съвет по пчеларство, цитиран от пресцентъра на земеделското министерство. Той уточни, че предстои калкулация на точния размер на помощта. След това тя ще бъде гласувана на заседание на Управителен съвет на Държавен фонд „Земеделие“. По време на заседанието се взе решение за промени в нормативните документи, които касаят сектора. Стигна се до консенсус за промени Наредба № 13 за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности. В рамките на една седмица пчеларите трябва да подадат своите предложения, които работна група да обсъди и обобщи. Ще се разпишат процедурни правила, за да се знае какъв е редът за взимане на проба, как се установява нарушението. След това ще се извърши обучение на служители от всички 28 области в страната, за да се избегне падането на актове в съда. Заместник-министърът на земеделието, храните и горите доц. д-р Янко Иванов уточни, че в случай на съмнение за масово натравяне, пробите ще се поемат за сметка на Българската агенция по безопасност на храните. Тези проби имат арбитражна стойност и могат да се използват като веществено доказателство в съда. В дългосрочен план се предвижда дооборудване на лаборатория на БАБХ в Пловдив, така че да не се използва само за изследвания на растения, но и за пчели. „Важно е да се постигне баланс между интересите на хората, които се занимават с производството на различни култури и тези, които се занимават с отглеждането на пчели, т.е. да намерим онова златно сечение, така че двата сектора да не си пречат един на друг, а напротив“, категоричен бе заместник-министърът на земеделието, храните и горите доц. д-р Янко Иванов. По думите му няма противоречие между земеделските производители и пчеларите – и едните, и другите искат да има прозрачност и всичко да е ясно и по правилата.", "date": "2019.05.08", "title": "Порожанов: Пострадалите пчелари ще получат индивидуална помощ de minimis"}
