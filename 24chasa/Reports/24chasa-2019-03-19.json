{"url": "https://www.24chasa.bg/novini/article/7355256", "text": "Пожар изпепели цех за термична обработка на пилета във Враца. Огънят унищожил цялата техника и помещенията буквално за 15 минути, съобщи  . Временно без препитание ще останат 40 души. Собствениците са създавали бизнеса си повече от 20 години, а сега са го загубили за четвърт час. Имотът не е застрахован. По щастлива случайност няма пострадали хора. Работниците тъкмо свършили работа и си тръгнали малко преди цехът да избухне в пламъци.", "date": "2019.03.19", "title": "Пожар изпепели цех за пилета във Враца"}
{"url": "https://www.24chasa.bg/novini/article/7355226", "text": "Сръбски митничари в сътрудничество с полицията предотвратиха опит на пътник на ГКПП Градина да внесе контрабандно в пликче с червен пипер и в долното си бельо марихуана, предаде Танюг, цитирана от БТА. Нарушението бе открито, когато автобус с български регистрационен номер, пътуващ от София за Париж, пристигнал на ред за проверка. Въпреки че пътниците и шофьорите заявили, че нямат нищо за деклариране, при проверката на чантата за лаптоп на един от пътниците, 27-годишен български гражданин, бе намерено пликче с червен пипер, в което покрай подправката имало и найлонова торбичка с марихуана. Предполага се, че пътникът е искал да прикрие силната миризма на марихуаната със същото така силната миризма на червения пипер. След това в бельото на пътника били открити два джойнта - ръчно свити цигари марихуана.", "date": "2019.03.19", "title": "Сръбски митничари откриха в пътник от България марихуана в плик с червен пипер"}
{"url": "https://www.24chasa.bg/novini/article/7355233", "text": "І. МЕТЕОРОЛОГИЧНА ОБСТАНОВКА: Температурите са в интервала от 4° до 27°. Времето над страната е предимно ясно. Вятър духа в областите: Бургас, Варна, Видин, Кюстендил и Ловеч. Дъжд вали в област Смолян и района на Черна места и Лъки. Пътните настилки са сухи, по усойните и планински райони частично заледени и заснежени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе - Велико Търново; • път I-8 ГКПП „Калотина“ -София; • път I-9 Варна - Бургас; • път II-18 Околовръстен път София; • път II-99 Бургас - Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: До 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч. Движението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. Движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч. Област Пазарджик: До 31.05.2019 г. движението при км 89 на АМ „Тракия“ /мост над река Елшишка/ се осъществява двупосочно в платното за София поради ремонтни дейности на платното в посока Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. До 30.04.2019 г. движението се осъществява само в изпреварващата лента от км 77+747 до км 78+117 в посока Бургас поради ремонтни дейности на моста над река Тополница при км 77+950. Шофьорите да се движат с повишено внимание и съобразена скорост, спазвайки пътната сигнализация. Област Стара Загора: До 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка. Област Бургас: До 20.03.2019 г. шофьорите да се движат с повишено внимание и съобразена скорост, спазвайки пътната сигнализация в участъка Деветак – Ветрен от км 308+107 до км 359+475 поради извършване на ремонтни дейности на ограничителни системи /мантинели/. АМ „Хемус“: Област София: До 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\". До 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. До 31.03.2019 г. движението в участъка от км 31+996 до км 33+780 се осъществява двупосочно в платното в посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/. До 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. Област Варна: До 31.03.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. АМ „Марица“: няма ограничения. АМ „Черно море“: Oбласт Варна: До 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. АМ „Струма“: ОПУ София: До 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч. ОПУ Кюстендил: До 21.03.2019 г. движението при км 45+700 в посока София се осъществява в една лента поради извършване на краткотрайни ремонтни работи. Скоростта е ограничена до 70 км/ч. Срок ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: 1. Проходи: - „Златишки“ - затворен за всички МПС - целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Вратник“ - забранено е движението на МПС над 10 т - целогодишно; - „Дюлински“ - забранено е движението на МПС над 3,5 т - целогодишно; - „Пампорово“ - забранено е движението на МПС над 3,5 т; - „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; - „Троянски“ – забранено е движението на МПС над 12 т; - „Твърдишки“ - забранен за МПС над 10 т - целогодишно; - „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. Движението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. ОПУ Благоевград: Временно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут в близост, който заобикаля съоръжението и се регулира от светофарна уредба. Срок до 30.03.2019 г. Движението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Велико Търново: Движение с повишено внимание по път Полски Тръмбеш - Дебелец в участъка на територията на област В.Търново, поради полагане на хоризонтална маркировка. Срок до 29.03.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Област Пловдив: Движението по път Карлово - Сопот в посока София се извършва в една лента поради строително-монтажни дейности до 19.04.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Област Бургас: Движението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. Движението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Обходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г. Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г. Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.05.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. Път II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; Път ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. Път III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; Път III–602: Движение с повишено внимание от км 0+000 до км 5+000 в участъка с. Коняво - с. Горна Гращица поради профилиране на банкети и оформяне на наземни окопи. Сигнализирано с пътни знаци . Срок до 22.03.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: До 30.04.2019 г. движението по път ІІ-35Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 03.04.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: Път ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г. Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма ограничения. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: няма ограничения. ОПУ-Разград: Временно са въведени следните ограничения за движение на МПС: няма ограничения. Ремонтни дейности: Път III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІ-21: Движението по път ІІ-21 Русе – Силистра в участъка Тутракан – Търновци, местност ”Ханчето Дълбока” от км 60+200 до км 61+200, се осъществява в дясната лента с повишено внимание. Затворена е лявата лента в посока Силистра, поради частичен ремонт на асфалтовата настилка. Създадена е ВОБД с предупредителни знаци и конуси. Срок до 21.03.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: няма ограничения. ОПУ-Смолян: Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки – Югово – Чепеларе – Рожен и обратно. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. Път ІІІ-5031: Движението по път III-5031 Опан – Гълъбово е ограничено за МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. Ремонтни дейности: Път III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности. Обходен маршрут: През с. Обручище по ул. ,,Млада гвардия''. Срок до 22.03.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.03.19", "title": "Виж ситуацията по пътищата на страната"}
{"url": "https://www.24chasa.bg/novini/article/7355243", "text": "Премиерът на Северна Македония Зоран Заев и върховният представител на ЕС по външната политика и сигурността Федерика Могерини оцениха днес, че успешното произвеждане на честни, демократични и свободни президентски избори е ключово и приоритетно за правителството в Скопие, съобщи телевизия Телма, цитирана от БТА. Същевременно от опозицията в Северна Македония се очаква конструктивен подход и участие в тези избори, както и в процеса на реформи, бе изтъкнато на срещата на Заев и Могерини в Брюксел, на която присъстваха и вицепремиерът Буяр Османи, външният министър Никола Димитров и министърът на отбраната Радмила Шекеринска. Заев изрази лична благодарност за свикването на Съвета за стабилизиране и асоцииране в този важен период за Република Северна Македония. Могерини похвали напредъка на страната в процеса на реформи и насърчи правителството в Скопие до юни да изпълни останалите реформи, предвидени от Европейския съвет през юни миналата година. По време на срещата бе констатирано, че Република Северна Македония има много причини да се надява на позитивни сигнали от всички европейски институции.", "date": "2019.03.19", "title": "Заев и Могерини: Президентските избори са ключови за Северна Македония"}
{"url": "https://www.24chasa.bg/novini/article/7355245", "text": "Руският министър на отбраната Сергей Шойгу е пътувал днес до Сирия, където е предал послание от руския президент Владимир Путин на сирийския лидер Башар Асад, предадоха световните агенции, цитирани от БТА. Руското министерство на отбраната съобщи, че Шойгу и Асад са обсъждали борбата срещу глобалния тероризъм в Сирия и различни аспекти на сигурността в Близкия изток, предаде Ройтерс. Разговорът се е фокусирал и върху усилията за подпомагане на завръщането на сирийските бежанци и доставянето на хуманитарна помощ за Сирия, предаде Асошиейтед прес. Шойгу е заявил, че западните страни се опивали да \"спънат позитивните промени в Сирия и да създадат нови препятствия пред намирането на изход от кризата\". Русия започна военна интервенция в Сирия през септември 2015 г. и накрая помогна на Асад да си върне контрола върху големи райони от страната. Западните държави подкрепиха сирийската опозиция и отказаха да помогнат на възстановяването на Сирия без намирането на политическо решение на кризата, отбелязва АП.", "date": "2019.03.19", "title": "Шойгу в Сирия, предаде на Асад послание от Путин"}
{"url": "https://www.24chasa.bg/novini/article/7355225", "text": "Цените на горивата стигнаха тримесечен връх, показа проверка в специализирани сайтове и в някои от веригите бензиностанции. В част от тях дизелът вече се продава за 2,34 лв. На други цената е от 2,14 до 2,22 лв., а има и такива, които го предлагат за 2,04 лв. Най-високата цена на масовия бензин А-95 е 2,14 лв., като в част от бензиностанциите се предлага от 2,02 до 2,09 лв. На места има цени от 1,92 лв. Такива ценови нива горивата са имали в края на ноември 2018 г. Причина за сегашното поскъпване са котировките на петрола, които са почти 68 долара за барел. Дори в момента има известно задържане на цените от компаниите, тъй като преди три месеца петролът е бил 60 долара, а горивата са били със сегашните цени. Покачването на петрола дойде след решението на ОПЕК и Русия да ограничат добива, за да спре поевтиняването на суровината, започнало през последното тримесечие на 2018 г. Свиването на производството се очаква да продължи поне до юни. Ако тенденцията се запази, може да има и още по-голямо поскъпване на горивата до началото на лятото, когато се покачва и потреблението.", "date": "2019.03.19", "title": "Заради петрола горивата най-скъпи от 3 месеца"}
{"url": "https://www.24chasa.bg/novini/article/7355150", "text": "Руският президент Владимир Путин смята, че руският самолет Су-57 е най-добрият военен самолет в света. Той заяви това на среща с победителите в конкурса \"Лидерите на Русия\", предаде ТАСС, цитирана от БТА. \"Това е сега най-добрият самолет в света - по всички тактико-технически данни, по оръжията си. Никой не може да лети така, както нашият самолет\", отбеляза президентът. Су-57 е многофункционален изтребител от пето поколение. Първият му прототип направи първия си полет на 29 януари 2010 г., пилотиран от летеца-изпитател Сергей Богдан. В конструкцията му са използвани широко композитни материали. Самолетът може да извършва свръхзвуков полет без форсаж, слабо забележим е, има свръхманевреност и способност да извършва относително къси излитания и кацания. Въоръженията му се разполагат във вътрешни пространства и под крилата, отбелязва ТАСС.", "date": "2019.03.19", "title": "Путин смята руския СУ-57 за най-добрия \nбоен самолет в света (Видео)"}
{"url": "https://www.24chasa.bg/novini/article/7355177", "text": "Валентин Качанов е в неизвестност от 8 Февруари 2019 година. Той е живял и работил в Grays - градче в преградията на Лондон. Последно е говорил с майка си на 8 Февруари. На 9-ти Февруари е излязъл от квартирата, която е споделял с приятел и не се е върнал повече. Това пише Атанас Чиков във фейсбук. Майката на изчезналото момче е помолила да се сподели информацията и снимката на сина й, за да може да достигне до повече хора.  В квартирата са паспорта му, други документи, всичкия му багаж. Телефонът му известно време е давал свободно, сега дава че не може да се свърже с него човек. Майка му, която е в България, се в свързала с българска полиция и Интерпол. Английска полиция е идвала няколко пъти в дома му, но до момента нищо. Валентин се е разбирал с майка си, баща си и сестра си и не е имал причини да спре контакта си с тях. Никой от приятелите му във Великобритания не се е чувал с него. Валентин живее в Англия от около 3 години. Странното е, че е пропуснал да се обади за рождения ден на баща си, както и да поздрави и майка си за 8-ми март. Неща които винаги ги е правил до сега. Определено родителите и сестра му, които са в Родината се притесняват, че нещо неприятно може да му се е случило и за това не може да се свържат с него. Моля ако някой сънародник, знае нещо за Валентин да се свърже с мен и аз ще предам инфото на родителите му, пише Чиков. ", "date": "2019.03.19", "title": "Издирва се Валентин Качанов, изчезнал безследно в предградията на Лондон"}
{"url": "https://www.24chasa.bg/novini/article/7355180", "text": "20 години от отварянето на първите си магазини у нас отпразнува “МЕТРО България” със стилно парти в НДК. “МЕТРО държи на високия стандарт и благодаря за вашата подкрепа, защото без нея нямаше да успеем да постигнем резултатите, които имаме днес”, поздрави присъстващите над 1000 гости главният изпълнителен директор на компанията Атила Йенисен. Той благодари и на акционерите за доверието им в екипа на “МЕТРО България”. Йенисен поздрави и мениджърите на компанията, които 20 години градят успешно името на МЕТРО. “Вашият успех е наша работа”, обърна се изпълнителният директор към клиентите на компанията. И подчерта, че именно те са причина магазините да съществуват, а служителите на “МЕТРО България” са виновниците те да бъдат успешни. 178 души работят в компанията от основаването ѝ, а общо в 11-те магазина днес са ангажирани 2300 служители. Че е клиент на “МЕТРО България”, сподели министърът на туризма Николина Ангелкова. Тя лично поздрави екипа за юбилея: “Искам да ви благодаря, че толкова години създавате стандарт за високо качество. За това, че сте пионери, че работите с производителите и помагате на сектор “Туризъм” да предлагаме висококачествен продукт”. Хайко Хутмахер, който е член на управителния съвет на METRO AG, подчерта, че е горд с постиженията на компанията за тези 20 години. Над 1000 души чуха призива му и запяха заедно Happy birthday. Любопитен детайл отбеляза пък посланикът на Германия у нас Херберт Салбер. Дипломатът забелязал, че логото на МЕТРО е в същите цветове като това на ЕС - синьо и жълто. Според Салбер МЕТРО има принос към успешната интеграция на бизнеса към европазарите. По думите на главния управител на Германо-българската индустриално-търговска камара Митко Василев “МЕТРО България” е “пионер на модерната търговия”. За доброто настроение се погрижиха 100 каба гайди, както и виртуозните музиканти Теодосий Спасов, Иван Шопов и трио “Авигея”. Гостите чуха и хитове на обичаната група “Фондацията”. Рождениците почерпиха с разнообразни и вкусни кулинарни изкушения в 8 различни зони, поднесени от най-популярните български шефове. Основен партньор на МЕТРО е Българската асоциация на професионалните готвачи. И като на всеки рожден ден имаше и подаръци - служители на компанията получиха големи награди. Гостите на юбилея разгледаха и две специални фотоизложби. “Ретро МЕТРО” показва страници на вестници от откриването на магазините на компанията в няколко града, а “Съвременна българска кулинария - 20 български топготвачи” е на българския фотограф Илиян Илиев, който работи във Великобритания.", "date": "2019.03.19", "title": "20 г. “МЕТРО България” = стандарт за високо качество"}
{"url": "https://www.24chasa.bg/novini/article/7355174", "text": "Версията отвличане или продажба все повече се налага при издирването на  Вече трето денонощие от него няма следа, въпреки че е трудноподвижен и бяха мобилизирани всевъзможни служби и техника да го търсят. В издирването му участват полицаи, пожарникари, жандармерия и гранична полиция, но детето сякаш е потънало вдън земя. Беше пуснат и дрон, а преди ден хеликоптер кръжеше между Равнец и околните села. За още по-прецизно търсене във вторник бяха включени и два делтапланера. В облитането на района са се включили по собствено желание двама парапланеристи - Венелин Стайков и Деспин Митрев, които през 2017 г. бяха отличени от “24 часа” в кампанията “Достойните българи” заради участието им в акции за спасяване на деца. Двамата сами си предложили услугите на кмета Христо Колев да се включат с летателните си машини. “От ниска височина засичат всичко живо на земята - зайци, мишки. Дано да го открият. Метър по метър проверявахме района край реката, нивите, навсякъде в широк периметър около селото”, казва кметът. В мащабната издирвателна акция полицията мобилизира 100 души, от тях 60 тръгнаха от къща на къща в ромското гето да проверяват за детето дали не е отвлечено, или изгубено. “Някой сигурно е взел сина ми и го е качил в каруца”, каза бащата Иван Ангелов. Преди това говорил за черна кола в ромската махала, после, че Онур бягал по черен път, а в същото време трудно ходел. Майката Мета пък се притеснява малкият да не е изяден от чакали Противоречивите им показания навели разследващите на мисълта, че малкият може да е продаден, а родителите му да разиграват театър. Затова работят и по тази версия. “При това състояние на детето досега все щяхме да намерим следа - обувка или дреха”, казват разследващи. Иначе пред кмета двамата родители не могат да обяснят, че 2-годишно дете ще направи дълъг преход с болно краче. Юлиян - Онур се родил с малформация и е 14-о дете на семейството от ромски произход. Бащата твърди, че на рождения ден в неделя привечер, когато последно е бил забелязан, синът му си играел с още 4-5 деца в заграден двор и не е излизал навън. Според него досега малкият, който не може и да говори, никога не е оставян сам. Другата версия - за отвличане в Кошарица като отмъщение от роднина на Иван, също не се потвърждава. Наскоро бащата е получавал заплахи, но при претърсване на къща в селото Юлиян не е открит. “Редовно сме ги посещавали, но в семейството не е констатирано неглижиране спрямо децата. Големите ходят на училище, а малките са на градина”, коментира шефката на “Социално подпомагане” Алина Конкьова.", "date": "2019.03.19", "title": "И с делтапланер не откриха 2-годишния Онур от Равнец. Нова версия - продаден (Обзор)"}
{"url": "https://www.24chasa.bg/novini/article/7355107", "text": "Очаква се парламентът да избере утре председател, заместник-председатели и секретар на Централната избирателна комисия /ЦИК/. Това е заложено в проектопрограмата на депутатите за тази седмица. След това се предвижда първо четене на предложени от лидера на БСП Корнелия Нинова промени в Закона за публичните финанси. В проектопрограмата за сряда са още първо четене на промени в Закона за чужденците в Република България, както и изслушване на министъра на транспорта, информационните технологии и съобщенията Росен Желязков относно създаване на Единна информационна точка, предава БТА. За четвъртък се предвижда второ четене на Законопроект за защита на търговската тайна и първо четене на промени в Закона за кадастъра и имотния регистър. Очаква се да бъдат изслушани министърът на младежта и спорта Красен Кралев и министърът на регионалното развитие и благоустройството Петя Аврамова. В петък се очаква депутатите да изберат подуправител - ръководител на управление \"Банков надзор\" на Българската народна банка /БНБ/, както и да приемат правила за избор на зам.-председатели на Комисията за финансов надзор /КФН/. Предвижда се и изслушване на министъра на труда и социалната политика Бисер Петков. След това ще е парламентарният контрол.", "date": "2019.03.19", "title": "Очаква се утре парламентът да избере ръководство на ЦИК"}
{"url": "https://www.24chasa.bg/novini/article/7355118", "text": "Промените в изчисляването на пенсията са въведени, за да се спестят пари, заяви бившият социален министър Ивайло Калфин в предаването \"Още от деня\" по  . По думите му през 2015 г. държавната субсидия за пенсии в НОИ е била 4,5 млрд. лв., докато сега е 3,8 млрд. \"Това означава, че 700 млн. лв. държавата е \"спестила\" и плаща по-малко на НОИ днес. Тези 700 млн. трябва да отидат за актуализацията на пенсиите\", уточни бившият министър. При скорошното повишаване на пенсиите неравенството се е увеличило, изтъкна Калфин. Трябва да има принцип на осигуряването, според който пенсиите да са изчислени спрямо внесените осигуровки, заяви Калфин. По думите му, може да се разбере със сигурност кой колко е внасял за годините след 1997 г., от когато започва да функционира информационната система на НОИ. Ивайло Калфин обясни, че през 2015 г. за всеки 1 лв. изплатена пенсия държавната субсидия е била 56 ст., но сега субсидията е около 38 ст. \"Държавата плаща по-малко и НОИ е много по-стабилен, но този ресурс не трябваше да се спестява от пенсионерите, а да се преизчислят всички пенсии\". Калфин прогнозира, че предстоящите евроизбори ще бъдат много трудни.", "date": "2019.03.19", "title": "Калфин: Промените в пенсионната система са направени да се спестят пари"}
{"url": "https://www.24chasa.bg/novini/article/7355130", "text": "Председателят на босненското председателство Милорад Додик съобщи днес след среща със сръбския президент Александър Вучич, че Сърбия ще финансира проекти в 62 общини на Република Сръбска и това е най-конкретното споразумение между Сърбия и републиката досега, предаде Танюг. \"Реализацията на това споразумение и на проектите ще означава, че Сърбия ще присъства във всички общини в Република Сръбска\", каза Додик, като отбеляза, че става дума за значителна сума, без да уточни каква, предава БТА. Додик каза, че е разговарял с Вучич и за отношенията на Сърбия с Босна и Херцеговина, за границата, която, по неговите думи, остава неопределена заради позициите на босненските мюсюлмани, и за формирането на органите на властта на Босна и Херцеговина.", "date": "2019.03.19", "title": "Милорад Додик: Сърбия ще финансира проекти в 62 общини на Република Сръбска"}
{"url": "https://www.24chasa.bg/novini/article/7355129", "text": "Разглеждаме сериозно възможността Бразилия да стане член на НАТО или на друг съюз, заяви американският президент Доналд Тръмп, след като посрещна в Белия дом бразилския си колега Жаир Болсонаро, предаде Ройтерс, цитирана от БТА. Тръмп отбеляза, че отношенията между САЩ и Бразилия са по-добри от всякога, посочва Франс прес. \"Бразилия и САЩ никога не са били толкова близки\", отбеляза президентът, посрещайки Болсонаро в Овалния кабинет. Тръмп засегна и темата за Венецуела и каза, че случващото се в тази страна е срамно. Той отново заяви, че всички опции се разглеждат, за да бъде накаран Николас Мадуро да се оттегли от власт, предаде Франс прес.", "date": "2019.03.19", "title": "Тръмп: Разглеждаме сериозно възможността Бразилия да влезе в НАТО"}
{"url": "https://www.24chasa.bg/novini/article/7355142", "text": "Стивън Хокинг почина миналата година и макар астрономи да не са наблюдавали как черни дупки бавно \"се изпаряват\", се увеличават познанията ни за тези загадъчни космически чудовища, на които британският астрофизик посвети част от живота си, предаде Франс прес, цитирана от БТА.  През 1975 г. той теоретизира, че черните дупки могат да излъчват радиация. \"Шокираща теория\", \"истинска революция\", \"пророческо виждане\", отбелязаха негови колеги след смъртта му. Някои са на мнение, че тази теория щеше да му донесе Нобелова награда, ако можеше да се потвърди с наблюдения. Това все още е невъзможно. Макар че за черни дупки се говори от 18-и век, нито един телескоп не е дал възможност да се \"види\" някой от въпросните загадъчни обекти в космоса. Изглежда обаче, че се доближаваме до постигането на тази цел. \"Основният напредък е в областта на наблюденията\", заяви британският астрофизик Мартин Рийс, който е бивш колега на Стивън Хокинг в Кембриджкия университет. Черните дупки са толкова масивни, че поглъщат всичко - нито материята, нито светлината може да им се изплъзне. Освен това са невидими. Теоретично погледнато, съществуват два вида черни дупки. Звездните черни дупки са изключително малки и се формират в края на живота на звезди. Да се правят опити да се наблюдават най-близките до Земята звездни черни дупки е все едно да се опиташ да различиш човешка клетка на Луната. \"Открихме гравитационни вълни от звездни черни дупки - каза Мартин Краус от университета на Хартфордшър в Англия. - Тези вълни са директно потвърждение за съществуването им.\" Колкото до свръхмасивните черни дупки, чиято маса е между милион и милиарди пъти по-голяма от слънчевата, съмненията остават, но търсенето се интензифицира. Увеличават се наблюденията на заобикалящата подобно чудовище среда. Черните дупки са невидими, но орбитиращата около тях материя е видима. \"За пръв път между май и юли 2018 г. наблюдавахме три светлинни експлозии близо до свръхмасивната черна дупка Стрелец А в центъра на Млечния път - каза астрономът Ги Перен от Парижката обсерватория. - Никога досега не бяхме доближавали толкова много черна дупка.\"", "date": "2019.03.19", "title": "Познанията ни за черните дупки се \nувеличават"}
{"url": "https://www.24chasa.bg/novini/article/7355065", "text": "Главният преговарящ на Европейския съюз за Брекзит Мишел Барние каза, че споразумението, договорено от Тереза Мей с ЕС, е единствената основа за излизане с правила на Великобритания от ЕС, предаде Ройтерс, цитирана от БТА.  Гласуването (в британския парламент) против Брекзит без сделка няма да го предотврати, добави Барние. Великобритания може да поиска кратко или дълго отлагане, но въпросът е каква ще бъде целта на отлагането и как ще бъде обоснован поисканият срок за него, каза европейският главен преговарящ, цитиран от Ройтерс.", "date": "2019.03.19", "title": "Мишел Барние: Гласуването против Брекзит без сделка няма да го предотврати"}
{"url": "https://www.24chasa.bg/novini/article/7355003", "text": "Застрахователна компания „ЛЕВ ИНС“ АД получи 10 от 30 нови високопроходими и надеждни автомобила „Дачия Дъстър“, с които ще предоставя иновативната услуга „ДЕНОНОЩЕН АВТОАСИСТАНС“. Като безспорен лидер на пазара, включително и по последни данни,публикувани от Комисията за финансов надзор, с над 800 000 клиента за 2019 г., дружеството си постави като приоритет грижите за абсолютно всички участници в движението по пътищата. Следвайки тези наши цели, представихме иновативната си услуга „ДЕНОНОЩЕН АВТОАСИСТАНС“. Всеки водач,  , може да се възползва от посещение на мобилни екипи в цялата страна при настъпило застрахователно събитие, получавайки правна, логистична и медицинска помощ на място. Необходимо е единствено подаването на сигнал към денонощните телефонни линии на кол центъра – 080010200 при ПТП с пострадали лица и 080015333 за ПТП без пострадали лица. През годините ние сме единствената компания, която продължи да развива и инвестира в тази услуга, включително с модернизиране на автомобилния парк. Към днешна дата имаме над 70 експерта, които максимално бързо и адекватно реагират при подаден сигнал. Друга добавена стойност на продуктите и услугите, които компанията предлага са: o Единственият животоспасяващ хеликоптер, помогнал на множество пострадали, част от които не са наши клиенти. o С цел превенция и защита на своите клиенти ЗК „Лев Инс“ откри свои представителства в Италия, Румъния и Германия със спешни телефони за съответните държави. Идеята на тези партньорства е да се окаже съдействие при възникване на ПТП в тези страни, допълнителна юридическа консултация и цялостно документално обслужване пред местните институции.", "date": "2019.03.19", "title": "„ЛЕВ ИНС” – надеждна грижа за клиента 24/7"}
{"url": "https://www.24chasa.bg/novini/article/7354883", "text": "58-годишен мъж в крайна фаза на чернодробно заболяване бе спасен след успешна трансплантация на черен дроб във ВМА. Донор на органа е станал 72-годишен мъж от великотърновската болница МОБАЛ “Д-р Стефан Черкезов”. Той е бил приет в интензивното отделение с тежък мозъчен кръвоизлив. Въпреки усилията на лекарите обаче, в понеделник е изпаднал в мозъчна смърт. 5-часовата интервенция във ВМА е осъществена от екипа на проф. Никола Владов, ръководител на Клиника по чернодробно-панкреатична хирургия и трансплантология. Пациентът е в добро състояние. Ръководството на двете болници, както и координаторите по донорство за област Велико Търново, д-р Сибила Маринова и д-р Ваня Лъчезарова, изказва своята изключителна благодарност към близките на донора, които въпреки трудния за тях момент, са разрешили експлантацията на органите. Екипът на ВМА благодари и на колегите си от великотърновската болница за доброто сътрудничество, както и на екипите на Военновъздушните сили за бързата и своевременна реакция във всяка донорска ситуация. От началото на 2019 година, това е първа успешно реализирана донорска ситуация в България.", "date": "2019.03.19", "title": "58-годишен бе спасен във ВМА, “Спартан” докара черен дроб на донор от Търново"}
{"url": "https://www.24chasa.bg/novini/article/7355010", "text": "Областният управител на Перник Ирена Соколова събира експертна група във връзка с постъпили сигнали от кмета и жителите на село Дивотино за въгледобив извън концесионната територия на \"Мин индъстри\" ЕООД в Пернишкия въглищен басейн. Това съобщи пресцентърът на областната администрация. Срещата е насрочена на 21 март и се очаква на нея да присъстват представители на министерствата на енергетиката, на околната среда и водите, фирмата концесионер \"Мин Индъстри\" ЕООД, Българската минно-геоложка камара, кметовете на селата Дивотино и Люлин, разположени в близост до рудника, ОД на МВР Перник и териториални екоструктури в региона. Над 700 жители на Дивотино са подкрепили подписка срещу дейността на най-голямото въгледобивно предприятие в Перник \"Мин индъстри\"ЕООД, твърди кметът на селото Румен Сергиев. Дружеството държи правата и задълженията по концесионен договор за добив на въглища от находище \"Пернишки въглищен басейн\" до 2029 година. Според недоволните \"Мин индъстри\" влиза в чужди земи и е унищожило близо 150 дка частни имоти, съседни с концесионните площи. Започнали са и свлачищни процеси, твърди Сергиев. По думите му взривовете в мината, които са почти ежедневни,се усещат в домовете на хората. Чувстваме се като при непрекъснато земетресение,а нашето село най-много пострада при земетресението през 2012г., уверява кметът.", "date": "2019.03.19", "title": "Експертна група ще провери на най-голямото въгледобивно предприятие в Перник"}
{"url": "https://www.24chasa.bg/novini/article/7355030", "text": "Редовното правителствено заседание ще се проведе както обикновено – в сряда, 20 март, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ИЗМЕНЕНИЕ НА УКАЗ №85 НА ПРЕЗИДЕНТА НА РЕПУБЛИКА БЪЛГАРИЯ ОТ 2012 Г. ЗА УТВЪРЖДАВАНЕ НА ДЛЪЖНОСТИТЕ ВЪВ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ И В НАЦИОНАЛНАТА СЛУЖБА ЗА ОХРАНА, ИЗИСКВАЩИ ВИСШИ ОФИЦЕРСКИ ЗВАНИЯ. Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ И ОТ ВОЕННА СЛУЖБА НА ОФИЦЕР ОТ ВИСШИЯ КОМАНДЕН СЪСТАВ. Внася: заместник министър-председателят по обществения ред и сигурността и министър на отбраната 3. ПРОЕКТ НА РЕШЕНИЕ ЗА ОСИГУРЯВАНЕ НА ДЪРЖАВНА ГАРАНЦИЯ ЗА ВРЕМЕННА ЕКСПОЗИЦИЯ, ОРГАНИЗИРАНА ОТ РЕГИОНАЛНИЯ АРХЕОЛОГИЧЕСКИ МУЗЕЙ - ПЛОВДИВ, ПРЕЗ 2019 Г. Внася: министърът на културата 4. ДОКЛАД ЗА УТВЪРЖДАВАНЕ НА РАЗХОДИТЕ ЗА КОМАНДИРОВКИ В СТРАНАТА ЗА ЧЕТВЪРТОТО ТРИМЕСЕЧИЕ НА 2018 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ. Внася: министър-председателят 5. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД - СОФИЯ. Внася: министърът на транспорта, информационните технологии и съобщенията 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА БАЛЧИК, ОБЛАСТ ДОБРИЧ. Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТИ ОТ ИМОТ - ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ НАЦИОНАЛНАТА АГЕНЦИЯ ЗА ПРИХОДИТЕ ПРАВОТО НА УПРАВЛЕНИЕ ВЪРХУ ИМОТ - ПУБЛИЧНА ДЪРЖАВНА СОБСТВЕНОСТ. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА МЕЖДУ РЕПУБЛИКА БЪЛГАРИЯ И ИСЛЯМСКА РЕПУБЛИКА ПАКИСТАН ЗА ИЗБЯГВАНЕ НА ДВОЙНОТО ДАНЪЧНО ОБЛАГАНЕ И ПРЕДОТВРАТЯВАНЕ НА ОТКЛОНЕНИЕТО ОТ ОБЛАГАНЕ С ДАНЪЦИ НА ДОХОДИ. Внася: министърът на финансите 10. ПРОЕКТ НА РЕШЕНИЕ ЗА УТВЪРЖДАВАНЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ И МИНИСТЕРСТВОТО НА ЗАЩИТАТА НА ОКОЛНАТА СРЕДА НА РЕПУБЛИКА СЪРБИЯ ЗА СЪТРУДНИЧЕСТВО В ОБЛАСТТА НА ОПАЗВАНЕ НА ОКОЛНАТА СРЕДА. Внася: министърът на околната среда и водите 11. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 422 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ ПРОЕКТ НА МЕМОРАНДУМ ЗА СЪТРУДНИЧЕСТВО В ОБЛАСТТА НА ЕВРОПЕЙСКАТА ИНТЕГРАЦИЯ И ПОДОБРЯВАНЕ НА ВРЪЗКИТЕ С НАТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И СЪВЕТА НА МИНИСТРИТЕ НА БОСНА И ХЕРЦЕГОВИНА. Внася: заместник министър-председателят по правосъдната реформа и министър на външните работи 12. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ПО ДЕЛО С-762/19, ВЪРХОВЕН КАСАЦИОНЕН СЪД НА РЕПУБЛИКА БЪЛГАРИЯ ПРЕД СЪДА НА ЕВРОПЕЙСКИЯ СЪЮЗ, ОБРАЗУВАНО ПО ПРЕЮДИЦИАЛНО ЗАПИТВАНЕ НА РАЙОННИЯ СЪД - ХАСКОВО. Внася: министърът на труда и социалната политика 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 19 ФЕВРУАРИ 2019 Г. В БРЮКСЕЛ. Внася: заместник министър-председателят по правосъдната реформа и министър на външните работи 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТ „ВЪНШНИ РАБОТИ“ (ТЪРГОВИЯ) НА ЕВРОПЕЙСКИЯ СЪЮЗ, ПРОВЕДЕНО НА 22 ФЕВРУАРИ 2019 Г. В БУКУРЕЩ. Внася: министърът на икономиката 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОКОЛНА СРЕДА, ПРОВЕДЕНО НА 5 МАРТ 2019 Г. В БРЮКСЕЛ. Внася: министърът на околната среда и водите 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПРЕВЕНЦИЯ ОТ НЕБЛАГОПРИЯТНИ КЛИМАТИЧНИ СЪБИТИЯ. Внася: министърът на земеделието, храните и горите 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ВЪЗСТАНОВЯВАНЕ И ПРЕСТРУКТУРИРАНЕ НА КРЕДИТНИ ИНСТИТУЦИИ И ИНВЕСТИЦИОННИ ПОСРЕДНИЦИ. Внася: министърът на финансите 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ВЪЗЛАГАНЕ ИЗПЪЛНЕНИЕТО НА ДЕЙНОСТИ В ГОРСКИ ТЕРИТОРИИ - ДЪРЖАВНА И ОБЩИНСКА СОБСТВЕНОСТ, И ЗА ПОЛЗВАНЕТО НА ДЪРВЕСИНА И НЕДЪРВЕСНИ ГОРСКИ ПРОДУКТИ, ПРИЕТА С ПОСТАНОВЛЕНИЕ № 316 НА МИНИСТЕРСКИЯ СЪВЕТ ОТ 2011 Г. Внася: министърът на земеделието, храните и горите", "date": "2019.03.19", "title": "Вижте какво решава Министерският съвет утре"}
{"url": "https://www.24chasa.bg/novini/article/7355015", "text": "Американски учени от института \"Скрипс\" успяха да излекуват опитни мишки от алкохолизъм, след като изгориха определени участъци от мозъка им с помощта на лазер, пише сайтът Лайф. Били са обработени онези зони, отговарящи за алкохолната зависимост. Опитите дали незабавен резултат. По този начин гризачите веднага \"губели желание\" да консумират алкохол, когато им се предлага под някаква форма, предава БТА. Невробиолозите предполагат, че изгарянето на определени участъци на централното ядро на предния мозък нарушава невронните връзки и позволява да се облекчи дори и абстинентният синдром. Все още е рано да се каже кога и дали ще бъде пробван методът върху хора, тъй като човешкият мозък е много по-сложен и изгарянето на някои негови участъци може да превърне пациента в инвалид.", "date": "2019.03.19", "title": "Излекуваха опитни мишки от алкохолизъм, като изгориха част от мозъка им с лазер"}
{"url": "https://www.24chasa.bg/novini/article/7355033", "text": "Хиляди хора в Мозамбик се борят за живота си след опустошителния циклон Идай, преминал през югоизточната част на Африка, заяви днес в Женева говорителят на Детския фонд на ООН (УНИЦЕФ) Кристоф Булиерак, цитиран от ДПА и БТА.  По думите му все още има хора, които стоят по покривите на сгради и по високи места и очакват да бъдат спасени, тъй като са откъснати от света. \"Това, което видяхме, е невероятно опустошение\", каза на пресконференция в Йоханесбург Лола Кастро, директор за Южна Африка на Световната програма за прехраната. Доставките на хуманитарни помощи са затруднени заради липсата на важна инфраструктура, като контрол на въздушния трафик, комуникации, мостове и кранове за разтоварването на корабите в пристанището Бейра, добави тя. Възникналата в Индийския океан буря от категория 4 връхлетя в петък централните райони на Мозамбик с ветрове до 160 км/ч. После отслабна и се насочи към Зимбабве. По официални данни в Мозамбик са загинали най-малко 84 души, но властите обявиха, че жертвите може да са 1000. Идай е съсипал град Бейра, като активисти на Червения кръст и Червения полумесец са установили при оглед от въздуха, че 90 на сто от сградите са унищожени. Хуманитарната организация е изчислила, че до 400 хиляди души са били прокудени от домовете си заради бурята и последвалите наводнения. До днес някои жители на Мозамбик все още нямат питейна вода и електричество. Стихията отне живота и на близо 100 души в Зимбабве. Очаква се днес президентът на страната Емерсон Мнангагва да посети пострадалите райони.", "date": "2019.03.19", "title": "Операциите на ООН в Мозамбик целят спасяване на хора, откъснати от света"}
{"url": "https://www.24chasa.bg/novini/article/7355062", "text": "Милионер от Тайланд, който навремето фигурираше сред най-богатите хора в страната, е признат за виновен по обвинения в незаконен лов на защитени животни в резерват, който е част от Списъка на световното културно и природно наследство на ЮНЕСКО, съобщават ДПА и Франс прес. Премчай Карнасута, президент на строителния гигант \"Италиън-Тай Дивелъпмънт, е осъден на 16 месеца затвор като поддръжник на незаконен лов на защитени животни и за незаконно притежание на трупове на защитени животни и огнестрелно оръжие. Скоро след произнасянето на присъдата магнатът е освободен под гаранция от 400 000 бата (12 630 долара) и му е наложена забрана да напуска страната, предава БТА. Шестдесет и четири годишният Премчай Карнасута беше задържан през февруари миналата година заедно с още четирима души в резервата за диви животни Тхунгяй. Обектът, намиращ се в западната част на Тайланд, е включен в Списъка на световното културно и природно наследство на ЮНЕСКО. Рейнджъри от резервата, проследили звука от изстрели, се натъкнаха на труповете на черен леопард - представител на уязвим вид, мунтжак (животно от семейство Еленови) и непалски фазани. Служителите на парка, които са отказали предложения им откуп, са намерили на мястото и огнестрелни оръжия и муниции. Инцидентът предизвика силно обществено негодувание. Много хора използваха социалните медии, за да изразят скептицизма си относно възможността Премчай Карнасута да бъде изправен пред съда. Възмутените тайландци твърдяха, че правосъдната система в страната често оставя ненаказани провиненията на богатите и влиятелните. С цел да бъде упражнен обществен натиск и магнатът да бъде признат за виновен, на редица места из Тайланд се появиха графити, изобразяващи черен леопард. В списъка на сп. \"Форбс\" от 2016 г. за най-богатите хора в Тайланд Премчай Карнасута и сестра му фигурират на 35-о място със състояние от 630 милиона долара.", "date": "2019.03.19", "title": "Съдят тайландски милионер за бракониерство"}
{"url": "https://www.24chasa.bg/novini/article/7355071", "text": "Пореден голям успех на български ученици в най-трудния конкурс на НАСА за космическите колонии, информира    Два екипа от Варна ще представят революционните си идеи на конференцията за Международно космическо развитие във Вашингтон през юни. Първо място за девет 11-токласници от Математическата гимназия с проекта „Град на космическия ускорител”. Колонията трябва да е напълно независима от космическо тяло и в нея да живеят 15 000 души. За разлика от колайдера на ЦЕРН, който е с ускоряващи елементи, космическият е енергоспестяващ, защото използва движещите се със скоростта на светлината космически лъчи. Всички ресурси ще са напълно възобновяеми. Катерина Саматовна пък печели индивидуално първо място със своята колония „Дженезис 369”. Учениците се надяват Министерството на образованието, Община Варна и спонсори да помогнат за представянето на проектите пред учените от НАСА.", "date": "2019.03.19", "title": "Пореден успех на български ученици в конкурс на НАСА"}
{"url": "https://www.24chasa.bg/novini/article/7355085", "text": "С разпит на румънския експерт инж. Лука Паиш днес в Шуменския окръжен съд продължи делото за инцидента в Хитрино, предаде    Експертът е нает от частната фирма-превозвач да обследва района на катастрофата. Лука Паиш уточни, че на 12 декември 2016 година е направил оглед на жп линията в посока Варна и открил редица дефекти по релсите и механизмите за свързването им с траверсите. По думите му, на много места по дървените траверси е имало пукнатини, а част от тях са били в напреднал стадий на гниене. Инженерът е направил и снимки на обследвания участък, включително и на мястото на самата катастрофа, които днес представи пред съда. Разпитът на Лука Паиш беше в качеството му на свидетел. Съдия Румяна Райкова не пожела да чуе експертното му мнение за причината на катастрофата. Следващото заседание по делото \"Хитрино\" е насрочено за десети май.", "date": "2019.03.19", "title": "Експерт за делото \"Хитрино\": Открих редица дефекти по релсите"}
{"url": "https://www.24chasa.bg/novini/article/7355098", "text": "Протестиращи с жълти жилетки нахлуха днес в офиса на Джефри Кокс, главния юридически съветник на британското правителство, намиращ се в центъра на Лондон, предаде Ройтерс, цитирана от БТА.  Телевизионни кадри показаха протестиращите пред сградата, развяващи знамена, а лондонският всекидневник \"Ивнинг стандард\" съобщи, че те скандирали за оставката на Кокс. Лондонската полиция съобщи в Туитър, че е получила искане за нейната намеса с уточнението, че протестиращите са в офиса на Кокс. \"Полицаите са на място и действат. Засега няма арести\", се казва в поста на полицията в Туитър. Обстановката в и около сградата остава неясна. Няма коментар от офиса на Кокс, който изигра водеща роля в преговорите с Европейския съюз за постигането на споразумението за Брекзит между премиерката Тереза Мей и Брюксел. Именно той бе човекът, който даде оценката, че юридическите рискове относно т.нар. ирландски предпазен механизъм по границата остават непроменени, въпреки допълнителните гаранции, предоставени от ЕС. Това негово становище беше ключовата причина депутатите в долната камара на парламента решително до отхвърлят споразумението при второто му гласуване миналата седмица.", "date": "2019.03.19", "title": "\"Жълти жилетки\" нахлуха в офиса на британския главен юридически съветник"}
{"url": "https://www.24chasa.bg/novini/article/7355102", "text": "България не може да се похвали с ясен политически хоризонт, след ЕС и НАТО ние зациклихме. Правителството \"Борисов-3\" афишира същото като \"Борисов-1\" и \"Борисов -2\", заяви Иво Христов - началник на кабинета на държавния глава Румен Радев в предаването „Лице в лице” по  .  \"Остана поголовното асфалтиране с познатото качество. Що се отнася до другите сфери, няма ясни цели. Туризмът се задъхва, образованието деградира, не знам българин да е доволен от здравеопазването. Затова трябва някаква нова идея за развитие\", обясни още Иво Христов. Според него трябва да се мисли за алтернатива и именно с такава идея е създаден Стратегическият съвет. „Има много страни, които заявяват свои национални амбиции, включително тук на Балканите. Свои национални стратегии следват и всички наши съседи. Македония е поела курс към европеизация, Гърция има отчетлива национална стратегия, Румъния вече следва своя, Турция не крие своите амбиции. На този фон България не може да се похвали с ясен политически хоризонт и дори икономическа идея за своето развитие“, коментира Христов. По думите му на този фон е очевидно, че трябва да се сглоби някаква нова идея за националното развитие. Според Христов Стратегическият съвет няма призвание да се превърне в партия. „Един Съвет към Президентството се учредява с указ, докато една партия следва съвсем друга писта, тя е очертана от закона. Съветът няма призвание да се превърне в партия“, заяви той и добави, че членовете на съвета участват доброволно. \"Удобен мит е, че съм \"сив кардинал\" на президента. Не съм кардинал и дано не съм сив\", коментира още Иво Христов.", "date": "2019.03.19", "title": "Иво Христов: Стратегическият съвет няма призвание да се превърне в партия"}
{"url": "https://www.24chasa.bg/novini/article/7355108", "text": "Мъж уби жена си пред шивашкото й ателие в Ботевград. Към 17.30 часа на тел. 112 е получен сигнал за жена с прободна рана на улица в кв. „Васил Левски“ в Ботевград. На място незабавно са изпратени екипи на полицията и Спешна помощ. Установена е самоличността и е констатирана смъртта на 37-годишната жена Камелия Минева, информират от МВР.  По първоначални данни, 42-годишеният Людмил Димитров е нанесъл смъртоносни удари на съпругата си при битов скандал. Според очевидци убийството е станало пред едно от децата на семейството. Причината за тежкото престъпление била ревност. Предприети са полицейски действия за издирване на заподозрения, както и процесуално-следствени действия на мястото на извършеното престъпление. По професия жената е шивачка. Има 2 деца, пише  Градът е блокиран от полицията.                                                                                                                                                                                                                                                                                                                       ", "date": "2019.03.19", "title": "Мъж закла жена си на улицата в Ботевград и избяга"}
{"url": "https://www.24chasa.bg/novini/article/7354978", "text": "\"Синтетика\" АД е продала автобусния превозвач \"Юнион Ивкони\" ООД. Сделката е финализирана на 15 март 2019 г. Това се казва в съобщение на компанията до Българската фондова борса. Решението за продажба е част от пренасочване на усилията на компанията към инвестиции в недвижими имоти с по-висока доходност. КЗК разреши сделката на 1 октомври м.г. \"Юнион Ивкони\" поддържа 15 офиса в София и над 100 офиса в България и Европа. Разполага със собствена автобаза. Сервизните бази на дружеството са оторизирани за гаранционна и извънгаранционна поддръжка на автобусите. Персоналът на компанията е 710 души. Към датата на уведомлението пътническите автобуси, собствени или оперирани от \"Юнион Ивкони\" по лизингови договори са 376 на брой. Наскоро бе обявено, че двете най-големи компании за автобусни превози в България - \"Юнион Ивкони\" и \"Груп Плюс\" ще се обединят под шапката на ново дружество - \"Транспект\" АД. Капиталът му е 50 хил. лв. и е разпределен между двама акционери- Петър Господинов и Георги Атанасов. Очакванията са ефектът от обединяването да доведе до икономия на средства от заплати, осигуровки, поддържане на офиси, и покриване на паралелни линии.", "date": "2019.03.19", "title": "\"Юнион Ивкони\" -  продадена"}
{"url": "https://www.24chasa.bg/novini/article/7354916", "text": "Миналата година през лятото направих замяна на две жилища, които имам, с такова в същия район. За разликата от 39 квадратни метра в квадратурата съм платил 100 000 лева, които са от кредит, който изплащам и към настоящия момент, и от спестявания. Всичко е оформено по банков път, с произход на средствата и прозрачно. Това е документирано в нотариалния акт, който е подписан през 2018 г. А тази година всичко ще бъде упоменато в срок в годишната ми данъчна декларация. Това заяви лидерът на ПГ на ГЕРБ Цветан Цветанов в отговор на въпрос на bTV за нов апартамент, в който живее, и как се е сдобил с него. За такъв съобщи в интервю за \"Свободна Европа\" организацията \"Антикорупционен фонд\", представлявана от Николай Стайков от \"Протестна мрежа\". Информацията бе разпространена от \"Офнюз\", \"Медиапул\", \"Дневник\" и \"Уебкафе\". \"Няма нищо, което да не съответства и нищо, което да ме притеснява. Всичко съм извършил по българското законодателство\", категоричен е Цветанов. Той върна лентата назад: \"Подобни въпроси ми задаваха преди 4 г. Тогава дойдох в парламента и направих цялостно обяснение. Когато обявявах, че апартамент от 1964 г., закупен от родителите на съпругата ми, които поради напреднала възраст й го прехвърлиха, имах 1/6 от апартамент в \"Надежда\" след смъртта на баща ми преди 20 г., която прехвърлих в края на 2018 г. безвъзмездно на моя брат, защото ми омръзна да се обяснявам в публичното пространство за 6 апартамента и за какви ли не щуротии.\" \"Апартаментът, в който съм живял от 1973 г., ми е прехвърлен от моите родители през 1991 г. Това е, което съм имал. А родителите на моята съпруга след 1964 г. единственият недвижим имот, който са купили, е бил 62 квадратни метра на голямата ми дъщеря, и това е станало през 2003 г., допълни Цветанов. И заключи: \"Сега в момента имаме два апартамента - този, в който живеем, и другият е с право на владеене от родителите на съпругата ми. Тъщата почина преди 3 години. Там живее тъстът.\"", "date": "2019.03.19", "title": "Цветанов: Замених 2 апартамента за този, в който живея сега"}
{"url": "https://www.24chasa.bg/novini/article/7354985", "text": "Арестът на лидера на една опозиционна партия месец преди президентските избори не е нищо друго освен брутален политически натиск и проява на голям страх и паника в системата на \"заевизма\", която губи, заяви днес лидерът на основната опозиционна партия в Северна Македония ВМРО-ДПМНЕ Християн Мицкоски по повод  , предаде Танюг. Мицкоски обвини властите, че досега не са предприели нито едно действие против който и да е представител на управляващата коалиция, а държавата продължава да тъне в корупция и е на дъното на Европа, предава БТА. \"Тази престъпна и варварска власт води кампания на арести, но в същото време се вижда, че /премиерът Зоран/ Заев драматично губи сред гражданите\", заяви Мицкоски.", "date": "2019.03.19", "title": "Лидерът на ВМРО-ДПМНЕ: Арестуването на Стевчо Якимовски е политически натиск"}
{"url": "https://www.24chasa.bg/novini/article/7354987", "text": "Високопоставена американска служителка по въпросите на контрола над въоръженията каза днес, че иранската ракетна програма дестабилизира Близкия изток и засилва риска от \"регионална надпревара във въоръжаването\", предадоха Ройтерс и БТА. Илеем Поблете, която е помощник-държавен секретар по въпросите на разоръжаването, проверките и спазването на договорите в тази сфера, заяви пред делегатите на организираната от ООН Конференция по разоръжаването в Женева, че САЩ ще дадат агресивен отпор на \"регионалното разпространение от Иран на балистични ракети и на неговите незаконни оръжейни трансфери\". Американската представителка призова \"всички отговорни страни\" да приложат резолюциите на Съвета за сигурност на ООН, които ограничават трансферите на ракетни технологии към Иран. Поблете засегна и преговорите за денуклеаризация със Северна Корея и каза, че единственият път за Пхенян да получи сигурност и развитие, е да се откаже от всичките си оръжия за масово унищожение и от балистичните си ракетни програми. Тя призова всички страни да прекратят всякакво оръжейно или военно сътрудничество със Северна Корея и ги предупреди: \"Вие нарушавате резолюциите на Съвета за сигурност на ООН, които ясно забраняват такива трансфери\". В отговор делегатът на Северна Корея на женевската конференция посочи, че няма \"никакво оправдание\" да се поддържат санкциите срещу Пхенян в пълния им обем, при положение, че той е прекратил всякакви ядрени и ракетни опити от 15 месеца. Джу Йон-чол каза, че въпросите между САЩ и Северна Корея трябва да се решават постепенно, един по един, за да се гради доверие. Засягайки въпроса за неуспеха на неотдавнашната среща в Ханой между президентите на двете страни - Доналд Тръмп и Ким Чен-ун, той обвини САЩ, че тогава са извадили \"абсурдния аргумент, че отслабване на санкциите е невъзможно преди денуклеаризацията\".", "date": "2019.03.19", "title": "САЩ: Иранската ракетна програма дестабилизира Близкия изток"}
{"url": "https://www.24chasa.bg/novini/article/7354692", "text": "1200 жители на град Елмайра в щата Ню Йорк, облечени в зелени пончота, изрисуваха с телата си огромна детелина, която ще влезе в Книгата на рекордите на Гинес, предаде ЮПИ, цитирана от БТА. Постижението беше направено във връзка с Деня на Свети Патрик. Гражданите на Елмайра оформиха характерната за Ирландия трилистна детелина. За да бъде признат рекордът им, те трябваше да задържат флоралната композиция в продължение на 5 минути. Град Елмайра подобри предишния световен рекорд, в който участваха 815 души, поставен в Ирландия. ", "date": "2019.03.19", "title": "Жителите на американския град Елмайра направиха рекордна по големина детелина с телата си"}
{"url": "https://www.24chasa.bg/novini/article/7354705", "text": "Председателят на Европейския съвет Доналд Туск заяви в Дъблин, че в Европейския съюз има пълно единство по въпроса за Брекзит, предаде Ройтерс, цитирана от БТА. Туск каза, че с ирландския премиер Лио Варадкар са говорили за политическата несигурност в Лондон, както и за подготовката за Брекзит без споразумение. Двамата очакват предложенията, които ще направи Лондон преди срещата на върха на ЕС в четвъртък и петък, добавя Ройтерс.", "date": "2019.03.19", "title": "Туск: В ЕС има пълно единство по въпроса за Брекзит"}
{"url": "https://www.24chasa.bg/novini/article/7354710", "text": "Комитетът за предотвратяване на изтезанията и нечовешкото или унизително отношение или наказание към Съвета на Европа изрази безпокойство във връзка с редица проблеми в затворите в Румъния, включително жестоко отношение на персонала към затворниците, предадоха ТАСС и БТА. В доклад на комитета, изготвен след посещение на негова делегация в Румъния през 2018 г. и разпространен днес, се посочва, че някои задържани са се оплакали по време на срещите си с с делегацията от \"жестоко отношение от страна на полицията\". Те твърдят, че са били удряни по време на задържането или при разпитите с цел извличане на показания. Оплакванията им са били потвърдени от медицински удостоверения. По отношение на ситуацията в затворите, делегатите отбелязват редица случаи на жестоко отношение от страна на персонала към затворниците. Комитетът също така обръща внимание, че някои от килиите са твърде тесни, поради което се стига до конфликти между затворниците. \"Теснотата и лошите условия на живот в тези стаи в съчетание с малкото прекарвано време извън килиите и липсата на дейности могат да представляват сами по себе си нехуманно и уронващо достойнството отношение\", се посочва в документа. \"Такива условия също така не помагат на затворниците в подготовката за реинтеграцията им в обществото\". В доклада се препоръчва да се предприемат мерки за подобряване на ситуацията по отношение на оказването на професионална медицинска помощ на затворниците и обучение на персонала за работа с лица с увреждания. Подчертава се, че е недопустимо словесното оскърбяване на затворниците, включително на расова основа. Комитетът препоръчва увеличаване на времето, прекарвано извън килиите, и изразява несъгласие с квалифицирането на опитите за самоубийство като дисциплинарно нарушение.", "date": "2019.03.19", "title": "Съветът на Европа обезпокоен от условията в румънските затвори"}
{"url": "https://www.24chasa.bg/novini/article/7354738", "text": "Канцлерката на Германия Ангела Меркел отхвърли днес критиките към страната, че харчи прекалено малко за отбрана, като подчерта, че в реални измерения разходите по това перо всъщност растат, предадоха ДПА и Асошиейтед прес. В реч пред форума \"Глобални решения\" в Берлин канцлерът каза по повод острата критика на посланика на САЩ в Германия Ричард Гренел, че през последните години военните разходи на Германия като дял от БВП постоянно нарастват, като догодина ще възлизат на 1,37 на сто. Но средносрочното бюджетно планиране, огласено наскоро от финансовия министър Олаф Шолц, предвижда спад до 1,25 на сто от БВП на тези разходи през 2023 г., информира БТА. Меркел заяви, че прогнозата е за \"минимален показател\" и изтъкна, че важното число е обемът на реалните разходи за отбрана. Тя добави, че правителството си е поставило за цел да достигне до 2024 г. ниво от 1,5 на сто от БВП, но не и за сметка на разходите за развитие и помощите за чужбина. Да се разчита само на въоръжените сили е погрешно, тъй като превенцията на кризи и развитието също са инструменти, каза Меркел. Тя припомни, че Германия се е оказала сред най-големите донори на конференцията за възстановяването на Сирия, състояла се миналата седмица в Брюксел. По-рано американският посланик Гренел каза пред ДПА: \"Фактът, че германското правителство даже обмисля още да съкрати своя и без това неприемлив принос във военната готовност е смущаващ сигнал на Германия към 28-те съюзници в НАТО\". Думите му предизвикаха гневни реакции от Германската социалдемократическа партия, младши партньор в правителствената коалиция на Ангела Меркел.", "date": "2019.03.19", "title": "Меркел: Разходите за отбрана на Германия растат"}
{"url": "https://www.24chasa.bg/novini/article/7354749", "text": "Лидерите на ЕС, които по-късно тази седмица ще се срещнат в Брюксел, може да не вземат окончателно решение за евентуалното отлагане на Брекзит, в зависимост от тава, какво ще се случи в Лондон, заяви белгийският външен министър Дидие Рейндерс, цитиран от Ройтерс. Попитан дали Европейският съвет може да направи на премиерката Тереза Мей предложение за отлагане на Брекзит, обвързано с определени условия, което тя да занесе в Лондон преди да изтече крайният срок за излизане, 29 март, Рейндерс каза: \"Всичко наистина зависи от това, какво ще се случи там\", предаде БТА. \"Ако има още едно гласуване и сделката бъде одобрена, може да има кратко отлагане и тогава всичко е наред. Ако няма напредък от страна на Лондон, лидерите могат да решат също да изчакат\", каза той.", "date": "2019.03.19", "title": "Белгия: Европейският съвет може да не вземе окончателно решение за отлагане на Брекзит"}
{"url": "https://www.24chasa.bg/novini/article/7354750", "text": "Проверките, извършени от румънската Сметна палата през 2017 г. във всички държавни институции и компании, са разкрили серия нередности, които са довели до щети с общ размер от 349,31 милиона леи (75,12 милиона евро), съобщава в. \"Адевърул\", цитирана от БТА.  Според доклад на Сметната палата 82 процента от тази сума представляват щети, нанесени на местните или държавния бюджет чрез отпускането на незаконни надбавки, премии и други, както и чрез заплащането на дейности, които не са били извършени или са били безполезни. Бюджетите на административно-териториалните единици са били ощетени както заради надценени и неоправдани разходи за персонал, така и заради недобре извършени работи по инвестиционни проекти или липса на контрол от страна на възложителите. Държавният бюджет е бил ощетен с общо 22,38 милиона евро в резултат на неефективно използване на човешките ресурси, материали или финансиране по различни проекти и програми, както и поради неефективност на системата за контрол, се посочва още в доклада.", "date": "2019.03.19", "title": "Щети на стойност 75 милиона евро в румънския държавен сектор през 2017 г."}
{"url": "https://www.24chasa.bg/novini/article/7354761", "text": "Хиляди студенти, към които се присъединиха работещи в здравеопазването, демонстрират днес в Алжир, в деня на годишнината от края на войната за независимост, за да поискат отново оттеглянето на президента Абделазиз Бутефлика, който вчера за пореден път заяви, че няма намерение да се откаже от поста си, предаде Франс прес, цитирана от БТА. \"Студентите поемат отговорност, системата бяга от отговорност!\", \"Гневни студенти отказват удължаването (на мандата на държавния глава)\", скандират студенти от различни висши училища, събрали се в центъра на столицата. Към тях се присъединиха и много лекари и медицински сестри. \"19 март 1962 г.: край на войната в Алжир, 19 март 2019 г.: начало на промяната на системата\", пише на плакат, който визира влизането в сила преди 57 години на прекратяването на огъня, сложило край на войната за независимост (1954-62) срещу френската колониална власт. Местни медии и социални мрежи съобщават за демонстрации на студенти и медицински специалисти и в други алжирски градове. По тротоарите в центъра на столицата много минувачи и търговци изразяват подкрепата си за студентите и подемат възгласите им. \"Направете като динозаврите, изчезнете!\" и \"Геолозите изискват масово измиране на правителството\", гласят хумористични текстове на плакати, носени от студенти по геология. Частните алжирски медии днес критикуват много сурово новото писмо на президента Бутефлика, в което той потвърждава намерението си да остане на власт и след края на мандата си. \"Това е нещо повече от упоритост, това е опасна безотговорност\", пише в редакционната статия излизащият на френски всекидневник \"Либерте\". Според \"Уатан\" - друг всекидневник, издаван на френски, държавният глава не отговоря на народното искане да напусне системата. Същото констатира и арабският в. \"Хабар\", според който Бутефлика не е отговорил на исканията на хората в писмото си. По време на посещението си в Москва алжирският външен министър Рамтан Ламамра обяви, след среща с руския си домакин Сергей Лавров, че президентът Бутефлика ще предаде властта на наследника си по \"открит и прозрачен начин\" след избори, чиято дата ще бъде определена \"скоро\", предаде АФП. \"Президентските избори ще се проведат при нови условия: за пръв път в историята на страната ще могат да участват всички желаещи\", посочи министър Ламамра и добави, че изборите за пръв път ще бъдат наблюдавани от независима избирателна комисия. \"След това, алжирската опозиция ще има възможността да участва по-активно в работата на правителството\", добави Ламамра.", "date": "2019.03.19", "title": "Студенти и медици на протест в Алжир, искат президентът Бутефлика да си ходи"}
{"url": "https://www.24chasa.bg/novini/article/7354781", "text": "Британската министър-председателка Тереза Мей ще напише днес или утре писмо до председателя на Европейския съвет Доналд Туск, за да поиска отлагане на Брекзит, съобщи нейният говорител, цитиран от Ройтерс и БТА. Екипът от най-влиятелни министри на Мей е разисквал днес Брекзит в продължение на 90 минути, включително последиците от решението на председателя на парламента, че Мей не може да поиска трето гласуване на предложеното от нея споразумение с ЕС за Брекзит, ако то не е съществено променено. Мей се надяваше да издейства в последния момент одобрение за нейната сделка преди срещата на върха на ЕС в четвъртък, на която се очаква европейските лидери да обсъдят отлагане на Брекзит, добавя Ройтерс.", "date": "2019.03.19", "title": "Мей ще напише днес или утре писмо до Туск, за да поиска отлагане на Брекзит"}
{"url": "https://www.24chasa.bg/novini/article/7354624", "text": "Роскосмос и НАСА постигнаха предварително неформално споразумение за полет до Луната, съобщиха ТАСС и БТА.  Агенцията цитира думите на Дженифър Фогарти, официален представител на американското космическо ведомство по програмите за изследване на човека. Тя даде пресконференция във връзка със старта на руско-американския изолационен експеримент \"Сириус\". \"Бяха взети неформални решения и за полета в лунна орбита, и по кацането. Имайки предвид мащабните ресурси, които ще са нужни за осъществяване на проектите, те трябва да станат обект на международно сътрудничество\", заяви Фогарти. В края на месец септември 2017 година в рамките на конгреса по астронавтика в австралийския град Аделаида беше подписано съвместно заявление на Роскосмос и НАСА, което свидетелстваше за намерението на партньорите да работят съвместно над реализацията на инициативи по усвояване на космоса. Ставаше дума за планиране на работата по създаването на посещаема станция в окололунното пространство.", "date": "2019.03.19", "title": "Русия и САЩ със споразумение за полет в лунна орбита"}
{"url": "https://www.24chasa.bg/novini/article/7354832", "text": "Стотици американски войници започнаха да пристигат в Германия в хода на първото учение в рамките на новата стратегия на НАТО за бързо дислоциране. Стратегията е предвидена да укрепи присъствието на алианса в Източна Европа в случай на агресия от Русия или други извънредни ситуации, предаде Асошиейтед прес, цитирана от БТА. По данни от европейското командване на сухопътните войски на САЩ в Европа днес в Берлин са пристигнали 350 войници от Първа бронирана дивизия на САЩ. Те са част от предвидените да пристигнат тази седмица 1500 военни. Те ще се отправят към Полша, където ще ги очакват танкове и друго тежко оборудване, складирано предварително в Холандия. Предстои американците да извършат маневри с полските си съюзници. Идеята на стратегията за \"динамично дислоциране на сили\" е създаване на потенциал за бързото изпращане в Европа на части в бойна готовност. В Полша, Латвия, Литва и Естония вече има натовски батальони, командвани от САЩ, Канада, Германия и Великобритания, припомня АП.", "date": "2019.03.19", "title": "Американски войници пристигат в Европа\nза учение от нова стратегия на НАТО"}
{"url": "https://www.24chasa.bg/novini/article/7354842", "text": "Сливенският окръжен съд наложи ефективно наказание от две години и осем месеца \"лишаване от свобода\" на мъж, обвинен в причиняване на смърт по непредпазливост и на средна телесна повреда на двама души. Това съобщиха от Окръжната прокуратура в Сливен, внесла обвинителния акт. Костадин Г. е подсъдим за това, че на 28 юли 2018 г. в Сливен е предизвикал катастрофа, като по непредпазливост причинил смъртта на 29-годишен мъж, който пътувал с него. При инцидента той нанесъл средна телесна повреда на 45-годишен мъж и на 13-годишно дете. Подсъдимият се движел с превишена скорост, навлязъл в насрещната лента, предприел изпреварване, въпреки забраната, и предизвикал катастрофа с правомерно движещо се насреща такси. Присъдата на Окръжния съд в Сливен е постановена по реда на съкратеното следствие. На Костадин Г. е наложено и наказание \"лишаване от правоуправление на МПС\" за четири години. Присъдата може да бъде обжалвана пред Апелативния съд в Бургас.", "date": "2019.03.19", "title": "2 години и 8 месеца затвор за мъж, убил по непредпазливост свой спътник в катастрофа"}
{"url": "https://www.24chasa.bg/novini/article/7354855", "text": "\"БДЖ-Пътнически превози\" осигурява обслужване на хора с увреждания и лица с намалена подвижност, съобщиха от пресцентъра на компанията. От там напомнят на своите клиенти, че за да бъде осигурено обслужване със специализирани вагони, е необходимо услугата да бъде предварително заявена в Български червен кръст, откъдето се изпраща информацията за пътуването към националния железопътен превозвач. По този начин към съставите на влаковете се включват специализираните вагони за всяко заявено индивидуално пътуване. Те разполагат с обособени места и санитарни възли, отговарящи на международните стандарти. Някои от спалните вагони, които се движат в съставите на нощните бързи влакове, разполагат с по две кабини за превоз на хора с намалена подвижност. Дружеството извършва специализирано транспортно обслужване и с налични 15 дизелови и 21 електрически мотриси, които се движат по различни маршрути в страната. Всяка мотриса е оборудвана с подвижна сгъваема рампа. При пътуване с тези влакове не е необходима предварителна заявка. Обслужването при качване и слизане от влака се извършва от превозния персонал. За осигуряване на достъпна среда до железопътния транспорт Национална компания \"Железопътна инфраструктура\" е оборудвала тринадесет железопътни гари в страната - София, Пловдив, Стара Загора, Варна, Бургас, Горна Оряховица, Плевен, Шумен, Пазарджик, Сливен, Ямбол, Видин и Враца.", "date": "2019.03.19", "title": "БДЖ осигурява вагони за хора с увреждания и с намалена подвижност"}
{"url": "https://www.24chasa.bg/novini/article/7354657", "text": "Президентът на Казахстан Нурсултан Назарбаев обяви в телевизионно обръщение днес, че подава оставка от президентския пост след тридесет години начело на богатата на петрол страна в Централна Азия, предаде Ройтерс. Седемдесет и осем годишният Назарбаев оглавяваше бившата съветска република от 1989 г., първо като комунистически лидер, а после като президент, информира БТА. \"Взех нелекото решение да прекратя пълномощията си като президент. Тази година се навършват 30 години, откакто заемам поста на висш ръководител на страната ни. Бях удостоен от моя велик народ с огромната чест да стана първият президент на независим Казахстан\", посочи Назарбаев в обръщението към сънародниците си, цитиран от ТАСС. Той каза, че решението му влиза в сила още утре, но не посочи конкретна причина за него, отбелязва Асошиейтед прес. Съгласно конституцията временно изпълняващ длъжността президент до края на мандата ще бъде председателят на Сената (горната камара на парламента) Касим-Жомарт Токаев, който ще положи клетва утре, каза Назарбаев. Президентът, помогнал за привличане на десетки милиарди долари от чуждестранни енергийни компании, съобщи, че остава председател на Съвета за сигурност, който по закон разполага със значителни правомощия при определянето на вътрешната и външната политика на страната. \"Оставам председател и на партия \"Нур Отан\" (\"Светло отечество\"), както и член на Конституционния съвет\", каза той. Досегашният държавен глава ще продължи да се ползва с разширени пълномощия и след оттеглянето си благодарение на гласуван през 2018 г. закон и на статута си на \"Баща на нацията\", който му гарантира съдебен имунитет и влиятелна позиция, подчертава Франс прес. Назарбаев е преизбиран няколко пъти с огромно мнозинство. На миналите избори през 2015 г. той спечели нов петгодишен мандат с близо 98 процента от гласовете. Досега обаче той не е назовавал категорично свой приемник. Назарбаев обяви че се оттегля по-малко от месец след като внезапно уволни правителството, упреквайки го за лошите икономически резултати. След това той обеща социални мерки на стойност от няколко милиарда евро, за да отговори на нарастващото недоволство на населението по-малко от година преди следващите президентски избори, отбелязва АФП. Назарбаев е в много добри работни отношения с руския си колега Владимир Путин. Председателката на руския Съвет на федерацията (горната камара на парламента) Валентина Матвиенко каза, че оставката му е неочаквана и много сериозна.", "date": "2019.03.19", "title": "Президентът на Казахстан подава оставка (Обновена)"}
{"url": "https://www.24chasa.bg/novini/article/7354884", "text": "Представителки на сдружението \"Майки от Сребреница\" заминаха тази сутрин за Хага, за да могат утре да присъстват на произнасянето на окончателната присъда на Радован Караджич за геноцид, престъпления срещу човечеството и нарушение на законите и обичаите за водене на война, извършени от босненските сръбски сили по време на войната в Босна от 1992-1995 г., съобщава сараевският портал \"Дневни аваз\", цитиран от БТА. Докато властите на Република Сръбска, чийто президент по време на войната е бил Караджич, заявяват, че \"съдът в Хага не е справедлив\", в Мюсюлманско-хърватската федерация мнозинството очаква да бъде потвърдена присъдата му от 40 години затвор. Президентът на Република Сръбска Желка Цвиянович заяви, че съдейки по досегашния опит, няма оптимистични очаквания за решението на съда в Хага. \"Досега нито една присъда не е служила на помирението и справедливостта\", каза Цвиянович. Подобно мнение изрази и сръбският член на колективното босненско председателство Милорад Додик. От друга страна, председателката на сдружение Жени от Сребреница Хайра Чатич изрази опасения, че смяната на съдии в съдебния състав може да повлияе на присъдата срещу Караджич. Председателят на Сдружението на жертвите и свидетелите на геноцида Мурат Тахирович очаква присъдата да бъде разширена за геноцид в още 4 босненски общини освен в Сребреница. Международният трибунал за военните престъпления в бивша Югославия осъди Караджич през март 2016 г. на 40 години затвор по 10 обвинения, включително геноцид, престъпления срещу човечеството и военни престъпления по време на босненската война през 1992-95 г. Той беше оправдан по едно обвинение в геноцид. Жалбата по присъдата ще бъде разгледана от Международния остатъчен механизъм, който пое делата на трибунала след приключване на мандата му.", "date": "2019.03.19", "title": "\"Майки от Сребреница\" в Хага за \nокончателната присъда на Караджич"}
{"url": "https://www.24chasa.bg/novini/article/7354885", "text": "Учени от университета в Бат отгледаха животински клетки върху стръкчета трева като метод за създаване на култивирано в лаборатория месо, съобщи Би Би Си, цитирана от БТА. Ако процесът може да бъде възпроизведен в промишлен мащаб, такова месо може да се появи в магазините и ресторантите. Култивираното месо е \"алтернативен източник на протеини за изхранване на света\", каза инженер-химикът д-р Мариан Елис от университета в Бат. В нейната лаборатория се отглеждат култивирани клетки от прасе, които един ден могат да се превърнат в бекон, без да е необходимо животното да бъде убито. За да бъдат възпроизведен вкусът и текстурата на бекона, ще са необходими продължителни изследвания. За да има \"месото\" структура, клетките трябва да се отглеждат върху матрица. В Бат експериментират тази матрица да е естествена - трева. Учените разработват метода с миши клетки, които се използват по-лесно и са по-евтини. Първият отгледан лабораторно бургер се появи в Холандия през 2013 г. Цената му обаче беше огромна - 250 000 евро. През декември 2018 г. беше произведена \"пържола\" от клетки в лаборатория в Израел. Ивица от нея струваше 50 долара, но самите й създатели казаха, че трябва да я усъвършенстват.", "date": "2019.03.19", "title": "Учени създават лабораторно месо от  животински клетки върху стръкчета трева"}
{"url": "https://www.24chasa.bg/novini/article/7354891", "text": "Папа Франциск отказа да приеме оставката на френския кардинал Филип Барбарен, осъден на 6 месеца затвор условно защото не е изобличил сексуалните посегателства, извършени от свещеник, предаде Франс прес, като се позова на съобщение на Барбарен. \"Вчера сутринта връчих оставката си на Светия отец. Позовавайки се на презумпцията за невинност, той не пожела да я приеме\", каза монсеньор Барбарен, който по този начин остава архиепископ на Лион, предава БТА. Той обаче за известно време ще повери текущите дела и ще остави ръководството на епархията на викария, отец Ив Баумгартен. Барбарен каза, че тази идея му е била подсказана от папата. Барбарен обжалва присъдата си.", "date": "2019.03.19", "title": "Папа Франциск не прие оставката на условно осъдения френски кардинал Барбарен"}
{"url": "https://www.24chasa.bg/novini/article/7354332", "text": "„Все още не разполагаме с достатъчно достоверна информация дали този човек, който на първо четене прилича на вълк единак, е точно такъв, или е имал и помощници. Това тепърва предстои да го изясни съдебното следствие“. Това каза за   о.р. ген. Кирчо Киров, началник на Националната разузнавателна служба в периода 2002-2012 година, в коментар за атентатите в Нова Зеландия, които окачестви като „терористичен акт“.  „Когато говорим за вълци единаци, трудно можем да си представим, че те абсолютно сами и самостоятелно във всяко едно отношение действат, защото, за да извършат терористичен акт, трябва да премиват съответна подготовка. В този етап на замисъл и подготовка в нередки случаи се явяват и други лица, които, знаейки или не знаейки, осъществяват известна помощ на прекия извършител“, каза той Разкриването на действия от така наречените „вълци единаци“ е най-трудно, каза Киров в предаването „12+3“ по „Хоризонт“. Според него е трудно и да се направи извод, че друга държава или терористична организация стоят зад атентата в Нова Зеландия. Той обаче подчерта, че извършителят не изповядва ислямска религия. „Пресилено е да съотнасяме нещата към прословутия сблъсък на цивилизациите, но очевидно е, че всички, които се занимават с тази тематика, с тази проблематика и основно специалните служби по всички краища на света трябва да се замислят за религиозния екстремизъм въобще, а не само да хвърляме нещата по посока на оцветения в ислямистка окраска тероризъм“, поясни Киров. Логично е да се стигне и до извод, че може да се появят последователи на Брентън Тарант, „защото многобройните терористични актове, извършвани от персони, изповядващи ислямско изповедание, е логично да предизвикат обратната реакция“, предупреди Кирчо Киров. Той припомни как навремето в близка Югославия е имало сблъсък на религиозна основа с участието на националистически паравоенни формации. Киров не е категоричен дали Тарант е писал и манифеста си „Има твърде изгладен и концептуален вид, за да излезе от ръката на един човек, който сам се представя като не особено ученолюбив. Но ако възприемем такава хипотеза, следствието трябва да тръгне и по тази посока - да разследва дали е възможно в чисто идеологически план този манифест да бъде изготвен от друг човек и да бъде вдъхновен от друго място, и да бъде използван от това лице, което да е привлечено към някаква форма на сътрудничество“, каза още ген. Кирчо Киров.", "date": "2019.03.19", "title": "Ген: Кирчо Киров: Не е сигурно, че атентаторът от Нова Зеландия е единак"}
{"url": "https://www.24chasa.bg/novini/article/7354395", "text": "Самолет „Спартан“ от 16-та транспортна авиогрупа \"Враждебна\" на Военновъздушните сили изпълни днес, 19 март, донорска задача, съобщиха от Министерството на отбраната. В 6,30 часа сутринта самолетът излетя от летище \"София\" за летище \"Горна Оряховица\" с медицински екип от ВМА – София на борда за органна трансплантация от МБАЛ – Велико Търново. Осигуряването на въздушен транспорт за медицинския екип беше по искане на Министерството на здравеопазването и заповед на началника на отбраната. Самолетът кацна обратно на летище \"София\" в 11,17 ч. днес след успешно изпълнена задача. Екипажът на самолета беше в състав: командир майор Пламен Дончев, помощник-командир старши лейтенант Стилян Стоянов и борден инженер капитан Пламен Пехливанов.", "date": "2019.03.19", "title": "Самолет „Спартан“ на Военновъздушните сили изпълни донорска задача"}
{"url": "https://www.24chasa.bg/novini/article/7354365", "text": "Сметната палата напомня на политическите партии, че до 31 март трябва да представят финансовите си отчети за 2018 г. и декларациите по образец със списъци на физическите лица, направили дарения, съобщиха от Палатата. Тъй като крайният срок през тази година се пада в неделя, последната възможност за партиите да предадат отчетите си, е 1 април, понеделник. Информация и образци на необходимите документи могат да се намерят в интернет страницата в раздела \"Контрол-партии\". Две седмици преди крайния срок само 29 партии от всичките 131 регистрирани към момента партии, които са задължени да представят отчетите си пред Сметната палата, са го направили. Финансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд. През 2018 г. е прекратена дейността на 19 партии по информация от регистъра на политическите партии в Софийски градски съд (към днешна дата). Съгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден. До 15 април Сметната палата ще публикува на интернет страницата си представените от политическите партии финансови отчети за 2018 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година. Последиците от непредставяне или непредставяне в срок на годишните финансови отчети и декларациите със списък на дарителите, са: налагане на имуществена санкция на политическата партия в размер от 5 000 до 10 000 лв.; загубване правото на държавна субсидия до провеждането на следващи избори за народни представители; възможност Софийският градски съд да постанови разпускане на политическата партия, когато не са представени в Сметната палата годишни финансови отчети за две последователни години.", "date": "2019.03.19", "title": "Само 29 от 131 партии са подали отчетите си \nпред Сметната палата преди крайния срок"}
{"url": "https://www.24chasa.bg/novini/article/7354409", "text": "Заместник-кметът на Белград Горан Весич заяви днес, че това е последната година, в която в сръбската столица ще се използват найлонови торбички, съобщи Танюг. Найлонови торбички в Белград няма да има от 1 януари идната година. Заедно с министерството на околната среда работим за промяна на цяла редица закони, за да забраним найлоновите торбички, заяви Весич пред журналисти в Белград, информира БТА. Той даде за пример Кения, която вече е забранила найлоновите торбички. Кения, която е неразвита африканска страна, може да забрани найлоновите торбички, а в Белград още ги имаме. Но ще решим и този въпрос, каза Весич.", "date": "2019.03.19", "title": "Белград забранява найлоновите торбички от 2020 година"}
{"url": "https://www.24chasa.bg/novini/article/7354404", "text": "Говорител на Европейската комисия днес заяви, че ЕС очаква от правителството в Лондон бързо да реши и да съобщи какво възнамерява да прави по въпроса с оттеглянето на Великобритания от Общността, предаде БТА. Остават 10 дни, отбеляза той по повод заявеното намерение на Великобритания да напусне ЕС на 29 март. Следим всички събития в британския парламент. Не е наша работа да се намесваме или да оценяваме британските парламентарни процедури, добави говорителят. Британското правителство трябва да определи следващите стъпки и бързо да ни ги съобщи, посочи той. Говорителят съобщи, че утре се предвижда еврокомисарите да обсъдят на седмичното си заседание обстановката около преговорите с Лондон. Преди седмица европейският главен преговарящ Мишел Барние заяви, че преговорите са приключили.", "date": "2019.03.19", "title": "ЕС очаква от Великобритания бързо да реши \nи да каже какво ще прави за Брекзит"}
{"url": "https://www.24chasa.bg/novini/article/7354424", "text": "Ще се боря докрай преди крайния срок 29 март да постигнем споразумение за организирано излизане на Обединеното кралство от Европейския съюз. Вече нямаме много време, само няколко дни, заяви на конференция в Берлин германската канцлерка Ангела Меркел, цитирана от Франс прес и БТА. Запитана дали е готова да предложи на британската министър-председателка Тереза Мей нова сделка за Брекзит, Меркел каза, че си е \"отбелязала с интерес\" вчерашното постановление на председателя на британския парламент, че за да предложи на трето гласуване два пъти отхвърленото си споразумение за развода, Мей трябва да го промени, посочва Ройтерс. \"Сега ще видим какво ни казва Тереза Мей, какви са желанията й и ще се опитаме да отговорим на тях\", отбеляза канцлерката. \"Ще следим много внимателно как реагира британското правителство на казаното вчера в парламента\", допълни тя. На въпроса дали е готова да се даде на Великобритания отсрочка за Брекзит, Меркел отвърна, че би искала отношенията с Великобритания да са много добри и след излизането на страната от ЕС. Германският външен министър Хайко Маас каза днес, че би предпочел да се даде на Обединеното кралство повече време за Брекзита, отколкото да се стигне до нежелания сценарий с раздяла без сделка. \"Ако е нужно повече време, винаги е по-добре да има още един кръг преговори, отколкото Брекзит без сделка\", каза министърът на пресконференция в Хелзинки, в която участва заедно с колегите си от Финландия, Швеция и Дания.", "date": "2019.03.19", "title": "Меркел: Ще се боря докрай за сделка за Брекзит"}
{"url": "https://www.24chasa.bg/novini/article/7354454", "text": "Шефът на НОИ в Силистра Милен Пенчев излиза на свобода под домашен арест, реши спецсъдът, предаде БТА. Стоянка Симеонова, която беше задържана при същата акция, ще бъде на свобода срещу парична гаранция от 7000 , а Тодор Тодоров остава в ареста. Решението на съда е окончателно.", "date": "2019.03.19", "title": "Пускат под домашен арест бащата на Тита Милен Пенчев"}
{"url": "https://www.24chasa.bg/novini/article/7354465", "text": "На 31 март ГЕРБ ще представи официално листата си с кандидати за евродепутати. Това съобщи председателят на Националния предизборен щаб на ГЕРБ Цветан Цветанов по време на среща с областните координатори на партията в страната, предадоха от пресцентъра на партията. „В началото на април предстои да обявим и какъв ще бъде слоганът на ПП ГЕРБ за предстоящата кампания за европейския вот. На следващ етап ще представим и платформата на партията за европейските избори, чрез която ще информираме обществото за нашите приоритети и идеи както за развитието на страната, така и за бъдещето на Европейския съюз“, информира Цветанов. По думите му предизборната програма на ГЕРБ ще акцентира върху сходството, което има между възгледите и амбициите на ГЕРБ и ЕНП, докато при други партии на преден план се подчертават противоречията им с тяхното политическо семейство. По време на разговора беше обсъдена готовността за предстоящите избори на структурите на ГЕРБ по места, календара с партийни мероприятия преди и по време на предизборната кампания и организационни въпроси. Разгледана беше актуалната политическа обстановка в България, както и хода на гражданските диалози под надслов „Европа в нашия дом“ по темите образование и регионално развитие. Цветан Цветанов отчете пред всички присъстващи, че от началото на година ГЕРБ може да се похвали с почти 1000 новоприети членове. Като пример той отличи община Куклен, където към партията са се присъединили 35 нови членове, а само към младежката структура са се присъединили нови 20 души. В тази връзка председателят на Цветанов отбеляза, че на предстоящите европейски избори всеки глас ще бъде важен и призова областните координатори и ръководените от тях структури в страната да продължат да водят активна комуникация лице в лице с хората. „Веднага след края на европейския вот стартира щателен анализ на резултатите. Той ще има за цел да покаже от една страна каква е била активността по време на кампанията на потенциалните ни кандидати за кметове и общински съветници, а от друга да разкрие с каква подкрепа се ползват те сред жителите на съответните населените места“, обясни председателят на ПГ на ГЕРБ. „Фалшивите новини ще бъдат най-големият ни проблем. Вече ясно се вижда, че БСП няма да се поколебаят да ги използват, за да осъществят целите си. Получихме обвинения, че сме фалшифицирали и предстои да фалшифицираме изборите, а какво се оказа в крайна сметка – хора от БСП твърдят, че е имало подмяна на гласовете при вътрешните избори за водач на листата“, отбеляза Цветан Цветанов. Той бе категоричен, че липсата на резултати от работата на БСП ги принуждава дори да си приписват заслуги за разрешени проблеми на граждани – в основата на които стои именно ГЕРБ.", "date": "2019.03.19", "title": "Цветанов: На 31 март ГЕРБ ще представи листата си с кандидати за евродепутати"}
{"url": "https://www.24chasa.bg/novini/article/7354468", "text": "Работим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация. Това коментира на провелия се в Силистра граждански диалог „Европа в нашия дом” евродепутатът от ГЕРБ/ЕНП Емил Радев. Във форума, посветен на образованието, взеха участие министърът на образованието и науката Красимир Вълчев, председателят на Комисията по образование в Народното събрание Милена Дамянова и силистренският депутат Алтимир Адамов, областният управител Ивелин Статев, кметът на община Силистра д-р Юлиян Найденов. Това съобщиха от пресцентъра на ПП ГЕРБ. „Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние. На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев. По думите му изготвената визия на Европейската комисията за изграждането на европейско пространство за образование до 2025 г. предвижда да няма граници пред образованието и науката в Европа. „Това включва и предложение за насърчаване на автоматичното взаимно признаване на дипломите за висше образование, за завършен гимназиален етап на средно образование и на резултатите от периоди на учене в чужбина. Такъв амбициозен план обаче не може да бъде въведен изведнъж. Необходим е поетапен подход, основан на стабилна и надеждна гаранция за качеството, на прозрачност и доверие”, отбеляза Радев. Евродепутатът акцентира и върху предложението за въвеждане на Европейска студентска карта. „Тя ще помогне за опростяване на административните процедури и намаляване на тежестта и разходите за студентите и образователните институции. Едно от предимствата ще е студентите да могат да се идентифицират по надежден начин във всяко висше учебно заведение в ЕС, което дава възможност за сигурен обмен на информация, свързана с обучението. Благодарение на картата студентите ще получават достъп до различни услуги, свързани с библиотеки, транспорт, осигуряване на жилище, още преди да пристигнат в институцията в чужбина”, обясни Емил Радев. Той допълни, че ЕК си поставя за цел да започне постепенно въвеждане на Европейската студентска карта до 2021 г., включително като проучи възможността за използване на картата и от учащи в рамките на професионалното образование и обучение. „Вярвам в потенциала на младите хора в България и се надявам, че чрез подобни граждански диалози ще обединим усилия за развитието на този потенциал. Защото образованието е инвестиция в бъдещето!”, категоричен бе Радев.", "date": "2019.03.19", "title": "Емил Радев: Работим за автоматично взаимно признаване на дипломите в ЕС"}
{"url": "https://www.24chasa.bg/novini/article/7354491", "text": "Роденият в Бразилия физик, астроном и космолог Марсело Глайзър, който от средата на 80-те години на миналия век живее и работи в САЩ, беше удостоен с награда \"Темпълтън\", съобщиха Асошиейтед прес и Франс прес. Отличието се присъжда с цел да демонстрира, че науката и религията \"не са врагове\". С него се удостояват личности с изключителен принос за утвърждаване на духовното измерение на битието. Наградата \"Темпълтън\" е финансирана от фондация \"Джон Темпълтън\". Паричната й стойност е по-щедра от Нобеловата премия и възлиза на 1,1 милиона британски лири (1,4 милиона щатски долара). Шестдесетгодишният Марсело Глайзър е роден в Рио де Жанейро, Бразилия. Ученият живее и работи в САЩ от 1986 г. От 1991 г. е преподавател в колежа \"Дартмут\". Автор е на редица книги, които засягат различни теми - от произхода на вселената до съчетаването на науката с духовността. Глайзър е 49-ият носител на наградата \"Темпълтън\", учредена през 1973 г. Преди с нея са удостоявани личности от ранга на Майка Тереза, Александър Солженицин, Дезмънд Туту, Далай Лама. ", "date": "2019.03.19", "title": "Физикът и астроном Марсело Глайзър получи награда \"Темпълтън\""}
{"url": "https://www.24chasa.bg/novini/article/7354444", "text": "Източниците на информация за международните събития се увеличат, а фалшивите новини процъфтяват в среда на размирици, протести и военни конфликти. Как да разграничим истината от лъжата и пропагандата в такива ситуации? В новия епизод на онлайн поредицата на bTV „ “ репортери, оператори и кореспонденти повдигат завесата над работата си при отразяване на най-горещите световни събития „на терен“, в епицентъра на конфликтите. Защо е важно да има новинарски екип на горещите точки, разяснява кореспондентката на bTV във Франция Деси Минчева. „Когато се говори за полицейско насилие, ние се опитваме да видим какво правят полицаите и наистина ли има насилие, или пък е от страна на ултраси на жълтите жилетки. Трябва да го видим. Насилие е прекалено силна дума и когато я казвам в новините, трябва да се обоснова. Иначе влизаме в манипулативната пропаганда, от която много трудно се изплува“, коментира тя и е категорична, че спасителният пояс е придържането към фактите. Някои опасности „на терен“ остават скрити за публиката. „Носиш каска, противогаз, около теб се стреля с гумени куршуми, има сълзотворен газ, крясъци, водни струи… целия този стрес трябва да го преглътнем и да успеем да си свършим работата. Да останем равноотдалечени от всички гледни точки в едно събитие“, казва репортерът и водещ на bTV Новините Иван Георгиев. Хибридните войни са характерни за всеки военен конфликт. „Много е важно да сме на място, да не се загубим в превода и да можем от първо лице да видим какво се случва. Например, всяка от враждуващите страни - Русия и Украйна - използва методите на пропагандата и на информационната война. Ходих до Украйна 15 пъти в рамките на този граждански конфликт“, казва репортерката Десислава Ризова. Още интересни моменти зад кадър вижте във видеото >> ", "date": "2019.03.19", "title": "В епицентъра на размирици и военни конфликти – къде е истината?"}
{"url": "https://www.24chasa.bg/novini/article/7354501", "text": "„15 години България в НАТО“. Така е озаглавена фотографската изложба, която Министерството на отбраната организира, за да отбележи годишнината от присъединяването на нашата страна към организацията на Северноатлантическия договор. Изложбата ще бъде открита от министъра на отбраната Красимир Каракачанов в 17.00 ч. на 20 февруари (сряда). На церемонията ще присъстват началникът на отбраната генерал Андрей Боцев, висши офицери от Въоръжените сили, представители на Щабния елемент за интегриране на силите на НАТО в България и др. Изложбата „15 години България в НАТО“ е разположена пред Паметника на войнишкия лъв - част от Мемориала на Първи и Шести пехотен полк, в градината при Националния дворец на културата в София. Мястото не е избрано случайно – бронзовият лъв е централна фигура на паметник, изграден в прослава на българските воини, загинали за национално освобождение и обединение, а фотографиите, представени в изложбата, показват подготовката на днешните военни за гарантиране на сигурността и териториалната цялост на страната ни. Така пространствено са обединени миналото и настоящето на Българската армия. За 15 години българските Въоръжени сили участват в четири операции на НАТО в Косово, Босна и Херцеговина, Ирак и Афганистан. Многобройни са многонационалните учения, в които българските военнослужещи повишават бойните си умения редом с колегите си от армиите на страните-членки на Алианса, повишават опита си от работа на различни командни нива в международните щабове. Те проявяват професионализъм и отговорност, които колегите им от НАТО високо ценят. Обективът на фотографа на Министерството на отбраната Вяра Йовева е уловил миговете на щастие при завръщането на военнослужещите в Родината след успешно участие в мисия зад граница, стремежът към усъвършенстване на бойните умения, съвместните тренировки с военни формирования от въоръжените сили на страните-членки на НАТО. Изложбата ще бъде представена до 1 април 2019 г., за да могат жителите и гостите на столицата да видят част от войсковото ежедневие на българския военнослужещ.", "date": "2019.03.19", "title": "Министерството на отбраната представя  фотоизложбата „15 години България в НАТО“"}
{"url": "https://www.24chasa.bg/novini/article/7354514", "text": "Председателят на Камарата на общините отхвърли вчера предложението за ново гласуване по сделката за Брекзит, ако правителството я внесе в парламента без изменения, като усложни още повече сагата около Брекзит 11 дни преди датата на теоретичното излизане на Великобритания от Европейския съюз. Премиерът консерватор Тереза Мей обяви намерението си до сряда отново да внесе в парламента Договора за излизане от Европейския съюз, след като британските депутати го отхвърлиха с голямо мнозинство на 12 март. Оттогава насетне Мей се опитва да спечели подкрепата на бунтовните депутати от всички партии за този трудно договорен с Брюксел текст. Решението на председателя на Камарата на общините Джон Бъркоу обаче създаде нова пречка по този криволичещ път. \"Изправени сме пред сериозна конституционна криза\", заяви Робърт Бъкланд, депутат от Консервативната партия и юридически съветник на правителството. Обосновавайки решението си с парламентарно правило от 17 век, което не е използвано от 1912 г., Бъркоу заяви, че правителството не може да внесе текст, който вече е бил отхвърлен от депутатите в рамките на същата парламентарна сесия. \"Ако правителството иска да представи ново предложение, което не е същото или по същество същото (като вече отхвърленото), тогава всичко е наред\", каза Бъркоу. добави Бъркоу. Договорът за оттегляне, имащ за цел да реализира мек Брекзит, бе отхвърлен за първи път на 15 януари, а след това и на 12 март. \"Тогава обаче ставаше дума за ново предложение, съдържащо променени правни положения\", а към него имаше три нови документа, които Тереза Мей успя да договори с ЕС, изтъкна Бъркоу. За да бъде подложен на ново гласуване, текстът трябва да има не различна формулировка, а различно съдържание, заяви председателят на Камарата на общините. Според източник от правителството, с когото се свърза Франс прес, \"е очевидно, че председателят иска да блокира възможността за гласуване тази седмица\". \"Проблемът е, че правителството вече не може да променя условията на споразумението\", тъй като Брюксел многократно заяви, че изключва възможността за неговото предоговаряне, твърди Даниел Хараламбус, анализаторка от \"Икономист интелиджънс юнит\". Още през уикенда започнаха да се появяват съмнения, че преди сряда може да бъде организирано ново гласуване. В основата на тези съмнения бе страхът, че сделката на Мей отново ще бъде отхвърлена. \"Преди следващо гласуване искаме да имаме или да вярваме, че имаме значителен шанс да го спечелим\", потвърди вчера говорителят на Мей. За да се сдобие с гласовете, които не му достигат, правителството започна дискусии с привържениците на чистия и твърд Брекзит, като например северноирландската Демократична юнионистка партия, съюзник на консерваторите в парламента. Във връзка с тези дискусии външният министър Джереми Хънт заяви от Брюксел, че е забелязал \"предпазливо окуражаващи знаци\" в изказванията на няколко консерватори. За да ги убеди, Мей подчертава, че трето отхвърляне на сделката й може да доведе до значително отлагане на Брекзит или да подпише смъртната му присъда. Демократичната юнионистка партия и Групата за европейски изследвания (European Research Group, ERG; група от депутати консерватори, подкрепящи Брекзит), които могат да преобърнат вота, се противопоставят на \"предпазния механизъм\" - предвидена в договора мярка, имаща за цел предотвратяването на физическа граница между Република Ирландия и британската провинция Северна Ирландия и предвиждаща Великобритания да остане в \"общо митническо пространство\" с ЕС. \"Очаквам да видя какво ще направи Демократичната юнионистка партия\", заяви председателят на Групата за европейски изследвания Джейкъб Рийс-Мог в интервю за радио Ел Би Си. \"Има йерархия. Излизането без сделка е по-добър вариант от сделката на Мей, но сделката на Мей е по-добър вариант от оставането\" в ЕС. Намерението на Тереза Мей в случай, че сделката е одобрена тази седмица, бе да поиска на срещата на европейските лидери в четвъртък и петък кратко отлагане на Брекзит по технически причини до 30 юни. В случай на отхвърляне тя искаше да предложи по-дълго отлагане, като Великобритания ще трябва да участва в изборите за Европейски парламент от 23 до 26 май. Решението на Бъркоу \"създаде пречка за краткото отлагане\" на Брекзит, твърди източник от правителството пред Франс прес. Според източника това е знак, че председателя на Камарата на общините подкрепя сценария с \"по-дългосрочното отлагане на Брекзит, през който период парламентът да поеме контрола върху процеса и да тласне ситуацията към по-мек Брекзит\". Преди изявлението на Бъркоу високопоставен европейски служител заяви, че Лондон на теория може да иска отлагане на Брекзит до последния момент, дори \"в часа преди\" развода, планиран за 23.00 часа по Гринуич на 29 март.", "date": "2019.03.19", "title": "Нова пречка пред сделката на Тереза Мей за Брекзита"}
{"url": "https://www.24chasa.bg/novini/article/7354529", "text": "“Управляващите заявяват, че няма да има ощетени пенсионери, защото такава била волята на премиера. Само че питам: Ние премиерско-волева република ли сме или законова парламентарна?” Това заяви лидерът на БСП Корнелия Нинова пред журналисти на пресконференция в централата на червените днес. “Ако искат нещо да правят – то това не зависи от волята на премиера, а от промени в законите, които това мнозинство с този премиер приемат два пъти. Налагат се промени в Кодекса за социално осигуряване, за които предупреждаваме от 2015 г., че ще настъпи този хаос”, допълни Нинова. „Има огромен проблем с хората, които ще се пенсионират след 1 януари 2019 г. Това не е спекулация, както обявиха след брифинга в Министерския съвет“, каза още соцлидерката. Тя посочи, че от тези над 68 хил. души, които трябва да се пенсионират тази година, 31% щели да бъдат ощетени и да получат по-ниски пенсии. „Волята на премиера било да няма ощетени, само че два пъти волята на премиера беше да има ощетени”, допълни Нинова. И даде пример с пенсионната реформа предложена от Ивайло Калфин през 2015 г. - да отпадне възможността пенсионерите да избират 3-те години, които са най-благодприятни за тях. Според нея с новите промени ГЕРБ и патриотите утежнили още повече тази реформа. “Тъй като днес чуваме, че това е било консенсусно решение, извадих стенограмите от 2015 г. и от 2018 г. През 2015 г. на 32 страници стенограма БСП обяснява защо това не трябва да се приеме. Горещи дебати, гореща позиция от името на БСП „против“ тази реформа. Не сме участвали в този консенсус. Това решение е прието, извадила съм и гласуването с гласовете на ГЕРБ и АБВ. Стенограмите от 2018 г. показват, че решението е прието с мнозинство ГЕРБ – „Обединени патриоти“ отново след сериозни дебати, позиция и гласуване на БСП „против“ тази реформа”, подчерта Нинова. Ако ГЕРБ и Марешки правят сделка за кворума в парламента, нека тя да бъде пред медиите, ностоя пък соцдепутатът Драгомир Стойнев. Искаме да разберем каква ще бъде цената за оцеляването на кабинета Борисов. Това е сделката на годината и тя не може да мине натъмно, каза още Стойнев. И допълни, че по тяхна информация има такава уговорена среща за утре преди началото на пленарното заседание.", "date": "2019.03.19", "title": "Нинова: Ние премиерско-волева република ли сме?"}
{"url": "https://www.24chasa.bg/novini/article/7354518", "text": "Полските служби за сигурност са установили, че терористът от Крайстчърч в Нова Зеландия е посещавал Полша през миналата година, съобщи днес полското радио RMF FM, цитирано от ТАСС и БТА. Мъжът бил пропътувал около 2000 км из страната по магистрали и второкласни пътища, което се изяснило при проследяване на мобилния му телефон. Сега службите проверяват записите от камерите за видеонаблюдение и дали е контактувал с местни лица. Известно е също, че бъдещият убиец след това е отпътувал за Литва, съобщи радиото. Стрелецът от Крайстчърч споменава името на Полша в своя т.нар. манифест, публикуван онлайн преди кръвопролитното нападение, в което загинаха 50 човека и десетки бяха ранени. Освен това на едно от използваните от него оръжия е изписано името на полския хетман Феликс Потоцки, сражавал се срещу османските турци в Битката при Виена през 1683 г.", "date": "2019.03.19", "title": "Атентаторът от Нова Зеландия пропътувал 2000 км в Полша, след това отишъл в Литва"}
{"url": "https://www.24chasa.bg/novini/article/7354561", "text": "Подписани са договорите за строителен надзор при проектирането и строителството на тунел „Железница“ на АМ „Струма“, както и за пътните участъци непосредствено преди и след съоръжението. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Това съобщиха от Агенция \"Пътна инфраструктура\". Строителният надзор при проектирането и изпълнението на строително-монтажните работи на тунел „Железница“ (от км 366+720 до км 369+000) ще се изпълнява от „План Инвест Железница“ ДЗЗД. В обединението участват: „ПЛАН ИНВЕСТ ПЛОВДИВ“, „ИНФРА ПРОЕКТ КОНСУЛТ“ ЕООД, „Аскос 03“ ЕООД, „СЪРЧ КОРПОРЕЙШЪН СРЛ“. Стойността на договора е 4 793 328.00 лв. с ДДС. Тунелът ще бъде с две отделни тръби за движение в посока. Дължината на всяка тръба ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др. Строителният надзор на отсечката преди тунел „Железница“ в посока София - Кулата (от км 366+000 до км 366+720) е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „ЕКСПЕРТ ДЕСИЖЪНС“ ООД. Техният договор е за 719 739.6 лв. с ДДС. Участъкът е с дължина 720 м. Включва и обслужващ тунелен път при северния портал и мостово съоръжение с обща дължина 620 м. Консултантската услуга при проектирането и строителството на отсечката след тунел „Железница“ (от км 369+000 до км 370+400) ще бъде изпълнена от ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „КОНСУЛТ 64“ ООД. Техният договор е за 558 266.40 лв. с ДДС. Този автомагистрален участък е с дължина 1,4 км и включва още изграждането на селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.03.19", "title": "Подписани са договорите за строителен надзор за тунел „Железница“ на „Струма“"}
{"url": "https://www.24chasa.bg/novini/article/7354096", "text": "Втората серия от международния проект СИРИУС, при който шестчленен екипаж ще имитира полет до Луната в експериментални условия за 120 денонощия, стартира в базата на Института за медико-биологични проблеми (ИМБП) на Руската академия на науките в Москва, предаде ТАСС. В екипажа има четирима представители на Русия и двама на САЩ. Командир е руският космонавт Евгений Тарелкин, бордов инженер е Дария Жидова, а лекар е Стефания Федяй - и двете от Русия. Изпитатели и научни изследователи са Рейнхолд Повилайтис (САЩ), Анастасия Степанова (Русия) и Алън Миркадиров (САЩ), предаде БТА. Една от основните задачи на СИРИУС е да бъде преценено как влияе изолацията върху здравето и психиката на участниците в симулиран полет до Луната и престой в окололунна орбита. За четирите месеца изолация ще бъдат проведени 81 експеримента в областите психология, физиология, имунитет, метаболизъм, микробиология, хигиена и телемедицина. Ще бъде проверено и действието на одобрено ново медицинско оборудване, телемедицински технологии и оказване на първа медицинска помощ в космически условия. Според плана екипажът трябва да достигне окололунна орбита, да се свърже с орбиталната станция, да кацне и да осъществи няколко излизания на повърхността на Луната и да избере място за позициониране на лунната станция. Участниците в експеримента ще носят скафандри с шлем за виртуална реалност, когато \"излизат и стъпват на Луната\". Членовете на екипажа няма да могат да общуват с роднини и приятели на Земята. Дори разговорите с командния център ще се провеждат със закъснение от пет минути. Екипажът ще трябва да се справя с непредвидените ситуации самостоятелно. Руският федерален център \"И. В. Мичурин\" е приготвил специално меню от 25 ястия за международния екипаж. Те са максимално близки до домашната храна - от супи до десерти и пресни плодове. Продуктите са с високи антиоксидантни свойства и помагат на организма да преодолява радиацията и съдействат за стабилизиране на психоемоционалното състояние при живот в затворено пространство. СИРИУС - от англ. SIRIUS (Scientific International Research In Unique Terrestrial Station) е съвместен проект на ИМБП на РАН и НАСА заедно с партньори от Германия, Франция, Италия и други страни. Той представлява серия от опити с цел подготовка за космически полет, като начало до окололунната станция Lunar Orbital Platform-Gateway (с предишното название Deep Space Gateway). Първата серия от експерименталния проект СИРИУС беше проведена през ноември 2017 г. Той продължи 17 дни. Започналата сега серия ще трае четири месеца, а третата серия през 2020 г. ще бъде осем месеца, след което предстои едногодишен експеримент.", "date": "2019.03.19", "title": "Започва втората част на експеримента СИРИУС, с имитиран полет до Луната"}
{"url": "https://www.24chasa.bg/novini/article/7354168", "text": "В издирването на двегодишния Онур от село Равнец се включиха и доброволци от София с парапланер и делтапланер, съобщи . Венелин Стайков и Деспин Митрев са част от кампанията „Достойните българи”. Награждавани са за други операции по издирване на деца и имат надежда, че ще открият следа от момчето. С личните си летателни апарати те са участвали в десетки спасителни операции. За това и не се колебаят, когато разбират, че е изчезнало дете. „Нашият опит от другите издирвания другите показва, че много често спасителите подценяват децата… Да се надяваме, че въпреки, че е мъничко детето, то е развило неподозирана възможност да върви и да е изминало много повече километри, отколкото го търсят останалите спасители”, коментира Венелин Стайков. „От въздуха е много лесно да виждаме големи площи и затова се опитваме да помогнем, ако можем. Дано наистина има шанс детето”, уточни Деспин Митрев. Второ денонощие продължава издирването на момченцето, което изчезна в неделя следобед. Полицията разшири периметър на търсене. Освен по хълмовете и деретата се претърсва и къща по къща. Продължават и разпитите на свидетели, които може да се видели малкия Юлиян. До късно през нощта хеликоптер с термокамера е направил облитане на местността между пет населени места. Близките на Юлиян, които се включват в търсенето, се надяват детето да е живо и здраво. Те подозират, че някой е прибрал детето. От социалната служба в Бургас казват, че няма риск за другите деца в семейството.", "date": "2019.03.19", "title": "Доброволци от София търсят Онур с парапланер и делтапланер"}
{"url": "https://www.24chasa.bg/novini/article/7354156", "text": "Щимле, декември 1999 г. \"Ние всички тук сме еднакви\", казва Садик Муслиу и добавя: \"Защо и в останалите части на Косово да не е така\". Институтът в Щимле, болница за душевноболни, в която Муслиу през тази 1999 година бе директор, е единствното място в цялата южна сръбска област, в което сърбите и албанците могат мирно да живеят в общност. През този декември 1999 г. в Института в Щимле имаше 316 болни сърби, а в крилото на сградата, където са настанени деца на възраст между 2 и 12 години, имаше 35 деца от сръбска националност. Никога не е имало изключване на пациенти на национална основа, нито преди тази война, нито след войната, твърди д-р Муслиу. Той става директор на институтта през лятото на 1999 г., а след изтеглянето на сръбските сили от Косово в института от целия сръбски персонал остава само един човек. Болницата не бе унищожена във войната, сякаш самолетите на НАТО нарочно щадяха лудницата, но сраженията на сръбските сили и терористичната Армия за освобождение на Косово, се водеха на няколкостотин метра от института. Недалеч, от другата страна на хълма, се намира село Рачак. Пациентите много пъти чуваха стрелбата, изтъкна д-р Муслиу. Той се е борил да обнови работата на единствената болница за душевноболни в Косово, която била в лошо състояние, с недостиг на подходяща апаратура и на практика абсолютна липса на квалифицирани медицински кадри. Пациентите се лутали наоколо, една жена едва успяла боса да премине през снега, за да влезе вътре. В детското отделение децата пушели, а сред тях имало едно момче, на което влак откъснал двата крака. Малки деца, които имат голяма нужда от любов, тичат към директора и посетителите само за да получат от тях прегръдка. Сред тях е и Санела, седемгодишно момиченце, което от раждането си живее в института, тъй като майка й е пациент в тази болница. Тя сега е разтревожена, както и останалите, но няма къде да отиде, казва директорът. Но тя поне има майка, повечето от останалите деца нямат никого. И продължава: \"Откак свърши войната, никой не е посетил тези деца. Сърбите вероятно не смеят, а албанците кой знае защо не идват. Нас ни смятат за родители, а едни други се смятат за братя и сестри\". Двама възрастни пациенти обядват с по-малките. Собствените им деца са отишли в Сърбия и те желят да се отнасят с тези деца сякаш са техни. Децата помежду си говорят на някаква комбинация от сръбски и албански език и изглеждат доста жизнерадостни въпреки лошата храна и факта, че нямат играчки. Момченце намира парче пластмаса и всички го молят да им го даде и на тях, за да си поиграят. Трудно е дълго време да се задържи вниманието им, но правим всичко възможно да ги учим на изкуство, музика, технически предмети, разказва директорът Муслиу. Благотворителна организация за деца, пострадали от войната, веднъж седмично им изпраща пресни плодове, а им е направила и площадка за игра. Обещали на децата и зимни дрехи, за да може да играят навън. Освен елементарни условия като храна и перални машини д-р Муслиу смята, че най-важното както за децата, така и за възрастните в института, е да се осигури повече професионално обучен персонал. До декември 1999 г. бях единственият лекар тук, след това дойде още един. Независимо от това аз съм единственият лекар специалист по душевни болести в Косово, казва той. Преди войната 80 от общо 110 души персонал на института бяха сърби и за тях е трудно сега да се намери замяна. На тази болница са необходими поне осем лекари и трима или четирима специалисти по психиатрия. Не можем да доведем тук хора да работят, ако не можем да им осигурим добро настаняване и сигурна заплата. Не можем да приемем нови пациенти, които непрескъснато идват пред вратата на института, нямаме подходящи условия дори и за тези, които са при нас. Когато преди 16 години дойдох да работя тук, можехме да се грижим за 440 души, включително 70 деца, казва директорът Муслиу. Болницата в Щимле изглеждаше през този декември 1999 г. като последно убежище от лудостта, която цареше около нея. Какво се е променило през тези изтекли 20 години? Броят на молбите за психиатрична помощ в тази болница междувременно можеше само да расте, с оглед на военните травми, които преживяха много хора в Косово. Но бъдещето на психиатричната болница в Щимле е много несигурно, както и бъдещето на косовската псевдодържавност. Това е хуманитарна институция, единственото за което мога да мисля са хората под мой надзор, заяви през декември 1999 г. директорът на института д-р Муслиу. Значи лудница в Косово. Дали това е единственото място, където в мир могат да живеят сърби и албанци? И д-р Муслиу, който през тази 1999 г. бе единственият лекар специалист по душевни болести в Косово. И който тогава е имал задължението да се грижи за 316 пациенти. Дали това обяснява всички по-късни събития, а и тези, най-новите? Въпрос за награда: Под чий надзор сега е политическият елит в Прищина? (От БТА)", "date": "2019.03.19", "title": "Лудница в Косово"}
{"url": "https://www.24chasa.bg/novini/article/7354180", "text": "Четирима души бяха леко ранени днес от малък ученик в училище в норвежката столица Осло, предадоха световните агенции. Инцидентът е станал след кавга на игрището на училището, уточняват местни медии, цитирани от БТА. Полицията в Осло обяви в Туитър, че е изпратила патрули в училище Брюнсенг заради \"възникнало насилие и опасна ситуация\". Според местни медии малък ученик заплашил служител на училището с хладно оръжие. Според норвежката агенция ЕнТеБе оръжието е било нож за хляб. Според в. \"Верденс ганг\" пък ученикът нахапал и набол с вилица четирима души. Пострадалите са учител и трима души от административния персонал на училището. Те са откарани в болница с леки наранявания.", "date": "2019.03.19", "title": "Ученик нападна с нож учител и трима служители в училище в Осло"}
{"url": "https://www.24chasa.bg/novini/article/7354177", "text": "Певицата Тита дойде в Апелативния спецсъд, за да подкрепи баща си Милен Пенчев, който е шеф  на НОИ-Силистра. Той е обвинен, че е част от организирана група, която е осигурявала документи за получаване на по-високи пенсии. Заедно с него задържани са още двама души. \"Трябва да съм само свидетел, а не и обвиняем\", каза в съда Пенчев. Той обясни, че два пъти е подавал сигнали в прокуратурата. Това било през септември и октомври м.г. В 13 часа Апелативният спецсъд ще обяви дали Пенчев ще остане на свобода или ще остане в ареста.", "date": "2019.03.19", "title": "Тита подкрепи баща си в Апелативния спецсъд (Снимки)"}
{"url": "https://www.24chasa.bg/novini/article/7354192", "text": "Франция и Германия изразиха днес съжаления във връзка с безизходицата около Брекзита. Те приканиха британските власти да предложат \"достойна за доверие инициатива\" по време на европейската среща на върха в четвъртък, за да се избегне развод без сделка с ЕС, предаде Франс прес. \"В безизходица сме заради решението на британците и неяснотата е непоносима\", предупреди френската министърка по европейските въпроси Натали Лоазо при пристигането си в Брюксел за заседание, свързано с подготовката за европейската среща в четвъртък и петък. \"Атмосферата е много лоша (. . .) Наистина сме изтощени от тези преговори\", отбеляза германският й колега Михаел Рот, цитиран от БТА. Двамата министри се изказаха по сходен начин и на заседанието по повод срещата. Европейските лидери очакват от британската министър-председателка Тереза Мей \"конкретно предложение\", \"достойна за доверие инициатива с цел излизане от безизходицата, в която се намират вследствие на собственото си решение\". \"Нямаме никакво желание за преговори по Брекзита. Ако обичате, скъпи британски приятели, действайте, времето тече\", посочи германският министър. Ако британците искат отлагане на Брекзита, \"те трябва да направят конкретно предложение. Не можем само да дискутираме ей така в пространството\", изтъкна той. \"Ако британците искат отлагане, трябва да кажат защо\", наблегна френската министърка. \"Изборът принадлежи на Обединеното кралство. Да не решим нищо, значи да решим за вариант \"без сделка\", предупреди Натали Лоазо.", "date": "2019.03.19", "title": "Франция и Германия изразиха съжаления във връзка с безизходицата около Брекзита"}
{"url": "https://www.24chasa.bg/novini/article/7354187", "text": "Софийската районна прокуратура задържа за 72 часа 45-годишен мъж от София, който заплашил с убийство жената, с която живее на семейни начала, и общата им дъщеря. \"Ще ви убия със сабята!\", заканвал се арестуваният. Р., на 45 години, е привлечен към наказателна отговорност за извършено от него престъпление по чл. 144, ал. 3, вр. ал. 1, вр. чл. 26, ал. 1 НК, както и за такова по чл. 144, ал. 3, вр. ал. 1 НК, за това, че: 1.На 17.03.2019 г., за периода от 18.30 до 23.00 часа, в гр. София, в жилище, при условията на продължавано престъпление, се заканил с убийството на И. (с която той живеел на „семейни начала“, имали и общо дете) и това заканване би могло да възбуди основателен страх за осъществяването му, както следва: - на 17.03.2019 г., около 18.30 часа, в гр. София, в жилище, се заканил с престъпление против личността на И. и нейни ближни (общата им дъщеря А.), а именно с убийство, като им заявил; „Ще ви убия със сабята!“ и това заканване би могло да възбуди основателен страх за осъществяването му у И. - на 17.03.2019 г., около 23.00 часа, в гр. София, в жилище, се заканил с престъпление против личността на И. и нейни ближни (общата им дъщеря А.), а именно с убийство, като им заявил; „След като ме пуснат от районното, ще дойда и ще ви отрежа главата със сабята!“ и това заканване би могло да възбуди основателен страх за осъществяването му у И. 2. на 17.03.2019 г., около 18.30 часа, в гр. София, в жилище, се заканил с престъпление против личността на дъщеря си А. и нейни ближни - майка й И., а именно с убийство, като им заявил; „Ще ви убия със сабята!“ и това заканване би могло да възбуди основателен страх за осъществяването му у А. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 20.03.2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.03.19", "title": "Задържаха мъж, заплашвал да убие със сабя жената, с която живее, и дъщеря им"}
{"url": "https://www.24chasa.bg/novini/article/7354199", "text": "Горски пожар, бушуващ от вчера край Скопие, е бил овладян от пожарникарите с помощта на самолети на дирекцията за Защита и спасяване, съобщи МИА, цитирана от БТА.  Командирът на скопската пожарна бригада Владимир Симоновски заяви пред агенцията, че пожарът е почти напълно потушен, като само недостъпни части на гората в момента се обработват с вода от самолети. Огънят пламна вчера към 13 часа в района Църн Камен, в близост до селата Липково и Матейче.", "date": "2019.03.19", "title": "Горски пожар край Скопие"}
{"url": "https://www.24chasa.bg/novini/article/7354211", "text": "Възрастна жена от Попово е дала на извършители на телефонни измами 7000 лева. По време на обаждането, с което е била въведена в заблуждение, тя била в дома си заедно със своя родственица, която измамниците накарали да излезе от жилището, съобщиха на БТА от ОД на МВР в Търговище. Измамата станала в понеделник. Мъж, представящ се за старши инспектор от Попово, помолил 73-годишната жена за съдействие при провеждането на операция по задържането на извършители на телефонни измами. По-младата родственица трябвало да нареже вестници във формата на банкноти, които да занесе в района на кооперативния пазар в града, за да бъдат задържани измамниците. Когато тя напуснала жилището, възрастната жена била убедена по телефона да пусне парите - общо 7000 лева, от балкона на апартамента си в централната част на града. Образувано е досъдебно производство. От началото на годината това е втората регистрирана телефонна измама в Попово. При първата - през януари, 86-годишна жена бе дала 985 лева. Куриерът - 51-годишен мъж от поповското село Априлово, бе задържан благодарение на бързите действия на служителите на полицията. От там отново напомнят на гражданите да не се доверяват на непознати по телефона, особено когато по различен предлог се искат пари.", "date": "2019.03.19", "title": "Жена от Попово дала 7000 лева при телефонна измама"}
{"url": "https://www.24chasa.bg/novini/article/7354225", "text": "Вчера служители на полицията в Бобов дол са задържали за 24 часа в ареста 23-годишен мъж за упражнено домашно насилие - нанесъл е побой на член от семейството. По случая е започнато досъдебно производство, уведомен е дежурен прокурор.                                                                                                                                                                                                                                                                                                                       ", "date": "2019.03.19", "title": "23-годишен задържан в Бобов дол за домашно насилие"}
{"url": "https://www.24chasa.bg/novini/article/7354223", "text": "Двама димитровградчани са задържани по подозрение за извършен от тях грабеж. Снощи в 19.40 часа на спешния телефон в РУ-Димитровград позвънил 36-годишен. Обяснил, че минути по-рано на улица в града двама непознати го нападнали и след нанесен побой му откраднали 600 лева и мобилен телефон. В резултат на предприетите незабавни издирвателни действия, нападателите - на 27 и на 28 години, попаднали в полицейския капан. Те са задържани за срок до 24 часа, а по случая е образувано досъдебно производство.", "date": "2019.03.19", "title": "Полицейски капан за младежи, пребили и ограбили мъж"}
{"url": "https://www.24chasa.bg/novini/article/7354222", "text": "Две момчета са причинили пожара в района на учебно заведение в Благоевград, установиха полицаи. . След потушаване на огъня бил извършен оглед. В резултат на проведените издирвателни действия полицейски служители на Второ РУ установили, че извършители на деянието са две момчета от Благоевград, на 13 и на 14 години. За случая е уведомена районната прокуратура.", "date": "2019.03.19", "title": "Две малолетни момчета причинили големия пожар в Благоевград вчера"}
{"url": "https://www.24chasa.bg/novini/article/7354242", "text": "Холандската полиция съобщи, че в колата на нападателя в Утрехт е намерено писмо, което сочи към възможността вчерашната атака да е била с терористичен мотив, предадоха Франс прес и ДПА. В стрелбата в трамвай в Утрехт вчера сутринта бяха убити трима и ранени петима души. В общо изявление прокуратурата и полицията уточниха, че засега не е установена никаква връзка между заподозрения, който е с турски произход, и жертвите на нападението, посочва АФП, цитирана от БТА.", "date": "2019.03.19", "title": "Намерено писмо показва, че нападението в Утрехт може би е с терористичен мотив"}
{"url": "https://www.24chasa.bg/novini/article/7354249", "text": "Европейската комисия съобщи, че е одобрила програми за съфинансирането на съвместни промишлени проекти в областта на отбраната до 2020 г. на стойност до 500 млн. евро. Предвидени са допълнително 25 млн. евро за подпомагане на съвместни научноизследователски отбранителни проекти тази година, предаде БТА. От 2021 г. Европейският фонд за отбрана ще насърчава отбранителната индустрия и ще допринася за стратегическата автономност на ЕС. Първоначално финансирането ще бъде насочено към развитието на технологии за безпилотни летателни средства, спътникови съобщения, системи за ранно предупреждение, изкуствен интелект, електронна отбрана и морско наблюдение. От посочените суми 80 млн. евро ще бъдат предназначени за създаването на способности за откриване на химични, биологични, радиологични и ядрени заплахи, както и за системи за противодействие на дронове. Общо 182 млн. евро ще бъдат насочени към осигуряването на осведоменост и защита на киберпространството, за способности за ранно предупреждение по отношение на космическото пространство и за морско наблюдение, се посочва в съобщението. За високотехнологични дейности ще бъдат отделени 71 млн. евро, с които ще бъдат разработени или обновени наземни средства за точен удар от следващо поколение, ще бъдат създадени способности за сухопътни, военновъздушни и военноморски бойни действия. За нови отбранителни технологии са предвидени 27 млн. евро. За разработката на нови дронове са предвидени 100 млн. евро, а още 37 млн. евро ще бъдат насочени към подпомагане на оперативно съвместимите и сигурни военни съобщителни средства. За тази година ще бъдат осигурени 25 млн. евро за научни изследвания в областта на превъзходството в електромагнитния спектър и бъдещите отбранителни технологии. Предвижда се Европейският фонд за отбрана да може да разпределя до осем процента от своя бюджет за революционни технологии. Първите проекти ще бъдат избрани до края на годината и ще бъдат финансирани безвъзмездно от ЕС. Миналата година ЕК предложи Европейският фонд за отбрана да разполага с бюджет от 13 млрд. евро.", "date": "2019.03.19", "title": "ЕС отпуска над половин милиард евро за отбрана до 2020 г."}
{"url": "https://www.24chasa.bg/novini/article/7354236", "text": "В хода на предприето разследване е установен и задържан 14-годишен от Никопол, извършил кражба на портмоне с лична, две дебитни и карта за зареждане на гориво. Сигнал за престъплението е подаден по обяд на 17 март. Потърпевшият обяснил, че бил паркирал лекотоварния автомобил \"Форд Транзит\" на улица в Белене и забравил да го заключи. Малолетният е направил пълни самопризнания, дори обяснил, че с една от дебитните карти е извършил покупки в хранителен магазин. За случая е уведомен дежурен прокурор от Районна прокуратура-Левски, образувана е проверка за престъпление по чл. 194, ал. 1 от НК.", "date": "2019.03.19", "title": "14-годишен откраднал от кола портмоне с лична и дебитни карти в Плевенско"}
{"url": "https://www.24chasa.bg/novini/article/7354244", "text": "Крайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света. Това каза председателят на БСП - София и на групата на социалистите в СОС Калоян Паргов по повод изказвания на столичния кмет в последните дни. Това съобщиха от пресцентъра на БСП-София. \"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия, попита Калоян Паргов. - Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това?!\". Калоян Паргов добави, че с колегите му от групата на БСП в СОС и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите. \"Това очевидно е единственият начин да принудим управляващите да си вършат работата, която им е задължение, коментира той. - След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\". Председателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция. \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги, коментира Калоян Паргов. - Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\".", "date": "2019.03.19", "title": "Паргов: Време е Фандъкова да спре да раздава оценки на БСП и да се погрижи за шофьорите"}
{"url": "https://www.24chasa.bg/novini/article/7354256", "text": "Турският президент Реджеп Тайип Ердоган призова днес Нова Зеландия да върне смъртното наказания за нападателя, който уби 50 души в две джамии в град Крайстчърч на 15 март, като предупреди, че Турция ще накара терориста да плати за действията си, ако Нова Зеландия не направи това, предаде Ройтерс, цитирана от БТА.  28-годишният австралиец Брентън Тарант бе обвинен за убийствата, след като откри огън в две джамии в новозеландския град Крайстчърч по време на петъчната молитва. \"Ти уби по отвратителен начин 50 наши братя. Ти ще платиш за това. Ако Нова Зеландия не те накара, ние знаем как да те накараме да платиш по един или друг начин\", заяви Ердоган на предизборен митинг в Северна Турция преди местните избори в края на месеца. Той заяви, че Турция е сгрешила, като е отменила смъртното наказание преди 15 години, и добави, че Нова Зеландия трябва да направи законови промени, така че нападателят от Крайстчърч да се изправи пред смъртно наказание. \"Ако парламентът на Нова Зеландия не вземе това решение, аз ще продължа да ги убеждавам за това непрекъснато. Необходимите действия трябва да бъдат предприети\", изтъкна още турският президент. Въоръжени лица нахлуха в петък в две съседни джамии в новозеландския град Крайстчърч и откриха стрелба, при която бяха убити 50 души и 50 бяха ранени. Турски медии съобщиха за трима ранени турски граждани при стрелбата.", "date": "2019.03.19", "title": "Ердоган призова Нова Зеландия да върне смъртното наказание заради стрелбата в джамиите"}
{"url": "https://www.24chasa.bg/novini/article/7354245", "text": "Европейските разузнавания вече от години са установили заплахата от нападения на ултрадесни елементи, каквито бяха извършени в новозеландския град Крайстчърч, и са засилили наблюдението над подобни движения. Във Франция и във Великобритания, в Германия и в Италия разузнавателните служби сигнализират от години насам за рисковете, породени от растящата поляризация на обществото - нищо чудно някой да нападне мюсюлманите в тези страни в името на борбата срещу джихадизма или имиграцията. \"Европа е в голяма опасност: екстремизмът се надига повсеместно и ние - вътрешните служби, пренасочваме в момента ресурсите си, измествайки поглед към крайната десница, която чака само конфронтация. (. . .) Значи трябва да предвидим нещата и да блокираме всички тези групи, които може в един момент да разпалят сблъсъци между общностите\", прогнозира през май 2016 г. Патрик Калвар, тогава директор на Главната дирекция за вътрешна сигурност DGSI /френското контраразузнаване/. \"В различните западни страни констатираме от четири-пет години нарастване на броя на престъпленията, свързани с омраза и на терористично насилие от страна на крайнодесни групи. Това се дължи според мен на растящата поляризация, подхранила екстремизма не само от страна на джихадистите, но и от страна на крайната десница\", заяви в петък по Си Ен Ен Питър Нюман, директор на Международния център за изследване на радикализацията ICSR в Лондон. \"Взети заедно, различните видове политически радикализъм (радикалният ислямизъм, ултралевите и крайната десница) представляват приоритетната опасност, която застрашава страната ни\", отбеляза във френския всекидневник \"Фигаро\" Ерик Делбек, експерт по сигурността. Атаките от страна на крайната десница често се представят като реакция на джихадистките атаки. Така например Брентън Тарант, нападателят от Крайстчърч (50 убити) твърди в манифеста, с който обяснява действията си, че е искал по-специално да отмъсти за Ебба Окерлунд - момиченце, убито при джихадистки атентат в Швеция през 2017 г. \"В Обединеното кралство основните контекстуални активатори на крайнодясно насилие, по-специално от страна на единични извършители, изглежда се пораждат - поне отчасти, от процес на взаимна радикализация\", анализира през януари Греъм Маклин от университета в Осло, в статия в \"Си Ти Си Сентинъл\", научно издание на американската военна академия Уест Пойнт. В тази страна \"близо 50 на сто\" от хората, определени като \"будещи сериозно безпокойство\" в програмата за борба с радикализацията, \"са от крайната десница\", заяви в понеделник държавният министър по сигурността Бен Уолъс и подчерта, че \"във Великобритания със сигурност може да се случи\" нападение като това в Крайстчърч. \"Тази идеология се държи под наблюдение там наред с ислямисткия тероризъм\", посочи в понеделник центърът за изследвания по сигурността \"Суфан\", при все че според оценка на висши полицейски служители от 9 страни членки на ЕС от февруари 2018 г. ислямисткият тероризъм остава основна заплаха. \"Срещу нас действат по-малък брой лица, с по-слаба координация и организация\", заяви през 2017 г. Кресида Дик, шефката на Скотланд Ярд. След години борба с джихадизма разузнаванията адаптират действията си към заплаха, доста променена през периода от т. нар. Оловни години до 80-те, когато се разгаря за последно с буйни пламъци крайнодясното насилие в Европа - независимо че и впоследствие се случват изолирани акции, понякога зрелищни като атаките, извършени от Андерш Брайвик в Норвегия през 2011 г. (77 убити). В Германия например личният състав на разузнавателните служби, действащи срещу десния екстремизъм, ще бъде увеличен с 50 на сто през 2019 г., съобщи в края на декември шефът на контраразузнаването Томас Халденванг, установил, че \"от известно време има ново развитие в крайната десница\" из тази страна, където през последните години бяха разбити редица неонацистки групички. Последна засега бе \"Революцията Кемниц\", чиито седмина членове са подготвяли според полицията акция през октомври, на годишните чествания на обединението на страната през 1990 г. Германия впрочем сформира служба за дерадикализация, критикувана все по-остро заради слабите й постижения. По примера на джихадисткия интернационал, създаден благодарение на социалните мрежи, някои от тези крайнодесни групи се опитват да изградят глобални структури, но не успяват истински да се обединят. Британската група \"Национално действие\" например стоеше \"в центъра на международна мрежа (. . .), поддържаща връзки с активисти от Германия, балтийските страни, Скандинавия\", посочва Маклин. / От БТА / ", "date": "2019.03.19", "title": "Десните екстремисти - нарастваща заплаха в Европа"}
{"url": "https://www.24chasa.bg/novini/article/7354260", "text": "Изложба със съкровища от гробницата на Тутанкамон, която се открива на 23 март в \"Гранд ал\" в парка Ла Вилет в Париж, може да стане главното културно събитие във Франция през 2019 година, съобщиха ТАСС и БТА. Посетителите на \"Тутанкамон, съкровищата на фараона\" ще могат да разгледат повече от 150 експоната - златни украшения, кинжала на фараона, гравюри, скулптури, ритуални предмети от гробницата на владетеля на Древен Египет, който е управлявал в периода 1332 - 1323 г. пр. н. е. Повечето предмети са открити през 1922 година в гробницата на Тутанкамон в Долината на царете от британския археолог Хауърд Картър. Една трета от тях за първи път се изнасят от Египет, уточни РИА Новости. Холограма на Тутанкамон разказва за всеки експонат. Първата спирка на изложбата, която се организира за 100-годишнината от откриването на гробницата на Тутанкамон, беше в Калифорнийския научен център в Лос Анджелис миналаат година. В Париж изложбата ще продължи до 15 септември, а след това ще премине в други европейски и азиатски музеи. Тя се организира в партньорство с Големия египетски музей, който ще отвори врати през 2022 година близо до Хеопсовата пирамида в Гиза. Изложбата \"Тутанкамон, съкровищата на фараона\" е първа и последна възможност уникалните богатства да бъдат видени в САЩ, Европа и Азия. През 2022 г. те ще бъдат предадени за вечно съхранение на Големия египетски музей.", "date": "2019.03.19", "title": "Откриват изложба със съкровища на Тутанкамон в Париж"}
{"url": "https://www.24chasa.bg/novini/article/7354262", "text": "Криминално проявена, откраднала пенсията на мъж с увреждания, е задържана след активни действия на елинпелинските полицаи, съобщиха от пресцентъра на МВР. Работата по случая започнала на 7 март, когато в РУ- Елин Пелин постъпил сигнал, че жител на с. Лесново е станал жертва на джебчийска кражба в размер на 300 лева. Тъй като потърпевшият имал загуба на говор след претърпян инсулт, служителите на реда изяснили с помощта на негови близки, че престъплението е било извършено около 9.30 часа, непосредствено след като той е получил пенсията си. Криминалистите предприели активни оперативно-издирвателни действия, включително и преглед на записи от охранителни камери. В хода на разследването било изяснено, че мъжът бил заговорен в центъра на селото от група жени и докато отвличали вниманието му, една от тях ловко извадила парите от джоба на якето му. Съвсем скоро самоличността й била установена и криминално проявената извършителка от Луковит попаднала в полицейския арест за срок до 24 часа. В снетите й сведения 37- годишната направила пълни самопризнания за деянието си. Служители на РУ- Елин Пелин посетиха възрастния човек в дома му и лично му предадоха отнетата сума.", "date": "2019.03.19", "title": "Джебчийка свила пенсията на мъж с увреждания, задържаха я"}
{"url": "https://www.24chasa.bg/novini/article/7354238", "text": "Съдийската колегия на Висшия съдебен съвет (ВСС) ще решава на 2 април как да накаже съдията от Софийския градски съд Мирослава Тодорова за тромаво правораздаване. Решението по дисциплинарката на съдийката трябваше да бъде взето на 26 март, но шефът на ВКС Лозан Панов помоли да се отложи със седмица, защото ще е в отпуск. Преди кадровиците да го гласуват, шефът на ВАС Георги Чолаков опроверга медийни публикации за търсени мнозинства във ВСС за наказанието на Тодорова. И подчерта, че миналата седмица дебатите за съдийката били отложени, защото Панов и съдебните кадровици Боян Магдалинчев и Цветинка Пашкунова е трябвало да напуснат заседанието заради среща с представители на ЕК. Тодорова бе изправена на дисциплинарен съд през 2016 г. по искане на инспектората за системни забавяния. Тричленен дисциплинарен състав е предложил съдийката да бъде наказана с намаляване на заплатата с 10% за шест месеца. Наказанието обаче не било възприето от повечето членове на съдийската колегия. Те поискали по-тежка санкция за Тодорова - понижаване в ранг или в длъжност. Според съдебния закон, когато по време на заседание членовете на ВСС поискат по-тежко наказание, тогава се дава възможност на засегнатия магистрат да изложи писмени обяснения или да бъде изслушан. Тодорова вече е била изслушана, стана ясно днес от думите на съдебния кадровик Драгомир Кояджиков. Адвокат на съдийката е Даниела Доковска. През 2016 г. съдебните ревизорите провериха всички дела на Тодорова, когато правораздаваше в Софийския районен съд. Преди това инспекторите получиха сигнал срещу Тодорова от главния прокурор Сотир Цацаров във връзка с искане на прокуратурата за разкриване на банкова тайна. Делото било по реда на Закона за кредитните институции. Съдът е длъжен да го реши за 24 ч, но Тодорова се забавила с месец. Тя неведнъж е наказвана за бавно правосъдие.", "date": "2019.03.19", "title": "Решават как да накажат съдия Мирослава Тодорова за бавно правосъдие на 2 април"}
{"url": "https://www.24chasa.bg/novini/article/7354218", "text": "Разминаване във фугите, плочки, лепени с теракол, неправилно поставени шахти се виждат в градината \"Св. Климент Охридски\" в София. Въпреки това изпълнителят на обекта изпратил писмо до общината преди 2 седмици, че обектът е готов и иска възложителят да го приеме. След като ресорният зам.-кмет по транспорта Дончо Барбалов отказал да изпрати комисия да приеме обекта, строителите поискали с писмо това да направи главният архитект на София Здравко Здравков. Заради неотстранените забележки столичният кмет Йорданка Фандъкова направи проверка на обекта днес. \"Разбира се, че не съм доволна от това, което виждам и няма кой да бъде доволен. Абсолютно недопустимо е изпълнителят да твърди, че обектът е готов, след като всеки може да види, че това не е така. Още в края на февруари надзорната фирма е описала забележките, които трябва да бъдат отстранени, но те не са го изпълнили и искат обектът да бъде приет. Това означава само едно - че се търси начин да се оправдаят за санкциите, които предстоят. Нито общината, нито кметът реди павета, но по всякакъв начин ще защитя европейските средства, които осигурихме за центъра и успяхме да защитим с толкова усилия\", отсече Фандъкова и не скри, че е много ядосана. Общината задейства клауза от договора с изпълнителя, според която при констатиране на некачествено изпълнение, строителят трябва да го отстрани, без това да влияе на крайния срок за завършване на обекта.  \"Това е предпоследната фаза преди прекратяването на договора. Строителят трябва да се мобилизира и да отстрани всички забележки. Няма да допусна да се плаща за некачествена работа\", подчерта Фандъкова. \"Правени са замазки с теракол, шахтите не са поставени правилно, има разминавания в зануляването на фугите, елементи, които бяха обрушени и трябваше да се подменят, са просто замазани. Имаме поредица от забележки. Всяка плочка трябва да бъде проверена и поставена наново\", обясни главният архитект Здравко Здравков. Зам.-кметът Дончо Барбалов уточни, че срокът за завършване на обекта е 9 юли. Изпълнителят поискал удължаване с още 17 дни, които обаче общината не е приела. След изтичане на срока глобата за всеки ден е 178 000 лв. и може да достигне до 3,5 млн. лв. ", "date": "2019.03.19", "title": "Строители лепили с теракол в градината до парламента, твърдят, че е готова"}
{"url": "https://www.24chasa.bg/novini/article/7354284", "text": "По обвинение на Районна прокуратура – Русе бе осъден мъж, извършил дванадесет грабежа на чанти на жени в града. За извършените деяния, съдът му е наложил наказание лишаване от свобода за срок от шест години и шест месеца. С оглед реда по който е било проведено съкратеното съдебно следствие, това наказание на основание чл. 58а от НК е било намалено с 1/3, като му било наложено наказание лишаване от свобода за срок от четири години и четири месеца, което да изтърпи при първоначален общ режим. Подсъдимият Ю.Н.М. от гр. Русе, е бил признат за виновен по обвинението за извършено престъпление по чл. 198, ал. 1 във вр. с чл. 26, ал. 1 от НК, за това, че през периода от 22.05.2017 г. до 13.08.2017 г. в гр. Русе, в условията на продължавано престъпление – на дванадесет пъти, е отнел чужди движими вещи на обща стойност 1 592,52 лева, от владението на различни жени от същия град, с намерение противозаконно да ги присвои, като употребил за това сила. Ю.М., нямал пари и решил да си набавя такива, като извършва грабежи. Разхождал се по улиците и се оглеждал за жена, която да носи със себе си чанта, и след като види, че няма други хора наоколо, се приближавал в гръб, и със сила вземал чантата й. Присъдата подлежи на обжалване, уточниха представители на Темида.", "date": "2019.03.19", "title": "Крадец на чанти в Русе влиза в затвора за 4 години"}
{"url": "https://www.24chasa.bg/novini/article/7353283", "text": "Излизането на Англия от ЕС вероятно няма да доведе да поскъпване на разговорите за абонатите на българските оператори, показа проверка на “24 часа”. Вестникът се обърна за коментар към компаниите, след като стана ясно, че транспортният министър Росен Желязков е изпратил писма до тях как планират да действат след Брекзит, тъй като роуминг тарифите били един от основните приоритети за България като член на ЕС. Желязков обяви това на среща в София с ирландския си колега Шон Кани. От “Теленор” отговориха, че към настоящия момент телекомът не планира да променя цените за крайните клиенти за роуминг във Великобритания. “Това е валидно както за цените за разговори, така и за цените за пренос на данни, независимо дали и кога Великобритания напусне Европейския съюз”, заявиха от “Теленор”. От А1 България казаха, че следят развитието на преговорите за Брекзит и ще реагират на пазарен принцип, така че да не ощетят клиентите си, които ползват услугите им във Великобритания. От “Виваком” заявиха, че прилагането на облекчени роуминг тарифи е въпрос на реципрочност и на споразумения. “Все още няма окончателно решение на самата Великобритания как и кога ще излезе от ЕС, а от него ще зависят и следващите стъпки в споразуменията за използването на телекомуникационни услуги в роуминг”, уточниха от “Виваком”. Желязков заявил на срещата с Кани, че се надява да бъдат намерени правилните решения за всички, както било направено с двустранните споразумения за намаляване на тарифите между операторите от държавите на Западните Балкани. Българският министър припомнил, че ако Великобритания напусне Европейския съюз без споразумение, цените на услугите ще бъдат предмет на свободно търговско договаряне. Двамата се договорили България и Ирландия да си сътрудничат в координираното въвеждане на 5G услугите. Ще продължат и инвестициите в инфраструктура за бърз интернет в отдалечените райони, за да се осигурят приемливи цени на свързване към световната мрежа. Желязков посочил, че 43% от българските общини са получили финансиране по инициативата на ЕС за изграждане на обществени мрежи за висококачествена Wi-Fi връзка. Сред печелившите общини имало много малки населени места в селски райони. С това се давало възможност да се стимулира достъпът до електронно управление и здравеопазване и за развитието на малки предприятия. ", "date": "2019.03.19", "title": "Евтини разговори с Англия и след Брекзит"}
{"url": "https://www.24chasa.bg/novini/article/7354306", "text": "Точно когато Еманюел Макрон мислеше, че е надделял на протестното движение на \"жълтите жилетки\" с неговия \"голям дебат\", последният взрив на насилие напомни на френския лидер, че няма да е лесно да върне в релсите своя план за реформи. Срещите в кметствата из цяла Франция, започнали преди два месеца, за да успокоят протестите, помогнаха на Макрон да възстанови връзката си с избирателите, вдигнаха популярността му и премахнаха мрачното настроение в Елисейския дворец, въпреки че някои участници усещаха, че срещите са безсмислена говорилня. Но видеокадри със запалени банки и разбити ресторанти на известния булевард \"Шанз-Елизе\" в Париж през последните почивни дни отново поставиха Макрон в отбранителна позиция - точно когато обмисля нови политики за умиротворяване на протестиращите \"жълти жилетки\". \"Съботните кадри от \"Шанз-Елизе\" заплашват началните белези на умиротворяване, които националният дебат изглежда беше създал\", каза Бернар Сананес от института за социологически проучвания \"Елаб\". Организаторите на съботния протест го нарекоха \"ултиматум\", целящ да засили натиска върху 41-годишния президент докато той систематизира резултатите от часовете лични срещи с кметове, гимназисти, работници и неработещи майки, както и от 1,4 милиона предложения, направени онлан. \"Неговият дебат може и да е свършил, но ние още сме тук на улиците\", каза 43-годишната безработна Аниес пред телевизия Ройтерс по време на похода на \"жълтите жилетки\" в Париж. \"И ако той не удовлетвори исканията ни, ще се върнем по кръстовищата, ще отидем и ще блокираме всичко\". Независимо дали това беше лебедовата песен на протестиращите, както предположи неговият вътрешен министър, или знак за \"безкрайна криза\", както в. \"Монд\" го формулира в редакционна статия, съботните погроми подчертаха напрегнатата среда, в която Макрон трябва да взема решения, които ще оформят остатъка от петгодишния му мандат. Давайки си сметка за опасностите от големите очаквания и ограниченото поле за действие, което френските държавни финанси позволяват, Макрон очевидно е дал указания на министрите си да ограничават обхвата на предложенията, което той каза, че ще оповести до средата на април. \"Ще бъдем ли в състояние да приложим всички препоръки и да отговорим на всички очаквания? Не, защото политиката е свързана с правене на избор\", каза правителственият говорител Бенжамен Гриво. Но помощниците на Макрон признават, че той ще трябва да промени както стила си - според критици той прекалено много държи нещата под свой контрол, а избирателите са ядосани от неговата надменност и арогантност - така и да позволи демокрация с по-широко участие. Риск от разочарование Възможността за референдум - който има предимствата да привлече онези, които изпитват носталгия по плебисцитите от времето на Дьо Гол, като отговаря на ключовото искане на \"жълтите жилетки\" за повече народен вот, остава на масата. Но политическите спорни въпроси, които може да бъдат поставени на плебисцит, предстои да бъдат определени. \"Най-лошото би било да се стигне накрая до огромно разочарование\", каза президентски съветник. \"Президентът беше ясен, той не иска периодът след дебата да бъде като този преди дебата\". По-малко от три месеца преди изборите за Европейски парламент, които обявяващи се срещу статуквото националисти искат да използват като демонстрация на сила по целия континент, един загубен референдум може да има обратен ефект и да даде на опонентите на Макрон възможност да оспорят легитимността му. Антиправителствените протести показаха, че французите копнеят за по-малко неравенство, както между Париж и най-бедните части на страната, така и между бедните и богатите като цяло. Затова мишена на най-тежкото насилие от ноември насам бяха булевард \"Шанз-Елизе\" и неговите бутици, символи на охолния, успешен, буржоазен Париж, срещу който онези в провинцията, които се борят да свържат двата края, негодуват. Намаляването на териториалните неравенства и създаването на работни места за най-бедните, с възнаграждение, по-голямо от социалните помощи, беше неразделна част от манифеста на Макрон през 2017 г., казват сътрудниците му, и са убедени, че домакинствата ще започнат да усещат облагите от мерките, въведени през последните 22 месеца. В началото на мандата си той даде приоритет на данъчни облекчения за бизнеса, вместо на мерки за подпомагане на нископлатените работници и това ядоса клонящите вляво гласоподаватели. Тъй като данъчното бреме във Франция е едно от най-тежките в света, финансирането на скъпоструващи мерки за намаляване на чувството за изолация в градчетата и провинцията посредством нови болници или отваряне на затворени училища ще бъде трудно, казват помощниците на Макрон. Това означава, че е по-вероятно неговият отговор да е смесица от символични мерки, целящи да дадат на хората по-голям глас, и промени в образованието и системите за квалификация. \"Достигнахме границите на разпространяване на богатството\", каза един съветник. \"Но потенциалът за справяне с корените на неравенствата е огромен. Така че, може първоначално да сме изгубили от поглед някои от целите си, но твърдо сме се върнали в правия път и набираме скорост\". (БТА)", "date": "2019.03.19", "title": "Заради насилието в Париж, расте натискът върху Макрон да даде отговор след националния дебат"}
{"url": "https://www.24chasa.bg/novini/article/7354333", "text": "Около 40 души бяха евакуирани от сграда в квартала на европейските институции в Брюксел, след като в компания, свързана с ЕС, постъпи бомбена заплаха, предаде Асошиейтед прес. Полицейска говорителка заяви, че тази сутрин в консултантски офис, работеща за Европейската комисия, е постъпила \"по телефона заплаха за бомба\", предаде БТА. Тя добави, че заплахата е приета сериозно. Част от района е отцепен, на мястото са изпратени следови кучета.", "date": "2019.03.19", "title": "Евакуираха район в Брюксел до европейските институции заради бомбена заплаха"}
{"url": "https://www.24chasa.bg/novini/article/7354336", "text": "Броят на жертвите на големите наводнения и свлачища, връхлетели провинция Папуа в Източна Индонезия през уикенда нарасна до 92 души, а близо 160 са ранените, предаде ДПА, като се позова на индонезийската армия. Най-малко 75 души все още се смятат за изчезнали, след като наводнения разрушиха домовете им в провинциалната столица Джаяпура, каза говорител на армейския гарнизон в Папуа, предаде БТА.  Броят на евакуираните достигна 8507 души и те са подслонени на няколко места, уточни той. \"Район в планината все още е недостъпен за спасителите, защото мостът, водещ до него е разрушен, но няма данни за жертви там\", добави говорителят.", "date": "2019.03.19", "title": "Жертвите на наводнения и свлачища \nв Индонезия достигнаха 92 души"}
{"url": "https://www.24chasa.bg/novini/article/7354345", "text": "Благодарение на сондата \"Нови хоризонти\", НАСА разкрива тайните на \"космическата палачинка\" Ултима Туле - най-старото и най-отдалечено от нашата планета небесно тяло, изследвано някога, пише в. \"Дейли експрес\", позовавайки се на публикация в сп. \"Космос\". Известен и като 2014 MU69, обектът Ултима Туле е на 6,4 милиарда километра от Земята. След откриването му през 2014 г. НАСА пренасочи мисията на сондата \"Нови хоризонти\" за изследване на Плутон към малкия загадъчен свят, съставен от две части и първоначално оприличен на снежен човек, а впоследствие - на палачинка, посочва БТА. \"Данните, които продължаваме да получаваме от сондата \"Нови хоризонти\", са впечатляващи и променят идеите ни за формирането на малките тела в пояса на Койпер\", казва главният изследовател Алън Стърн, представяйки ги на научна конференция в Тексас. След близкото прелитане на \"Нови хоризонти\" край Ултима Туле на 1 януари тази година, обектът първоначално беше оприличен на снежен човек, направен от две топки. Получени впоследствие изображение от различни ъгли обаче показаха, че двете му части не са сферични, а по-скоро сплескани и издължени. Сега изследователите съобщават, че те освен това са много точно подредени една спрямо друга. \"Двата дяла имат оси - дълга, къса и средна, които се характеризират с изключително точна подредба. Невъзможно е това да е станало случайно\", казва изследователят Уилям Маккинън от Вашингтонския университет. По думите на учения необичайната подредба е знак, че двете малки тела, които са се слели, за да образуват Ултима Туле, не са се сблъскали случайно. Според него те са се формирали поотделно и са орбитирали достатъчно дълго време едно около друго, за да синхронизират най-късите и дългите си измерения. Данните показват също, че сливането на двете тела е протекло гладко, след като сблъсъкът им е станал с приблизителната скорост на енергична разходка. Учени, които изследват други характеристики на Ултима Туле, са установили, че отдалеченият обект е първият по рода с \"ултрачервен\" цвят - свидетелство за първичната му природа. Спектрографски данни насочват към наличието на вода и метанол, които се съдържат и в кометите и около протозвездите и също са признак за първичност. Специалистите разполагат и с нови детайли за повърхността на Ултима Туле, осеяна с различни кратери, възвишения, падини, както и за следи от лавини, въпреки много по-слабата гравитация в сравнение с тази на Земята. Учените отбелязват, че тепърва предстои да получат още данни за Ултима Туле. Очаква се сондата \"Нови хоризонти\" да ги предаде до края на лятото през 2020 г., преди да насочи телескопа си към междупланетната среда в пояса на Койпер.", "date": "2019.03.19", "title": "НАСА разкрива тайните на Ултима Туле"}
{"url": "https://www.24chasa.bg/novini/article/7354575", "text": "Северна Македония планира да развива традиционните приятелски отношения с Русия чрез активен политически диалог, съобщи на сайта си правителството на Северна Македония след вчерашната среща на премиера Зоран Заев с руския посланик в Скопие Сергей Баздникин, предаде ТАСС. В съобщението се казва, че на срещата е било отделено специално внимание на икономическото сътрудничество на двете страни, като се отбелязва, че износът на пресни плодове и зеленчуци от Северна Македония в Русия през януари тази година се е увеличил с 90 процента в сравнение със същия месец миналата година. Вчера руското външно министерство съобщи, че Руската федерация признава Македония под новото й име Република Северна Македония, и още същия ден Баздникин връчи на Заев нотата за признаването.", "date": "2019.03.19", "title": "Северна Македония планира да води активен диалог с Русия"}
{"url": "https://www.24chasa.bg/novini/article/7354581", "text": "Конституираната на 20 март 2014 г. Централна избирателна комисия /ЦИК/ отчете днес дейността си за 5-годишния мандат като постоянно действащ и независим държавен орган. ЦИК е организирала 5 национални избора, 2 национални референдума, 119 частични и местни избори. Подпомогнала е организирането и произвеждането на 14 местни референдума, отчете председателят на комисията. Оценката и бе лаконична: \"Справихме се добре\". За целия си мандат ЦИК е провела 719 заседания и е приела над 5170 решения. Комисията е осигурила пряко излъчване на заседанията си, незабавно публикуване на протоколите от заседанията си на интернет страницата. ЦИК е водила публични регистри съобразно изискванията на Изборния кодекс, каза председателят. За четири национални избори ЦИК е назначила общо 124 районни избирателни комисии /РИК/ и 1910 секционни избирателни комисии /СИК/ извън страната, а за общите местни избори - 265 общински избирателни комисии /ОИК/, отчете още Алексиева. За всички видове избори ЦИК е извършила общо 126 регистрации на партии и 30 на коалиции, като за изборите за членове за европейски парламент от България и за изборите за президент и вицепрезидент комисията е извършила 17 регистрации на инициативни комитети. Отчетени бяха още регистрациите на организации и наблюдатели на изборите в страната и извън нея, на застъпниците на социологическите агенции, извършени от ЦИК. В законовите правомощия на комисията са още контролът върху отпечатването на бюлетините от БНБ и други специализирани печатници за всички видове избори, техническите изисквания към електронната система за машинно гласуване и експерименталното му и реално провеждане, припомни Алексиева. За периода 2014 - 2019 г. за провеждането на изборите в страната са работили 333 097 души, разгледани и решени са били 2575 жалби, разкрити са 61 664 изборни секции, а отпечатаните бюлетини са 78 милиона. Общо гласувалите във всички избори са 22 982 916 българи. \"Новият състав на ЦИК ще има една добра основа. Книжата и принципните решения са подготвени,\" посочи Ивилина Алексиева. Според нея основно предизвикателство пред новия състав ще бъде организирането на машинното гласуване и киберсигурността. Обществената поръчка за машините е готова и след 1-2 заседания на ЦИК ще може да бъде обявена, каза Алексиева в отговор на въпрос. Убедена съм, че има много добра приемственост. \"Силна воля, упоритост, последователност и никога да не се предават и да следват закона и вътрешните си убеждения. Тогава ЦИК ще остане на това ниво и ще се издигне на по-високо\", пожела на наследниците на сегашния състав председателят на ЦИК. Част от настоящия състав на ЦИК, подобно на ситуацията през предходния мандат, ще продължи за работи и в новия. Решението е на партийните централи, издигнали своите кандидати. Нов ще бъде председателят на ЦИК. Очаква се бившият конституционен съдия Стефка Стоева да смени на поста Ивилина Алексиева.", "date": "2019.03.19", "title": "ЦИК отчете: 22 982 916 българи са гласували в изборите от 2014 до 2019 г."}
{"url": "https://www.24chasa.bg/novini/article/7354619", "text": "Комбина между варненец, молдовец и румънец приключи с провал. Варненската окръжна прокуратура внесе обвинение срещу международното трио за отглеждане и разпространение на марихуана за близо 90 000 лв. и притежание на незаконни боеприпаси. Румънецът Виталий Ч. в момента е във варненския затвор. Молдовецът Михаил К. се издирва все още. На варненеца Любомир К. след първоначалното задържане под стража, мярката за неотклонение е изменена в домашен арест, а впоследствие – в парична гаранция от 5000 лева. Предстои делото им да бъде насрочено за разглеждане във Варненския окръжен съд. Модерната наркооранжерая, стопанисвана от тримата, бе разкрита във варненското село Кичево. Освен за отглеждане и засяване на растенията, тримата мъже ще отговарят пред Варненския окръжен съд и за производство и държане с цел разпространение на над 14 кг. марихуана. Варненецът и молдовският гражданин са обвинени и за държане на боеприпаси за огнестрелно оръжие. В Любомир са намерени 265 патрона и пълнител за автомат „Калашников“, а в обявения за издирване с ЕЗА молдовец – 42 патрона. До разкриването на модерната наркооранжерия се стигнало след сигнал. На 13 август 2018 г. служители на ТС БОП предприели проверка. В двора на вилното селище служителите открили покрит басейн. По думите на подсъдимия Любомир, който бил един от съсобствениците на имота, басейнът бил превърнат във ферма за охлюви. Под претекст че се спазва изключителна стерилност при отглеждането на охлюви, мъжът отказал да пусне полицейските служители. След настояване той отворил вратата, откъдето се разнесла специфичната миризма на коноп. Второто помещение било оборудвано с лампи, рефлектори, филтри, поддържала се климатизация и вентилация и била изградена напоителна система за множеството кофички с растения марихуана в начален стадий. Любомир признал, че до момента е отгледал две реколти с марихуана, като от втората получил над 14 кг. Готовата продукция била продавана на чужди граждани, които се придвижвали с два мерцедеса и автомобил киа. Те го снабдявали със семена и изкупували продукцията марихуана по 4000 евро за килограм. По черен път в района бил открит един от мерцедесите. До него стоял румънецът Виталий, който често пребивавал във вилното селище. От колата миришело на марихуана, а на около десетина метра от нея служителите на реда открили чували с растението и туби с течност. Другият мерцедес бил намерен изоставен на около 300 метра в гората. Колата се оказала собственост на българин, който я продал на рускоговорящ мъж, на име Миша. По намерените лични вещи и по касов бон за заредено гориво бил установен Михаил, който платил в бензиностанцията на ПОС-терминал с банкова карта на свое име. Молдовецът бил наемател в една от къщите в селото и имал договор за наем с Любомир. След като молдовецът не бил открит, той бил обявен за издирване с ЕЗА.", "date": "2019.03.19", "title": "Престъпно трио отгледало марихуана за близо 90 000 лева"}
{"url": "https://www.24chasa.bg/novini/article/7354639", "text": "Румънският премиер Виорика Дънчила увери в началото на правителствено заседание днес, че има пари за увеличение на пенсиите и заплатите тази година и изтъкна, че бюджетът за 2019 г. предвижда повече средства за здравеопазване от когато и да било досега, съобщава в. \"Ромъния либера\". \"Имаме пари за увеличение на заплатите и пенсиите, както доказахме, че имаме и миналата година\", подчерта Дънчила. \"Миналата година увеличихме съществено заплатите в здравеопазването, тази година концентрираме вниманието си върху инвестициите, така че да предложим на румънците достъп до качествени здравни услуги\", предаде БТА. Тя добави, че образованието ще получи допълнителни 9,9 милиарда леи (2,08 милиарда евро) тази година спрямо 2018 г. \"Инвестирайки в децата, инвестираме всъщност в бъдещето на Румъния\", подчерта още премиерът. Тя напомни, че правителството е увеличило детските надбавки от 84 на 150 леи, а за децата с увреждания - от 200 на 300 леи. Миналата седмица парламентът одобри бюджета за 2019 г. в първоначалния му вид, като отхвърли искането на президента Клаус Йоханис за преразглеждането му.", "date": "2019.03.19", "title": "Румъния: Имаме пари за увеличение на заплатите и пенсиите"}
{"url": "https://www.24chasa.bg/novini/article/7354651", "text": "Министърът на околна среда и водите Нено Димов и кметът на Монтана Златко Живков подписаха договор за подобряване качеството на атмосферния въздух в общината. Това е първият проект по ОП „Околна среда“ (ОПОС) за същински инвестиционни мерки, адресиращи основния източник на замърсяване на въздуха – битовото отопление. С изпълнението на проекта ще се стимулират домакинствата да преминат към по-екологични форми на битово отопление, в резултат на което ще се намали количеството емисии на фини прахови частици (ФПЧ10) и азотни оксиди на територията на община Монтана. Дейностите предвиждат подмяна на отоплителните устройства на домакинствата, които използват уреди с твърди горива, с алтернативни форми за отопление. Размерът на инвестицията е 10,7 млн. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 54 месеца. Днес министър Димов и кметовете на Плевен и Смолян – Георг Спартански и Николай Мелемов, подписаха договори за програми за подобряване качеството на атмосферния въздух (КАВ) в двете общини. Проектите предвиждат планиране на подходящи към местните условия и ефективни мерки за повишаване чистотата на въздуха и ограничаване вредните въздействия върху здравето на хората и околната среда. Целта е постигане и поддържане на определените в европейското и националното законодателство норми за КАВ. Инвестицията по двата договора е общо 533 390 лв., осигурени от ОП „Околна среда“. Срокът за изпълнение на дейностите е 18 месеца.", "date": "2019.03.19", "title": "Министър Димов подписа първия договор за подобряване качеството на въздуха по ОПОС с Монтана"}
{"url": "https://www.24chasa.bg/novini/article/7354656", "text": "БСП ще предложи Силва Дюкенджиева за заместник-председател на новата Централна избирателна комисия /ЦИК/. Това съобщи председателят на БСП Корнелия Нинова в отговор на въпрос на пресконференция в централата на партията, предаде БТА.  Заместник-председателят на ПГ на \"БСП за България\" Драгомир Стойнев ще влезе в пленарната зала да я представи, посочи тя. Силва Дюкенджиева е бивш член на ЦИК и настоящ юристконсулт в Конституционния съд. Попитана дали президентът на Партията на европейските социалисти Сергей Станишев ще намери място в евролистата на БСП, Корнелия Нинова каза, че ще има таен вот за реденето на листата на закрит пленум на партията и отказа да сподели личното си мнение по въпроса. Лидерът на БСП изрази убеденост, че след приключване на делото срещу Елена Йончева, която беше номинирана за водач на листата, тя ще бъде обявена за невинна.", "date": "2019.03.19", "title": "БСП ще предложи Силва Дюкенджиева\nза заместник-председател на ЦИК"}
{"url": "https://www.24chasa.bg/novini/article/7354652", "text": "Полицията в Брюксел отвори улицата в района на европейските институции, отцепена по-рано през деня заради бомбена заплаха до свързана с ЕС компания, предаде Асошиейтед прес, цитирана от БТА. Полицията отцепи улицата и провери периметъра за експлозиви, но след щателна проверка със следови кучета я отвори отново. Преди това полицейска говорителка заяви, че \"бомбена заплаха по телефона\" е наложила днес временно да бъдат евакуирани около 40 души от сграда, която се намира близо до Европейската комисия. Властите заявиха, че компанията е консултантско бюро, работещо за ЕК, но не съобщиха името й.", "date": "2019.03.19", "title": "Отвориха отцепената заради бомбена заплаха зона в Брюксел"}
{"url": "https://www.24chasa.bg/novini/article/7354672", "text": "Полицията в Сливен издирва 15-годишната Дарина Николова, съобщиха от Областната дирекция на МВР. Роднините нямат връзка с нея от 2 март. Момичето е високо 160 см, със слабо телосложение, кафяви очи и дълга кестенява коса. От полицията в Сливен призовават, ако някой има информация за нея, да се обади на тел.: 0898460048, 112 или в най-близкото поделение на МВР.", "date": "2019.03.19", "title": "Полицията в Сливен издирва 15-годишната Дарина, изчезнала на 2 март"}
{"url": "https://www.24chasa.bg/novini/article/7354679", "text": "Според проучване на общественото мнение в Германия мнозинството от германските граждани смятат, че имиграцията е шанс за развитието на страната им. Въпреки това одобрение, пак повечето германц иса на мнение, че в момента страната им няма повече капацитет за големи вълни от чужденци, търсещи икономическо спасение. Проучването е направено от фондация „Фридрих Еберт“. Според него 53% от германците смятат имигрантите в страната си по-скоро за принос към икономиката й. Цели 70 % пък смятат, че Германия не бива да затваря вратите си пред хора, бягащи от война и преследвания и в бъдеще са съгласни да продължат да им дават бежански статут. Отрицателно обаче е мнението им за прием на чужденци, търсещи икономическо спасение. 57 на сто от германците смятат, че притокът на икономически мигранти трябва да се ограничи. Всеки четвърти германец пък иска миграцията по каквито и да е причини да се спре. 63 на сто са съгласни Германия да приема хора, но от професии, за които са нужни квалифицирани кадри. Имиграцията предизвиква различни страхове сред германците. Най-много – 83 на сто, се безпокоят от нарастването на крайнодесния екстремизъм. На второ място – 81% е страхът от разделение на обществото. Страхът от престъпност и тероризъм, свързани с имигранти, споделят 64% от германците. 61 на сто смятат цената за интеграцията им твърде висока, а 58 процента се притесняват от конкуренцията за свободни жилища с наем на нормална цена.", "date": "2019.03.19", "title": "53% от германците смятат имиграцията за шанс"}
{"url": "https://www.24chasa.bg/novini/article/7354674", "text": "* * * Този месец се навършва една година от последните парламентарни избори в Италия. Три месеца след тях партия \"Лига\" на Матео Салвини и Движение \"Пет звезди\" на Луиджи Ди Майо дойдоха на власт. Време е да направим оценка - макар че честно казано, ние не можем да спрем да правим оценки - дотолкова отчайваща е ситуацията, в която страната се намира. Първо и най-важно, намираме се в извънредно положение по отношение на демокрацията. Някой смятат, че няма нужда от безпокойство; все пак никой не е взимал властта със сила, а правителството се радва на голяма обществена популярност (рейтингът му на одобрение според социологическите проучвания достига приблизително 60 процента). Но очевидно само защото дадено правителство се радва на подкрепа не бива да си затваряме очите за това, което то прави. Либералната демокрация не може само за няколко месеца да стане авторитарна, но има признаци, колкото и малки и нямащи връзка помежду си да са те, трасиращи пътя за подобно потискащо пътуване. Преди няколко седмици италианските медии посрещнаха с тревога доклад на тайните служби до парламента. Обрисуваната от него картина беше доста сериозна, особено в две области: увеличаването на случаите на расизъм с наближаването на европейските избори през май и неспособността - с оглед на пропагандата и фокусирането върху затварянето на пристанищата за мигранти от Либия - да бъде ограничено тайното пристигане по бреговете на малки моторни лодки, които е възможно да карат пътници, свързани с терористични групи. Списъкът с регистрираните расистки инциденти в Италия от началото на годината е шокиращ. В провинция Лече младеж от Сиера Леоне беше бит със стол по гърба, след като нападателите го тормозили на расова основа и му казвали да \"си върви у дома\". В Рим 12-годишен египтянин беше подложен на словесен тормоз и пребит толкова тежко от група по-големи момчета, че трябваше да бъде приет в болница. Във Фолино, Централна Италия, чернокожи брат и сестра бяха публично унижени от учител. Цветнокожите жени все повече биват третирани като сексуални работнички - и то не само на улицата, но дори и в учреждения. За много от случаите изобщо не е съобщено, но това не отменя факта, че случващото се в Италия е признак за плъзгане към варварщина. Изникнаха имигрантски гета, в които хора, които имат официални разрешения за пребиваване в Италия, живеят на минимална заплата и при робски условия. Вземете например мигрантския лагер в град Сан Фердинандо в провинция Реджо ди Калабрия в дълбокия Юг на Италия, където Салвини, министърът на вътрешните работи, беше избран за сенатор. По време на прибирането на реколтата Сан Фердинандо приютява до 2000 мигранти, изкарващи по 50 евроцента на щайга набрани портокали и 1 евро на щайга набрани мандарини. Хората не само водят нечовешко съществуване в тези палаткови лагери и работят на полето като роби; в действителност те дори умират там, от студ и пожари. За да се скрият от студа, те използват мангали и газови печки в тесни самоделни подслони, направени от силно запалими материали. Миналата година в Сан Фердинандо трима имигранти загинаха при пожари. Политиката, която насажда омраза към мигрантите, не прави нищо, за да облекчи тези условия, защото, разбира се, тези работници са полезни, особено в земеделието: евтина работна ръка без права, която може да бъде както експлоатирана, така и обвинявана с цел привличане на популистки вот. Ето дотук стигнахме в Италия: климатът на расистка агресия се разпространява, расизъм, насочен не само срещу мигрантите, но и срещу всеки, който не е с бяла кожа, дори срещу деца, осиновени от италиански семейства. Когато хората говорят общо за популизма във връзка с това правителство, те рискуват да прикрият наистина тревожни факти на терена чрез даването на абстрактни политически определения. Няма съмнение, че това, че властта си затваря очите за расистките нагласи, има сериозни последствия. Правителството по циничен начин кима и намигва на екстремистки групи, чиито гласове не иска да загуби. Стратегията на подхранване на климата на омраза се състои от две части. Първо, екстремистките групи наводняват мрежата с лъжи и фалшиви новини. Най-голямата от тях е за така нареченото нашествие на чужденци в Италия. Карат ни да мислим, че мигрантите нахлуват в Италия и са първопричината за икономическите й проблеми. Но според Истат (националният статистически институт на Италия) мигрантите, включително тези от ЕС, съставляват 8,7 процента от цялото население. Нелегалните имигранти, които осигуряват основата на антиимигрантската пропаганда, са приблизително 533 000 души в страна с над 60-милионно население. Никой по никакъв начин не може да говори за нашествие и въпреки всичко именно това слушаме всеки ден. Второ, тези, които защитават различна визия и искат страната да изглежда по различен начин биват отхвърляни като \"елитът\". След като подложи на атаки журналисти от цялата гилдия, първият официален акт на помощник-секретаря в това правителство за издателската дейност Вито Крими (треторазреден политик, способен на безпричинна злост), беше да ореже публичното финансиране за печата, нанасяйки удар по тези, които не получават приходи от реклами, но въпреки всичко предлагат висококачествена информация и обществена услуга. В резултат на това ще станем свидетели на залеза на радио \"Радикале\", изданията \"Манифесто\" и \"Авенире\" - три прогресивни опори на италианската медийна сцена, които никога не са подкрепяли някакво правителство и които никое предишно управление не си е и помисляло да заплашва. Да се подлагат на атака тези издания, означава да бъдат подложени на атака ценностите на либералната демокрация и плурализма. Атаката срещу радио \"Радикале\", което от 40 години отразява дейността на парламента и големите институции в страната, е красноречив пример за трансформацията на основаното от Бепе Грило Движение \"Пет звезди\". Движението преди предаваше на живо в интернет дори и преговорите за съставянето на правителство, които трябваше да са при закрити врата; сега то предпочита дейността на парламента да е на тъмно и все още не знаем кой и какво ще замени в крайна сметка радио \"Радикале\", както и изключително важната работа, която то върши. Именно това е най-голямата извънредна ситуация в Италия. Тя се превръща в страна, където е все по-трудно да публикуваш информация и където ако критикуваш правителството, ставаш мишена. Само си спомнете за скандала около премахването на полицейската закрила за журналисти (сред които и на пишещия тези редове), които са получавали смъртни заплахи, защото това било много тежко бреме за бюджета. Никога обаче не се споменава, че от 600-те души в Италия, които получават закрила, само 20 са журналисти. Как може да има свобода на словото в страна, чието правителство подлага на атаки хора, които пишат и отразяват новините ежедневно? Миналия март италианците гласуваха, затрупани от антимигрантска пропаганда и отегчени до краен предел от традиционните политически партии. Днес в навечерието на европейските избори нещата са дори по-зле. Сега правителството - грубо и отблъскващо по призвание - е това, което прави пропагандата. Всеки случай на отпратена от бреговете на Италия лодка с мигранти предизвиква изблици не на възмущение, а на ликуване, подобно на това по футболните стадиони. Антимигрантската риторика се използва, за да се прикриват проблеми, които двете партии имат със своите привърженици. Движение \"Пет звезди\" е в сянката на \"Лига\" в управлението. В същото време големите предприемачи от Севера - традиционният извор на подкрепата за \"Лига\" - са разочаровани от икономическата политика на партията. Но рейтингът на Салвини продължава да расте, защото всеки ден той предлага изкупителна жертва на хората, която да захапят със зъби, която да обиждат и срещу която да използват насилие. Опонентите на това правителство се чувстват по-самотни от всякога. Как да накараш хората да разберат, че са в плен на някаква черна магия? Защото икономиката със сигурност няма да се възстанови, ако ставаме все по-изолирани от Европа или благодарение на съюзника ни Русия или на новите ни унгарски приятели. Това няма да стане и като се отнемат права на мигрантите, които живеят, работят и си плащат данъците в Италия. Това, от което ние прогресистите се нуждаем, е не просто оптимизъм, а различно виждане за бъдещето. Но понеслите тежки загуби партии от лявото не слушат: те са се фокусирали върху това да решават вътрешните си проблеми и изглеждат безразлични към тревожните заплахи за италианската демокрация. В наши дни всеки, който опита да опише страна, която сама трябва да се вдигне, страна, която трябва да застане твърдо и да преоткрие добродетелите си, е самотен. Напълно самотен. (От БТА)", "date": "2019.03.19", "title": "Събудете се, италианци - страната е в извънредно положение по отношение на демокрацията"}
{"url": "https://www.24chasa.bg/novini/article/7354570", "text": "Маскиран с ръкавици се приближава до автомобил с 2 туби бензин, поставя ги на предния и задния капак на колата, след това запалва пликче с вещества, прикрепено до тубите, и бяга. Това се вижда от кадри, заснети от охранителни камери, с които \"24 часа\" разполага, как мъж подпалва кола във Видин.  Запалителното вещество в пликчето, закачено на тубите, е смес от 2 химични елемента. Към едно вещество се инжектира друго, в комбинация с бензин на практика се получава бомба, както се вижда във видеото. Престъплението е от лятото на 2017 г. и засега се води неразкрито. Полицейски източници ни разказаха, че по същата схема е щяло да изгори Граничното полицейско управление във Видин, чийто палеж бе предотвратен от МВР и прокуратурата. 2-мата уличени са обвинени и са зад решетките. За предотвратения палеж на граничното управление във Видин разказаха зам. главният прокурор Иван Гешев и главният секретар на МВР Ивайло Иванов в началото на март. Причината - имали задачата да направят анализ на случващото се във Видин. В края на 2018 г. била запалена колата на разследващ полицай от граничното управление. Бил направен и опит да бъде унищожен апартаментът му, но тогава бандитите объркали жилището му.", "date": "2019.03.19", "title": "Вижте кадри на палеж на кола с 2 туби бензин във Видин (Видео)"}
{"url": "https://www.24chasa.bg/novini/article/7354683", "text": "Макар и свикнал с ораторски състезания, френският президент Еманюел Макрон снощи счупи собствения си рекорд с над 8-часови дебати за бъдещето на Франция с 64-ма видни интелектуалци, предаде Франс прес, цитирана от БТА.  Дискусията с прекъсвания, състояла се в тържествената зала на Елисейския дворец, бе завършек на продължилите два месеца \"големи национални дебати\", подети от Макрон с надежда да се канализира гнева, излял се в протестите на \"жълтите жилетки\", и да се очертаят евентуални решения. От 15 януари държавният глава кръстосва страната, за да участва в множество дебати, организирани в кметства, спортни зали и салони за тържества - от големите градове до селата. Разпределянето на данъците, демокрацията с широко участие на населението, организацията на държавните служби - бившият инвестиционен банкер, който през 2017 г. стана най-младият президент в историята на Франция, предприе кампания в защита на политиката си, обявена за несправедлива от протестиращите. \"Упражнението\", сметнато за безполезно от най-гневните участници в протестното движение, приключи на 15 март, но президентът поиска да завърши безпрецедентните дебати с най-известните френски интелектуалци, предавани пряко по общественото радио \"Франс кюлтюр\". В отговор на писателя Паскал Брюкнер, който настоя за възстановяване на обществения ред, Макрон отбеляза, че насилието и вандализма в събота на \"Шанз-Елизе\", в сърцето на Париж, са били дело на рушители, а не на демонстранти. Пред психолога Борис Сирюлник, икономиста Даниел Коен и социолога Люк Болтански президентът засегна и темите за задълбочаването на неравенството, реформата в закона от 1905 г. за разделянето на Църквата и държавата, както и за екологичния преход. Според Макрон \"жълтите жилетки\" са \"пренасяне в реалността на това, което се случва в социалните мрежи\" - \"невъздържан език и крайно насилие, прикрити зад анонимността\". Дискусиите продължиха до 2,30 ч. тази сутрин. Някои интелектуалци от левицата отклониха поканата. Срещата отбеляза 11-ия дебат на държавния глава, който се срещна с кметове, граждани и младежи в десетина района. Тези многократни прояви на президент, обещал в началото на мандата си рядко да взема думата, бяха разкритикувани миналата седмица от \"гарантите\", които трябваше да следят за независимостта на дебатите. Въпреки критиките обаче, тези два месеца на дебати изглежда помогнаха на френския президент да повиши малко популярността си, след като през декември миналата година тя спадна до най-ниската си стойност. Според допитване на института \"Елаб\" доверието към Макрон в началото на март е достигнало 31 процента, с 8 процентни пункта повече, отколкото през декември.", "date": "2019.03.19", "title": "Макрон участва в маратонски дебати с 64 интелектуалци за бъдещето на Франция"}
{"url": "https://www.24chasa.bg/novini/article/7354901", "text": "Отлагане на Брекзит след 29 март - определената дата за излизане на Великобритания от Европейския съюз, не е нито очевидно, нито автоматично, заяви Елисейският дворец, цитиран от Франс прес и БТА. Париж настоява Лондон да предложи надеждна алтернатива за Брекзит в най-близките дни или часове. \"Или споразумението, постигнато с 27-те страни, оставащи в ЕС, ще бъде подкрепено с мнозинство в британския парламент до 29 март, или ще се окажем в ситуация на Брекзит без сделка\", се казва в изявление на френското президентство. Ако Великобритания внесе искане за удължаване на срока (за Брекзит), то може да бъде прието само при съгласие \"за сериозни нови предложения\", подкрепени с мнозинство в Лондон, които освен това да зачитат интересите на ЕС, се посочва в изявлението на Елисейския дворец, цитирано от Франс прес.", "date": "2019.03.19", "title": "Франция: Отлагането на Брекзит не е нито очевидно, нито автоматично"}
{"url": "https://www.24chasa.bg/novini/article/7354889", "text": "Наказателно от общ характер дело за убийството на 30-годишната Виктория Маринова - административен директор на ТВН, е образувано в Окръжния съд в Русе,   Това съобщиха от Съдебната палата в крайдунавския град. От Окръжния съд обясняват, че предстои насрочване на делото в законоустановения едномесечен срок от датата на образуването. Централизираната система за разпределение на делата във всички съдилища в България е определила за докладчик съдия Ю. Стаменов. Делото ще се гледа в разширен състав от двама съдии и трима съдебни заседатели, предава БТА. Срещу подсъдимия Северин Красимиров са повдигнати три обвинения за извършени на 6 октомври миналата година тежки умишлени престъпления - изнасилване, блудство и убийство. За последното законодателят е предвидил наказание от 15 до 20 години затвор, доживотен затвор или доживотен затвор без замяна.", "date": "2019.03.19", "title": "Окръжният съд в Русе ще насрочи до месец делото за убийството на Виктория Маринова"}
{"url": "https://www.24chasa.bg/novini/article/7354915", "text": "Държавите членки на ЕС финализираха днес серия от извънредни мерки, за да минимизират проблемите, които биха възникнали при Брекзит без сделка в области като транспорта, риболова, социалните плащания и програмата за образователен обмен \"Еразъм\", предаде ДПА, цитирана от БТА.  Новите мерки освен това имат за цел да гарантират социалните права на гражданите от ЕС във Великобритания, както и на гражданите на Великобритания в ЕС. Такива са например правата на реципрочно здравно обслужване и изплащането на пенсии. Те ще гарантират и \"базова авиотранспортна свързаност\" и ще позволят основните превози на стоки и пътници с шосеен транспорт да продължат, както заявява ЕС. Мерките ще направят по-лесно за плавателните съдове от съюза да продължат на реципрочна основа да ловят риба в британски води, дори и в случай че няма споразумение. Предвиждат се и компенсации за засегнатите рибари. Според новите извънредни правила студенти от ЕС и Великобритания, които в момента посещават чужд университет по програмата за образователен обмен \"Еразъм\", ще могат да довършат обучението си след Брекзит, заявяват държавите членки. Мерките влизат в сила в деня, след като Великобритания напусне ЕС при вариант Брекзит без сделка. Но мерките \"по никакъв начин нямат за цел да дублират цялостните ползи от членството в ЕС или условията на какъвто и да било преходен период\", отбеляза съюзът и добавя, че някои от мерките зависят от демонстрирането на реципрочност от страна на Великобритания. Обединеното кралство би трябвало да напусне ЕС след десет дни. Но се очаква Лондон да поиска отсрочка. Тъй като засега няма яснота за каква цел може да послужи евентуалната отсрочка, много хора се опасяват, че Великобритания може да излезе без споразумение на 29 март.", "date": "2019.03.19", "title": "ЕС прие извънредни мерки за варианта Брекзит без споразумение"}
{"url": "https://www.24chasa.bg/novini/article/7354922", "text": "Най-малко двама души са загинали, а десетки вероятно са затиснати под руините, след като сграда се срути в индийския щат Карнатака, съобщават АФП и БГНЕС. Спасителните екипи и линейки са пристигнали в Дарвад, който е на 700 км северно от столицата на щата, където е паднала 5-етажната сграда. „Към момента е потвърдена смъртта на двама души. Други осем са спасени“, съобщи пожарникар на мястото. Според представители на спешните екипи, които са на мястото, под руините има поне още 152-ма човека. Срутването на сградата е предизвикала паника сред съседите и минувачите. За спасителните операции са ангажирани 10 линейки и 5 пожарни камиона, коментира India Today. Най-малко шест старши офицери от пожарната и аварийната служба са изпратени на място със специален самолет от Бангалор.", "date": "2019.03.19", "title": "5-етажна сграда се срути в Индия, над 150 души са под руините"}
{"url": "https://www.24chasa.bg/novini/article/7354923", "text": "Изпълнителният директор на Националния брод по туризъм Полина Карастоянова заяви пред журналисти, че българският туризъм има спешна нужда от минимум 10 млн.лева за национална реклама на международните пазари. Целта е, отчитайки тенденциите от спада в ранните записвания, да спасим късните записвания и да подкрепим предстоящия сезон, коментира Карастоянова след участието си в заседанието на Националния съвет по туризъм. Отчетени са по различни официални данни неблагоприятни и в известен смисъл създаващи предизикателство за всички нас тенденции на спад на ранните записвания, коментира Карастоянова, като изтъкна, че нашите преки конкуренти - Гърция, Турция, Египет, Хърватия, Черна гора, Румъния и Сърбия са особено активни и с мащабни като ресурс кампании. Целта е подкрепа не на частната собственост в туризма, а на публичната собственост на българския туризъм - културно-историческото и природно наследство, допълни Карастоянова. Тя уточни, че по тази причина днес чрез министъра на туризма представителите на туристическия бранш отправят предложение до премиера и финансовия министър да разгледат искането им. Министърът на туризма Николина Ангелкова съобщи пред журналисти, че това лято за българския туризъм се очертава да е предизвикателно. Тя напомни, за заявеното очакване от ведомството в края на миналата година, че 2019 г. ще е динамична и трудна, като изтъкна, че към момента се наблюдава лек спад при ранните записвания както от Русия, така и от Германия заради фалита на един от немските авиопревозвачи, което е подпомогнало фалита и на малък чартърен превозвач в Полша, като това ще даде отражение върху летния ни сезон. Министърът изтъкна, че по отношение на летището в Бургас заявките за ранни полети бележат около 1,5 на сто ръст, което е в рамките и на статистическата грешка, а при летището във Варна заявките за полетите се отчита около 15 на сто спад. Тя изрази надежда нивата от миналата година да бъдат запазени и тенденцията от зимния сезон да се прехвърли и към летния, като обясни, че към момента - за декември и януари, има над 865 000 чуждестранни туристи, което е спад от 3,7 на сто, но за сметка на това има ръст на нощувките с 5,8 процента. Това показва, че идват по-малко туристи, но те правят повече нощувки, коментира Ангелкова и изтъкна, че това води до по-големи приходи в икономиката и изрази надежда подобна да е тенденцията и това лято. Това отговаря и на целта на министерството страната да започне да предлага по-високо качество туристически продукт на разумна цена, което вече се доказва с липсата на свободни места в хотелите четири и пет звезди, които са привлекателни за по-висок клас туристи, коментира министърът. Ангелкова информира, че по данни на социалното министерство за миналата година сезонните работници, ангажирани само за лятото, са били над 7700 и допълни, че очакванията за тази година са аналогични и дори бройката да бъде надвишена на база на заявките на работодателите към момента. Освен това, по линия на германо-българския център за квалификация и преквалификация, в клоновете му в Смолян и Царево, в сегмент \"туризъм\" са постъпили заявки на работодатели за преквалификация на над 700 техни служители. Николина Ангелкова съобщи, че има спад от 40 до 45 на сто на младежкия туризъм тази година, което е отражение от случващото се през предходни години. Тя цитира тези данни по повод подготвяните от министерството промени в Закона за туризма за статута на националните курорти, като идеята е всеки кмет и представители на местния бизнес да могат да определят на територията на тези курорти какъв вид туризъм да се развива. Министърът изтъкна, че се очаква основният спор да е около курортите \"Слънчев бряг\" и \"Златни пясъци\" за това дали парти или семеен туризъм ще се развива. Ангелкова информира, че до седмица - две се очаква промените да бъде внесени в МС.", "date": "2019.03.19", "title": "Ангелкова: Това лято за българския туризъм се очертава да е предизвикателно"}
{"url": "https://www.24chasa.bg/novini/article/7354921", "text": "Депутати от ГЕРБ внасят в парламента законодателни промени, с които целят по-строго обвързване на някои социални помощи за семейства с редовното посещение на децата в задължителната предучилищна форма на образование и в училище. Това обявиха на пресконференция в парламента председателят на ПГ на ГЕРБ Цветан Цветанов, председателят на Комисията по образованието и науката Милена Дамянова, зам.-председателят на Комисия по труда, социалната и демографската политика Светлана Ангелова, министърът на труда и социалната политика Бисер Петков и министърът на образованието и науката Красимир Вълчев. Предложението на ГЕРБ за промяна в Закон за семейните помощи за деца е - ако едно дете има 3 дни отсъствия от предучилищната група в детската градина или 5 учебни часа неизвинени отсъствия в един месец от една учебна година, то семейството се лишава от месечна помощ за дете за срок от една година. Сегашният режим при същия брой отсъствия предвижда лишаване от помощта само за съответния месец, припомня БТА. Друго предложение на ГЕРБ е еднократната помощ за първокласници, която е 250 лв. в момента, да се изплаща на две части - половината в началото на учебната година, а останалата част в началото на втория срок, при положение, че детето продължава да посещава училище. Предлагаме един изключително строг режим, целта е да ангажираме родителите така, че децата да посещават редовно училище, посочи Ангелова. Отпадането от образователната система е сериозен проблем, който има негативно въздействие в дългосрочен план, каза тя и допълни, че липсата на образование прави децата след време неконкурентоспособни на пазара на труда и стават трайно контингент на социалното подпомагане. Децата не са ли в задължителна детска градина и в училище, семейството няма да получава семейни помощи от държавата за съответното дете, подчерта Милена Дамянова. Няма да има повече вратички, изключения, няма - \"бил е два дни в училище, но след това два срока не бил в клас\", каза тя. Дамянова даде пример с Германия и Франция, където има подобни механизми. Не можем да си позволим нито сега разхищаване на средства, нито в бъдеще, посочи тя. Това не е политика само на санкции и забрани, а е част от общата ни политика за образованието като приоритет, за утвърждаване на училището като обществена и най-висша ценност, посочи тя. Преди санкциите имаме и механизми за гарантиране правото на образование - заплащане транспорта на децата за училище, целодневната организация на обучение и др., обясни Дамянова. Много голямата обществена загуба не е това, че даваме семейни помощи, а това, че тези деца утре ще бъдат непригодни за пазара на труда и ще бъдат изключени от обществото, каза министър Вълчев. Той посочи, че при срещите в страната се чуват все повече гласове, че само с убеждаване не става и е нужно увеличаване на санкционния механизъм. Опитали сме се да направим разумна крачка, не всички видове социално подпомагане ще бъде обвързано с посещението в училище, поясни министърът. Министър Петков заяви, че за миналата година 39 391 семейства са санкционирани за повече от 5 неизвинени отсъствия от училище на техните деца, а през 2017 г. са били 36 613. Спрените помощи се ползват от училищата и от детските градини за насърчаване развитието и обучението на децата, обясни той. За 2018 г. повече от 4 млн. лв., които са от спрени помощи, са използвани от училищата за тези цели, посочи той. Санкционният режим трябва да бъде засилен, за да може децата трайно да останат в образователната система, подчерта Цветанов. Той допълни, че с това законодателно предложение ГЕРБ показва, че политиката е по-важна отколкото празното говорене. Утре сутринта в централата на ГЕРБ ще се проведе работна среща между лидера на партията и премиер Бойко Борисов, Цветан Цветанов и ръководството на СДС в лицето на Румен Христов и Владимир Кисьов. Убеден съм, че с подобни срещи можем да консолидираме всички демократично-мислещи български граждани, които да подкрепят силната листа на партия, която може да представлява ЕНП, отбеляза Цветанов. Цветанов обяви, че утре в парламента ще е и срещата на ГЕРБ и \"Воля\" по искането на Веселин Марешки от миналата седмица. Подготвили сме се с информация за секторните политики - доходи, здравеопазване, образование, икономика, каза Цветанов. Той допълни, че ГЕРБ е партията, която иска да има диалог в парламента. По отношение на БСП и пленума, на който избраха водач на листата си, Цветанов заяви, че от коментарите вижда, че на вътрешнопартийно ниво левицата фалшифицира и манипулира изборите и Корнелия Нинова с екипа си прави генерална репетиция.", "date": "2019.03.19", "title": "ГЕРБ: При 5 часа неизвинени отсъствия за месец, да се спират помощите за година (Видео)"}
{"url": "https://www.24chasa.bg/novini/article/7354989", "text": "Обединенията „ИТС Тракия“ („Алтимате“ - Букурещ, и СИСКОМ Инженеринг ЕАД) и „Тракия ИТС“ („Контракс“ АД, „Кейбъл Ком“ ООД и ЕТК ООД) са кандидатите за изпълнители на обществената поръчка за разработването и внедряването на интелигентна транспортна система на АМ „Тракия“. Проектът ще се съфинансира от Оперативна програма „Транспорт и транспортна инфраструктура“ 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС. Това съобщиха от пресцентъра на АПИ. Проектът предвижда в тунел „Траянови врата“ ще бъде изградена уникална за България интелигентна система за автоматична идентификация на инциденти (Automatic Incident Detection – AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др. На АМ „Тракия“ ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути. С изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“. Целта е повишаване безопасността на движение и спазване на ограниченията на скоростта. Друга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.", "date": "2019.03.19", "title": "Две оферти за изграждането на интелигентна транспортна система на „Тракия“"}
{"url": "https://www.24chasa.bg/novini/article/7354990", "text": "Бъдещето на обединена Европа изисква силното културно присъствие и съхраняването на културната идентичност на всички държави-членки на ЕС. Европа ще загуби много, ако културните достижения на европейските държави бъдат накърнени в резултат на глобализацията и ЕС остане пространство, лишено от своите духовни традиции. Това беше общата позиция на президента Румен Радев и на Елен Карер Д’Анкос, пожизнен секретар на Френската академия, които разговаряха днес на „Дондуков“ 2. В срещата участва и посланикът на Франция в България Ерик Льобедел, съобщиха от прессекретариата на президента.  Президентът Радев благодари на Елен Карер Д’Анкос за нейния принос за присъединяването на страната ни към ЕС и в процеса на европейска интеграция. „Когато България се нуждаеше от приятели и съмишленици, Вие бяхте един от тях със своя силен глас“, подчерта Румен Радев. По-старите държави-членки на ЕС да подкрепят стремежа на държавите от Източна Европа да докажат своя икономически и обществен потенциал, призова президентът. По думите на държавния глава, със своите икономически възможности и култура Франция може да има много по-активна роля на Балканите и в България. „Със сигурност инвеститор номер 12 не е мястото, което следва да заема Франция в българската икономика“, посочи президентът и в отговор на въпрос в каква степен търговете у нас са честни, той добави, че президентската институция ще продължи да работи за подобряване на бизнес средата в България и за изсветляване на икономическите процеси у нас. „Ако наистина искаме да сме интегрална част от Европа, трябва да следваме прозрачните европейски процедури и практики и в икономиката, и при възлагането на обществени поръчки“, подчерта още държавният глава.", "date": "2019.03.19", "title": "Радев: Франция може да има много по-активна роля на Балканите и в България"}
