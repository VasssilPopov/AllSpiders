{"url": "https://www.24chasa.bg/novini/article/7914374", "text": "Сръбската полиция нахлу във ферма за органични храни край Белград, като задържа девет души и почти четири тона марихуана в една от най-големите подобни операции в страната, съобщи министерството на вътрешните работи, цитирано от Ройтерс. Полицията залови също два пистолета, фалшифицирана полицейска карта и кола с полицейска маркировка във ферма близо до северния град Стара Пазова, се казва в съобщението, посочва БТА. Производството на канабис е незаконно в Сърбия, макар активисти да настояват то да бъде легализирано за медицински цели. Служители на министерството на вътрешните работи заловиха 649,4 килограма сушена марихуана и 65 581 стъбла от това наркотично растение с общо тегло 3 954 килограма, се казва в съобщение на министерството. Фермата също произвежда органични зеленчуци и е снабдявала големи вериги магазини. Представители на фермата не бяха на разположение за коментар.", "date": "2019.11.26", "title": "Четири тона марихуана бяха открити във ферма за органична храна в Сърбия"}
{"url": "https://www.24chasa.bg/novini/article/7914396", "text": "Най малко 571 човека са били евакуирани в северната италианска област Пиемонт заради проливните дъждове. Това съобщи в Туитър регионалната служба за гражданска защита, предаде БТА. От започването на силните дъждове досега в областта са станали непроходими 154 шосета, а 395 души са откъснати от света, се казва в съобщението. Вчера губернаторът Алберто Чирио каза, че възнамерява да поиска от централното правителство въвеждане на извънредно положение в Пиемонт. Проливни дъждове валят и в други части на Италия. За утре в областта Емилия-Романя е обявен най-високият червен код за опасност. Същото се отнася и за някои части на Ломбардия и Венето. Много реки в Северна Италия излязоха от коритата си. Особени опасения поражда високото ниво на водата в река По, която протича през Паданската низина. Заради опасността от разливи властите в град Кремона затвориха за движение няколко моста и евакуираха хора. В неделя заради дъжда и кално свлачище се срути част от естакада по шосето Торино-Савона, но няма пострадали.", "date": "2019.11.26", "title": "Проливни дъждове в Северна Италия, 571 души са евакуирани (Видео)"}
{"url": "https://www.24chasa.bg/novini/article/7914416", "text": "Дирк Зюндран, директор на музея на съкровищата \"Грюнес Гевьолбе\" в Дрезден обяви, че в хода на огледа на помещенията в музея са били открити няколко важни експоната, считани за откраднати от проникналите с взлом злосторници в понеделник, съобщи телевизионният канал NTV, цитиран от БТА. \"Витрината е разрушена, в нея има три процепа\", описа местопрестъплението Зюндран. Той добави, че няколко вещи са се оказали извън досега на крадците. Сред тях фигурира полският орден \"Бял орел\" с диаманти, бойна шпага хаудеген с инкрустирани скъпоценни камъни и кралска перлена огърлица. По-рано полицията публикува снимки на откраднатите експонати, сред които личаха и откритите сега артефакти. По време на взлома е било тъмно. Но въпреки това върху отново намерените украшения е била посипана бяла пудра. По този начин злосторниците са се опитали да прикрият следите си. В близост до ограбения музей е изгорял трафопост, което е оставило прилежащите улици без осветление. Сега криминалистите проверяват свързан ли е пожарът с изключването на охранителната система на музея. Германската полиция продължава да търси свидетели след впечатляващия обир, където най-малко двама души за няколко минути са отмъкнали скъпоценности от 18-и век, смятани за безценни. Властите признаха, че не са попаднали на никаква следа във връзка с онова, което германските медии описаха като най-впечатляващата кражба на предмети на изкуството от Втората световна война. Полицията продължава да търси ДНК следи и свързани с кражбата доказателства на паркинг, където обирджиите изглежда са опожарили ползван от тях автомобил, преди да избягат. Разпространено от полицията видео показва как двама злосторници проникват в зала в музея. След това единият от тях счупва витрина с помощта на брадва. Музеят \"Грюнес Гевьолбе\" в Дрезден, който притежава една от най-големите колекции скъпоценности в света, бе ограбен вчера около 5 ч. сутринта. Кражбата е извършена в залата със скъпоценностите на Август II Силни, крал на Полша и курфюрст на Саксония в периода 1694-1733 г. Крадците са обрали само една витрина, като са взели три комплекта диаманти, рубини и изумруди, изработени в началото на 18-и век. Според директора на полицията в Дрезден Йорг Кубиеса, обирът е бил старателно подготвен и е възможно да е бил извършен от престъпна банда. Музеят \"Грюнес Гевьолбе\" е построен през XVI век. От 1723 година крал Август II е съхранявал в него скъпоценности от епохата на Ренесанса и барока.", "date": "2019.11.26", "title": "Част от откраднати скъпоценности от музея в Дрезден се оказаха в него (Видео)"}
{"url": "https://www.24chasa.bg/novini/article/7914478", "text": "Рибките клоуни не притежават генетични способности да се приспособят към промени в средата си на живот, сочат резултатите от изследване, цитирани от Франс прес и БТА. Това заключение е тревожно, защото кораловите рифове еволюират бързо под въздействието на климатичните промени и човешката дейност. Рибката клоун - персонажът от анимацията \"Търсенето на Немо\", живее сред морски анемонии в коралови рифове. \"Затова сме обезпокоени\", заяви експертът Беноа Пюжол от Френския национален център за научни изследвания. Кораловите рифове са застрашени от климатичното затопляне, замърсяването, свръхриболова, строителни работи по крайбрежието, демографския растеж. След като 10 години наблюдавал рибки клоуни край остров Нова Гвинея, международен изследователски екип стигнал до извода, че видът не притежава генетични способности да се приспособи към промени в заобикалящата го среда. \"Репродуктивният успех в популацията гарантира приспособяването й\", поясни Пюжол. Учените установили, че рибката клоун не притежава генна вариация, която би й позволила да модифицира размножаването си. Следователно не би могла чрез генетично приспособяване да компенсира вредния ефект от промените в околната среда върху плодовитостта. \"Хабитатът й обаче оказва силно влияние върху репродуктивния й успех\", отбелязаха учените. Резултатите от изследването са публикувани в Ecology Letters.", "date": "2019.11.26", "title": "Рибките клоуни генетично не могат да се адаптират към промени в средата"}
{"url": "https://www.24chasa.bg/novini/article/7914494", "text": "Британска двойка предлага 40 хиляди долара годишна заплата на човек, който се наеме да се грижи за кучетата им Майло и Оскар, предадоха ЮПИ и БТА. Работното място на одобрения кандидат ще бъде в луксозното лондонско жилище на богатата двойка, която се занимава с успешен международен бизнес. Майло и Оскар са от породата голдън ретривър. Те често трябва да бъдат поверявани на грижите на друг човек, тъй като стопаните им пътуват непрекъснато в чужбина за уреждане на сделки. Одобреният кандидат ще трябва също да се грижи за жилището, да го почиства, да пере и да приготвя храна. Работното време ще бъде от понеделник до петък и през някои уикенди.", "date": "2019.11.26", "title": "Британска двойка предлага 40 хиляди долара  за гледач на кучетата им"}
{"url": "https://www.24chasa.bg/novini/article/7914480", "text": "Кметът на Тирана Ерион Велиай заяви, че според първите преценки от серията трусове в албанската столица днес са пострадали около 500 обекта, съобщи Танюг, цитирана от БТА. Велиай каза за Евронюз, че в Тирана са отворени всички приемни центрове за настаняване на граждани, които е трябвало да напуснат своите домове. Според неговите думи в тези центрове са настанени предимно стари и болни хора, поради което са им осигурени постоянни медицински грижи. Персоналът в тези центрове ще работи 24 часа в денонощието, а центровете ще работят, докато не бъдат извършени експертни оценки на степента на застрашеност на всички обекти. В този момент най-важното е да спасим човешки животи, каза кметът на Тирана. Велиай изтъкна, че щетите, които е претърпяла Тирана, не могат да се сравняват с тези в Дуръс и Тимон, където на практика бе епицентърът на най-силния трус от 6,3 по Рихтер. Кметът отбеляза, че това природно бедствие е показало огромното ниво на солидарност между гражданите, които в тези най-трудни моменти са показали истинското си лице.", "date": "2019.11.26", "title": "Кметът на Тирана: 500 обекта в града пострадаха при труса"}
{"url": "https://www.24chasa.bg/novini/article/7914333", "text": "Как да се измерва индивидуалното количество отпадъци, които изхвърля всяко домакинство в София - отговорът на този въпрос трябва да е ясен напролет. Тогава ще са готови данните от анализ, по който Столичната община работи с Европейската инвестиционна банка. “Това е стъпка към промяна на методологията за изчисляване на такса смет. Ще получим препоръки с различни възможности как да измерваме кой колко отпадък изхвърля според спецификата на всеки от 24-те района в София. Ако в центъра сградите са по-малки и може контейнерите да се приберат вътре например, то в “Надежда” при 10-етажен блок подходът трябва да е друг”, обясни зам.-кметът по екология Йоана Христова пред съветниците от комисията по финанси. ", "date": "2019.11.26", "title": "Ще мерят колко боклук прави всеки софиянец. Как  - ясно напролет"}
{"url": "https://www.24chasa.bg/novini/article/7914550", "text": "\"Борисов и Тръмп толкова близко се държаха и говореха приятелски, че аз трябваше да притичам, за да може да се разбира това, което се говори. Изключителна химия между двамата, много добра комуникация, много лесно беше да превеждаме - за колежката ми и за мен. Много, много съм развълнуван, все още съм с висок адреналин”. Това сподели Йонко Мермерски,  пред  . Мермерски признава, че моментът е специален. „Чувствам се избраник и съм много горд, че ми дадоха възможност да участвам в историческа среща”, казва той. Българинът не крие симпатиите си към Тръмп, а споменаването на самолетите F-35 вместо F-16 според него било банална грешка. Мермерски-син е автор на над 30 книги в областта на химията и природната медицина, като 13 от тях са написани в съавторство с баща му, като той също продължава семейната традиция и е специалист по здравословно хранене. Неговите изследвания са публикувани на над 10 езика. Той е създател на множество патентовани изобретения, а най-емблематичните сред тях са:револвиращ инжектор за течна хроматография под високо налягане (HPLC), дебелослойна хроматография – метод за разделение на химически, както и няколко мултифункционални добавки за дизелово гориво. ", "date": "2019.11.26", "title": "Преводачът на срещата на Борисов с Тръмп: Между двамата имаше изключителна химия"}
{"url": "https://www.24chasa.bg/novini/article/7914308", "text": "50-годишен мъж се хвърли от прозореца на рухваща сграда в албанския град Тумане и загина. Жители бягаха в ужас от клатещите се сгради, някои с бебета на ръце, след разрушителния трус от 6,4, ударил Албания в 4 ч сутринта вчера. Най-малко 18 души са убити, а над 600 ранени, след като най-голямото от десетилетия земетресение разлюля страната и помете сгради, като напука и българското посолство в Тирана. или 60 000 тона тротилов еквивалент и е усетен и по високите етажи в Благоевград, София, Перник и Велинград, както и в Македония, Гърция, Италия и Черна гора. Сръбският сеизмолог Бранко Драгичевич обяви, че 10 млн. души в 6 държави са усетили бедствието. Живи хора са погребани в капан под развалините в Албания, цари масова паника, посочва в. “Дейли мейл”. В столицата Тирана няколко души са откарани в болница. които да са се свързали с посолството ни в Тирана и с МВнР, посочи вицепремиерът Екатерина Захариева. В Албания живеят около 10 000 българи. Служителите на българското посолство в Тирана прозвъняват на българите в Албания, за да се уверят, че са добре. Сградата на българското посолство в Тирана е напукана вследствие на силното земетресение, но няма пострадали хора. “Извикали сме групата, която отговаря за посолството, да направи оглед и дали се налага евакуация. За момента няма такива данни. Материални щети, напуквания - нищо сериозно”, каза консулът ни Благой Петров пред БНР. Епицентърът на земетресението бил в морето, близо до пристанищния град Дуръс, на 30 км западно от Тирана. Три часа след основния, силен вторичен трус с магнитуд 5,1 разтърси Дуръс. Регистрирани са над 40 вторични труса. В 10,30 ч във вторник земетресение със сила 5,4 разтърси Босна и Херцеговина. Епицентърът бил на 77 км южно от столицата Сараево. Няколко сгради в Албания се срутиха от труса. Има сериозни разрушения - паднали стени, напукани здания и покриви. На много места спря токът. Излъчени по тв кадри показаха как хора ликуват, когато изпод руините на рухнала сграда в Дуръс спасители 10-ина души в Дуръс били затрупани под рухнал 6-етажен жилищен блок, построен през 1994 г. Граждани се обадили за помощ, но операцията се бавила. “Беше страшно. Около 4 ч сутринта се усети силен трус, който продължи около 30 секунди. Тези секунди бяха наистина дълги. Всички хора излязоха навън”, разказа пред bTV Раки Бело, наш сънародник, който живее в Тирана. Спешните екипи разказали пред местните медии, че сред убитите е възрастна жена, която “Покривът се срина на главата ни и не знам как избягахме. Бог ни помогна”, каза албанецът Джока, който спял преди началото на ужаса. Мъж в Дуръс заяви пред местната тв, че дъщеря му и племенницата му са хванати в капан под развалините на жилищна сграда. “Говорих с тях по телефона. Казаха, че са добре и чакат спасението. Не можех да говоря със съпругата си. Има и други семейства, но не можех да говоря с тях”, каза мъжът. 20 турски граждани пък бяха спасени от хотел в Дуръс, пострадал от земетресението. Те били с леки наранявания. Летището в Тирана бе затворено, а на много места в страната са отменени учебните занятия. Албанският премиер Еди Рама заяви, че страната преживява драматичен момент, в който трябва да запази спокойствие и да прояви солидарност. Румъния изпрати 2 самолета със спасителни екипи и оборудване, помощ пристигна и от Гърция, Италия и Турция. ЕС и САЩ предложиха подкрепа. През 1979 г. земетресение с магнитуд 6,9 удари Албания, уби 136 души и рани над 1000.  Часове преди разрушителното земетресение над 200 български журналисти от 20 държави се събраха на традиционната си световна среща в Тирана, която се състоя за 15-и път. Тя се организира от БТА и освен генералния ѝ директор Максим Минчев в нея участваха акад. Антон Дончев, проф. Михаил Неделчев, бившите културни министри - актьорът Владо Пенев и проф. Петър Стоянович, доц. Георги Лозанов, социалният антрополог Харалан Александров, петима български депутати от медийната парламентарна комисия и др. За късмет всички те си тръгнаха на 25 ноември. България изпраща 30 спасители, които да помогнат на Албания да се справи с последиците от земетресението, обяви външният министър Екатерина Захариева. “Поддържам постоянна връзка с министъра на външните работи на Албания. Към момента те съобщават, че най-важната помощ, от която се нуждаят, е да получат хора, които да помагат в издирването на пострадалите в руините”, каза Захариева. България ще отпусне спешна финансова помощ от 200 000 лева на Албания за преодоляване на щетите от опустошителното земетресение, обяви МВнР. Готови сме да окажем помощ при спасителните дейности, каза вътрешният министър Младен Маринов. “Проведох разговор с вътрешния министър на Албания, преди това и с премиера Борисов. Страната ни ще изпрати екипи за търсене и спасяване, следови кучета, техника за придвижване, медицински екипи. “Тъй като е много важно в първите дни да успеем да намерим хората, които са затрупани и са живи, и трябва да им се окаже незабавна помощ”, каза МВР шефът. Премиерът Борисов изпрати съболезнователна телеграма до колегата си Еди Рама. ", "date": "2019.11.26", "title": "Адски трус в Албания напука и българското посолство (Обзор)"}
{"url": "https://www.24chasa.bg/novini/article/7914675", "text": "Правителството на Албания обяви сряда, 27 ноември, за ден на траур в памет на жертвите от днешното земетресение (21 души по нови данни), предаде Асошиейтед прес, цитирана от БТА. Знамената ще бъдат спуснати наполовина. Училищата ще бъдат затворени. Следващите два дни - 28 и 29 ноември, са национални празници в Албания - Ден на независимостта и Ден на освобождението.", "date": "2019.11.26", "title": "Албания обяви ден на траур преди национални празници"}
{"url": "https://www.24chasa.bg/novini/article/7913785", "text": "Коя пуйка е по-достойна за президентското помилване - Бред или Бътър, се пита Асошиейтед прес. За да се отговори на този труден въпрос Белият дом организира интернет допитване, което да помогне на президента на САЩ да вземе своето решение, предаде БТА. Той трябва да продължи една 30-годишна традиция да бъде спасен животът на пуйката, предназначена за президентската трапеза в Деня на благодарността. Според информация от Белия дом Бред е 20-килограмова пуйка, която обича безалкохолна напитка с дъх на череша, кънтри музика и студентски баскетбол. Бътър от своя страна тежи 21 килограма, харесва пържени сладки картофи, изпълнения на гайда, както и автомобилните състезания НАСКАР. Тръмп ще обяви в Белия дом името на помилваната пуйка във вторник след обяд. След това държавният глава ще пътува до Флорида за участие в митинг, свързан с президентската му кампания. По-късно ще отпразнува в семейна среда Деня на благодарността. Президентът Джордж Х.У.Буш въведе традицията за помилване на празничната пуйка в Белия дом през 1989 година, когато помилва 23-килограмова птица.", "date": "2019.11.26", "title": "Коя пуйка е по-достойна за президентското помилване - Бред или Бътър?"}
{"url": "https://www.24chasa.bg/novini/article/7913793", "text": "Министърът на туризма на Малта Конрад Мици подаде днес оставка във връзка с разрастващия се скандал около убийството през 2017 г. на журналистката Дафне Каруана Галиция, предаде Ройтерс. Министърът на икономиката Крисчън Кардона обяви, че замразява временно членството си в правителството до приключване на разследването за бомбеното покушение срещу журналистката. По-рано днес бе съобщено, че Кийт Скембри, началник на канцеларията на премиера на Малта, е подал оставка, съобщава БТА. Източници от полицията казаха, че той е бил разпитван по делото. Каруана Галиция, една от най-известните разследващи журналистки в Малта, бе взривена в автомобила си на 16 октомври 2017 г. Приживе тя редовно публикуваше в своя блог обвинения в корупция, вкл. срещу членове на правителството. Сред уличените бяха Мици и Скембри, които отричат да са извършили нещо нередно.", "date": "2019.11.26", "title": "Малтийският министър на туризма подаде оставка заради разследването на убийството на Дафне Галиция"}
{"url": "https://www.24chasa.bg/novini/article/7913790", "text": "\"Проектът \"Белене\" не беше руски проект до неговото стопиране през 2012-а година. Тогава, като основен подизпълнител на руснаците участваше френската фирма \"Арева\" - в онзи момент, сега \"Фраматом\". Тя поемаше над 30% от работата. След възстановяването на проекта, една от новите идеи беше в строителството на \"Белене\" да се включи по някакъв начин и американската държава - чрез фирма, която може да участва в този проект\". Това каза пред   Станислав Георгиев, секретар на \"Булатом\". По думите му тази схема е копирала схемата, по която беше извършена модернизацията на V и VI блок на АЕЦ \"Козлодуй\" - в периода 2001-2006 година, по време на която не е имало никакви политически проблеми: \"Най-големите играчи в областта на ядрената енергетика получиха, малко или много, част от работата на онзи проект. И за да няма политически проблеми, се предложи да има икономическо компенсиране на американската страна чрез участие на фирмата \"Дженеръл илектрик\". Турбината \"Арабела\" (спомената в коментар на премиера Бойко Борисов от САЩ - бел.ред.) най-вероятно ще повиши мощността на двата блока в АЕЦ \"Белене\" до 1200 мегавата\". Според експерта това е едно добро техническо, но и политическо решение. \"Конфигурацията на проекта \"Белене\" показва, че всички интереси на големите играчи са задоволени\", каза Георгиев в предаването \"Нещо повече\" по програма \"Хоризонт\", коментирайки заявеното от Борисов пред журналисти след срещата му с Доналд Тръмп - реакторите са руски, турбината \"Арабела\" да дойде от \"Дженеръл илектрик\", а горивото от \"Уестинг хаус\".", "date": "2019.11.26", "title": "Турбината \"Арабела\" можела да повиши мощността на двата блока в АЕЦ \"Белене\" до 1200 мегавата"}
{"url": "https://www.24chasa.bg/novini/article/7913841", "text": "Мощна огнена стихия напредва с голяма скорост към курортния град Санта Барбара в Калифорния, предава  . Местните власти обявиха задължителна евакуация на над 6000 домакинства. За малко повече от 4 часа са изпепелени близо 15 квадратни километра дървета и храсти. Вятърът е силен - с пориви до 110 километра в час, и пожарните служби докладват почти нулев напредък в овладяването на огъня. Евакуацията дори по щатската магистрала в района е затруднена - пътят е като в огнена пещера. \"Пещерният огън\" - така щатските медии наричат стихията, подобно на възникналият в района на близката Рисувана пещера пожар през 1990 година.Тогава са изгорели над 400 къщи в Санта Барбара и един човек е загинал. ", "date": "2019.11.26", "title": "Огнена стихия се вихри в Калифорния (Снимки)"}
{"url": "https://www.24chasa.bg/novini/article/7913947", "text": "Земетресението с магнитуд 6,4 степен по Рихтер, което удари днес Албания, е със силата на 60 000 тона експлозив ТНТ, което е еквивалент на три атомни бомби, съобщава интернет порталът \"Сот нюз\", цитиран от БТА. От рано тази сутрин Албания е разтърсвана от земетресения, последното е регистрирано малко след 14 часа местно време и е с магнитуд 5. Междувременно са регистрирани цели 40 труса. По най-нови данни 16 души са загинали в бедствието, две от които деца. Няма данни колко граждани остават затрупани под разрушенията. Най-новата информация е, че през последните 10 часа са спасени 42 души. Най-силно засегнатите райони са Дуръс и Тирана.", "date": "2019.11.26", "title": "Земетресението в Албания - със силата на три атомни бомби"}
{"url": "https://www.24chasa.bg/novini/article/7913946", "text": "Неконтролируемо строителство на територията на Албания е причина при средно по сила земетресение да има толкова много жертви. Това е мнението на професор Емил Ботев, който е ръководител департамент \"Сеизмология и сеизмично инженерство\" към Националния институт по геофизика, геодезия и география към БАН, цитира думите му  . Той е категоричен, че природата със сигурност е пратила предвестници за труса, но те никога не са еднозначни. \"Имаше регистрирани 7 или 8 микроземетресения 2-3 часа преди труса. В същата зона. И в 4:55 сутринта албанско време следва по-мощният трус от 6.4 по Рихтер. Това е средно земетресение. Неочаквано е при такова земетресение да има толкова жертви\", отчита проф. Ботев. По думите му поредицата микротрусове е била форшокова, но е нямало как да бъде тълкувана като предвестник за катастрофално земетресение. Най-малко 14 души са загинали и стотици са ранени по данни на световните агенции. Трусът, станал на дълбочина 10 км. Слабо е усетен и на територията на България. Източници на Асошиейтед прес са съобщили за напукани стени в жилищата им. Местни жители са били видени да напускат домовете си. Под руини бе открито живо дете. \"Причината за труса би могла да се търси в натиска на Адриатическата плоча и подпъхването й под Динарските планини, познати като Динаридите. На практика земетресенията би трябвало да се усетят по целия адриатически разлом - Черна гора, Хърватия и Босна и Херцеговина. На десетки километри би могло да има трус, но не и на стотици. България е на 400 км\", поясни проф. Ботев.", "date": "2019.11.26", "title": "Експерт: Безконтролното строителство е причината за големия брой жертви от земетресението в Албания"}
{"url": "https://www.24chasa.bg/novini/article/7913985", "text": "Американският международен дефицит при търговията със стоки се сви през октомври с 5,7% до 17-месечно дъно от 66,5 млрд. долара спрямо дефицит за 70,5 млрд. долара през септември. Въпреки това доста рязко понижение, икономисти и анализатори продължават да прогнозират, че САЩ вероятно ще отчете през 2019 най-големият търговски дефицит от 11 години насам, предаде  Вносът в САЩ на произведени зад граница стоки се понижи през октомври с 5 млрд. долара до 201,8 млрд. долара, докато американският износ на стоки се сви с 900 млн. долара до 135,3 млрд. долара. Значителната част от търговия между отделните държави включва стоки като автомобили, самолети, петрол, химикали, електроника, дрехи и други подобни. Цялостният доклад за търговията на САЩ през октомври ще бъде оповестен през следващата седмица, като той ще включва и търговията на услуги. САЩ от години имат излишък при търговията с услуги като банково дело, туризъм и развлечения, но те отразяват по-малка част от общата външна търговия. През септември общият американски търговски дефицит беше в размер на 52,5 милиарда долара. САЩ от години се намират в големи търговски дефицити и всъщност нищо не се е променило въпреки усилията за тяхното намаление. Въпреки че наложените от администрацията на Тръмп високи митнически тарифи причиниха спад на китайския внос, в същото време нарастна вносът в САЩ от други страни.", "date": "2019.11.26", "title": "САЩ свиха дефицита си при търговията със стоки до 17-месечно дъно"}
{"url": "https://www.24chasa.bg/novini/article/7914031", "text": "Турция отказва да подкрепи план на НАТО за отбраната на балтийските републики и Полша, докато алиансът не предложи повече политическа подкрепа на Анкара в борбата с кюрдските бойци в Северна Сирия, заявиха за Ройтерс четири източника от пакта. Анкара е заявила на посланика си в НАТО да не подписва плана и да заеме твърда позиция в срещи и частни разговори с искане алиансът официално да признае кюрдските Отряди за народна защита за терористи, предаде  . Спорът идва преди отбелязването на 70-годишнината на Северноатлантическия пакт следващата седмица в Лондон и е знак за различията между Анкара и Вашингтон относно турската офанзива срещу кюрдите в Сирия. НАТО се нуждае от официално одобрение от всички 29 страни членки за военния план за защита на Полша, Литва, Латвия и Естония в случай на руска атака. Без турска подкрепа за НАТО ще бъде трудно бързо да се задейства в отбрана на тези страни. „Турците вземат за заложник източноевропейците, блокират одобрението на това военно планиране, докато не получат отстъпки“, заяви един от дипломатическите източници на Ройтерс.", "date": "2019.11.26", "title": "Турция блокира военен план на НАТО за Прибалтика и Полша"}
{"url": "https://www.24chasa.bg/novini/article/7914036", "text": "Няма опасност от цунами в Албания, съобщи американският Геофизичен институт, цитиран от БТА. \"Албания не се намира в така наречения Тихоокеански огнен пръстен, характерен с повишена сеизмична активност. Около 90 процента от всички земетресения стават в огнения пръстен. Сеизмична активност обаче може да има навсякъде и Албания в миналото е била разтърсвана от трусове\", се казва в съобщението, цитирано от албанските медии. Албания се намира близо до линията на тектонската плоча, която преминава под Италия и прави региона подложен на осцилации, се добавя в съобщението. Припомня се, че през септември тази година в Албания бяха регистрирани няколко земетресения.", "date": "2019.11.26", "title": "Американският геофизичен институт: Няма опасност от цунами в Албания"}
{"url": "https://www.24chasa.bg/novini/article/7909246", "text": "Да ги изпреварват с поне 1 м разстояние вляво, да им позволят да карат в бус лентите и на всяко платно, ако са с максималната скорост, и да са изправени. Това са част от исканията на велосипедистите за законови промени. Те ги припомниха отново заради две катастрофи със загинали колоездачи в София. През октомври шофьор блъсна 42-годишния Константин Касабов в кв. “Надежда” и избяга. Все още се издирва. “Шофьорите трябва да ни пазят, не да ни убиват”, каза пред “24 часа” Иво Делин, председател на сдружението “Велоеволюция”, което активно участва в общественото обсъждане на Закона за движение по пътищата. Според него 1 метър разстояние вляво е минималната дистанция за изпреварване на велосипедист. “Трябва да е дори метър и половина, ние сме застрашени участници в движението, защото сме на 2, а не на 4 колела”, твърди Делин. Искането им е написано като коментар на предложения за обществено обсъждане на изцяло нов Закон за движение по пътищата. Още тогава обаче е отхвърлено от Пътна полиция, която има и предложение за корекции. “Трябва да се обмисли много внимателно дали касае градски, или извънградски условия, защото обясни Бойко Рановски, тогава шеф на Пътна полиция, а днес на “Автомобилна администрация в Министерството на транспорта. Според него трябва да има велоалеи, велопътеки и места, където трябва да се изграждат. Още тогава той обяснил на велосипедистите, че при всяко изискване, свързано с разстояние, има проблем с контрола, защото няма как да се измерва точно, особено в движение. На същото мнение е и председателя на Асоциацията на пострадалите от катастрофи Владимир Тодоров. Година и половина след срещата с Рановски велосипедистите са съгласни с част от идеите му. “Искаме одит на всички велоалеи, защото според нас са некачествени и опасни. Нужни са по-големи присъди за всички убийци на пътя, които са избягали от местопроизшествието”, обясни Делин. Според него е редно да се позволи и на колоездачите да карат в бус лентите. “Ние сме малки и лесни за заобикаляне Не би било проблем да ни дадат да се движим там. Ако това не стане, ще трябва да сме притиснати между 2 превозни средства, много по-големи от нас - кола и автобус. А ако е камион?”, обяснява логиката си мъжът. От Пътна полиция са съгласни с предложението. То дори вече е записано в новия Закон за движение по пътищата. Има идея и да бъде внесено като поправка и в сега действащия закон. Подкрепа за идеята изказва и Тодоров. “Няма да пречат на никого”, аргументира се той. Коренно противоположни са мненията по 2 въпроса, които се въвеждат в новия Закон за движение по пътищата. Велосипедистите настояват да имат право да карат изправени, докато от КАТ не са съгласни. “Ако не караме така, няма да можем да изкачваме баири, които изискват по-голямо мускулно натоварване”, аргументират се колоездачите. “Ставате изключително уязвими, самото падане е опасно, дори да няма кола”, обясняват от МВР защо са против. От вътрешното министерство искат каските и светлоотразителните жилетки да са задължителни. “Шофьорите на автомобили карат с включени светлини и с поставен предпазен колан. При колоездачите това са каската, която е задължителна за моторите, и светлоотразителната жилетка”, мотивират се полицаи. “Категорично сме против въвеждането на задължителни светлоотразителни каски и жилетки”, казва обаче Радостина Петрова. “В две страни от Европа има такова изискване, но и в двете то е ограничено по възраст или по място”, обяснила тя на дискусия за законовите промени. Посочва, че така ще се пречи на бизнеса с отдаване на велосипеди под наем. “Аз съм вашият човек”, отвърна и тогавашният вътрешен министър Валентин Радев и посочи, че кара колело във всяко свободно време. Все пак посочи, че предпочита поне каските да останат. “Ще настояваме и да ни където няма велоалеи. Разбира се, това да ни е разрешено само ако сме достигнали максимално разрешената скорост на пътя”, казва Делин.  От Пътна полиция не са категорични по въпроса. Все пак посочват, че там би било по-опасно за колоездачите. Тодоров пък изтъква, че няма как да се докаже, че велосипедистът е карал с максималната скорост. “Това означава да настроим камерите за скорост да снимат изправните водачи. Разбирате колко е безумно това, нали”, посочва той. В сега действащия закон велосипедистите са уязвими участници в движението. Те могат да се движат в специалните велоалеи, имат и специални светофари. Не се иска да носят каска и светлоотразителна жилетка, а за да използват пешеходни съоражения, трябва да са слезли от колелата си. В проекта за нов закон за Движение по пътищата също са категоризирани като уязвими участници. Според тях обаче подобна формулировка е безсмислена, ако не се въведе изискването да ги изпреварват поне на метър вляво. Отпаднало е изискването те да карат с жилетки извън града. Вместо това са задължителни навсякъде. Промяна има и в светофарите. Вместо с три цвята като за коли се предлага да има само червено и зелено. Колоездачите обаче искат да се върне жълтият цвят. Като цяло обаче са съгласни, че новият закон ги защитава повече от сега действащия. 21 са загиналите велосипедисти за първите 10 месеца на т.г. Числото е същото като за жертвите за цялата минала година, съобщи пред “24 часа” инспектор Илия Георгиев. Ранените пък са 327. Глоби пък са отнесли 1400 велосипедисти. Повечето са за каране при пресичане на пешеходен светофар. По закон, за да се възползват от него, колоездачите трябва да слязат и да бутат велосипеда. Издадени са и 500 наказателни постановления.  Инспектор Георгиев уточни, че 6-има от всички 21 са загинали през октомври. Черната статистика започна със смъртта на мъж в София. Шофьорът избяга, но бързо бе заловен. Последваха 4 инцидента из цялата страна, преди мъж да бъде блъснат до стадион “Локомотив” в София. Константин Касабов почина след няколко дни в кома в болница. Съпругата му - журналистката от БТА София Георгиева, и няколко велоорганизации огранизираха флашмоб заради инцидентите със загинали на пътя велосипедисти. ", "date": "2019.11.26", "title": "Колоездачите ще карат в бус лентите"}
{"url": "https://www.24chasa.bg/novini/article/7914070", "text": "Има свидетел на двойното убийство днес в Пловдив. Той е чул стрелбата и се е обадил на 112. Автопатрул на Трето РПУ в града е пристигнал за около 3 минути и е арестувал на място убиеца. Това съобщиха пред журналисти шефът на пловдивската полиция комисар Йордан Рогачев и окръжният прокурор Румен Попов. По думите им екзекуцията е станала след спречкване на бизнес партньори. Йордан Таков, който е на 45 г., е застрелял съдружника си Христо - на 32 г., и баща му Васил - на 52 г. Убиецът и жертвите са рециклирали кафе машини в цех под наем на ул. \"Борба\" в Пловдив. \"Работим по всички версии. В момента се разпитва извършителят\", каза окръжният прокурор. Престъплението е извършено около 16 часа. Според нощния пазач Тодор Тодоров , който пристигна на място преди минути, жертвите са били нормални хора. Шефът на полицията - комисар Йордан Рогачев, заяви обаче, че и двамата убити имат стари криминални прояви. Утре ще бъде извършен повторен оглед на местопрестъплението.", "date": "2019.11.26", "title": "Автопатрул пристигнал за 3 минути, арестувал на място убиеца в Пловдив"}
{"url": "https://www.24chasa.bg/novini/article/7914116", "text": "Граничната сигурност е постоянен приоритет за българското правителство, особено в контекста на съвременните предизвикателства. Това изтъкна главният секретар на МВР главен комисар Ивайло Иванов на отбелязването на десетата годишнина от изпълнението в България на Програмата \"Втора линия на защита\" на Департамента по енергетика на САЩ, предава БТА. Той е посочи, че географското положение на страната ни я прави уязвима от гледна точка на опити за използването на територията ни като транзитна зона за осъществяване на доставки, свързани с ядрени и радиоактивни вещества и материали. Затова в МВР високо оценяваме сътрудничеството с Департамента по енергетика на САЩ, благодарение на което на ГДГП е предоставена техническа помощ на стойност над 50 милиона щатски долара, е заявил главен комисар Ивайло Иванов. Преди по-малко от 24 часа премиерът Борисов и президентът на САЩ Доналд Тръмп обсъждаха възможностите за разширяване на сътрудничеството между двете страни, е казал Джъстин Фрийдмън - съветник в посолството на САЩ в София. Но благодарение на усилията и на работата на присъстващите в залата ние вече имаме много високо ниво на сътрудничество, според него. Само миналата година това оборудване е използвано успешно от Гранична полиция за предотвратяване на над 28 случая на възможна контрабанда на ядрени и радиоактивни материали, е посочил той и е допълнил, че програмата е малък, но много важен компонент в нашето стратегическо дългосрочно партньорство. Кевин Рошдих, мениджър за България на Програмата \"Втора линия на защита\", е представил новите шест уреда за откриване на радиоактивни изотопи, които получава Гранична полиция.", "date": "2019.11.26", "title": "МВР: Ценим сътрудничеството с Департамента по енергетика на САЩ"}
{"url": "https://www.24chasa.bg/novini/article/7914135", "text": "Двама мъже са задържани вчера в Холандия по обвинения, че подготвяли терористична атака с кола-бомба и шахидски пояси, съобщиха днес местни медии, цитирани от  . Заподозрените планирали да извършат атентата до края на годината. Властите обявиха, че мишената на атаката не е известна. Прокуратурата уточни, че двамата „заподозрени възнамерявали да извършат джихадистка атака и били обучени за тази цел. Задържаните са мъже на 20 и 34 г. И двамата са от Зутермер, провинция Южна Холандия. У тях не са открити взривни устройства. В домовете им са иззети хладни оръжия, мобилен телефон и няколко сим карти.", "date": "2019.11.26", "title": "Холандия осуети терористична атака с кола-бомба, двама са задържани"}
{"url": "https://www.24chasa.bg/novini/article/7914136", "text": "Редовното правителствено заседание ще се проведе както обикновено – в сряда, 27 ноември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ГОДИШЕН ДОКЛАД ЗА СЪСТОЯНИЕТО И РАЗВИТИЕТО НА ЗЕМЕДЕЛИЕТО ЗА 2019 Г. Внася: министърът на земеделието, храните и горите 2. ПРОЕКТ НА РЕШЕНИЕ ЗА ОДОБРЯВАНЕ НА ПРОГРАМА НА ПРЕБРОЯВАНЕТО НА НАСЕЛЕНИЕТО И ЖИЛИЩНИЯ ФОНД В РЕПУБЛИКА БЪЛГАРИЯ ПРЕЗ 2021 Г. Внася: заместник министър-председателят 3. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА СРЕДИЩНИТЕ ДЕТСКИ ГРАДИНИ И УЧИЛИЩА В РЕПУБЛИКА БЪЛГАРИЯ. Внася: министърът на образованието и науката 4. ПРОЕКТ НА РЕШЕНИЕ ЗА ПРИЕМАНЕ НА СПИСЪК СЪС ЗАЩИТЕНИТЕ ДЕТСКИ ГРАДИНИ И ЗАЩИТЕНИТЕ УЧИЛИЩА В РЕПУБЛИКА БЪЛГАРИЯ. Внася: министърът на образованието и науката 5. ПРОЕКТ НА РЕШЕНИЕ ЗА ОПРЕДЕЛЯНЕ НА НАЦИОНАЛЕН КООРДИНАТОР ПО СМИСЪЛА НА РЕГЛАМЕНТ (ЕС) 2018/1724 НА ЕВРОПЕЙСКИЯ ПАРЛАМЕНТ И НА СЪВЕТА ОТ 2 ОКТОМВРИ 2018 Г. ЗА СЪЗДАВАНЕ НА ЕДИННА ЦИФРОВА ПЛАТФОРМА ЗА ПРЕДОСТАВЯНЕ НА ДОСТЪП ДО ИНФОРМАЦИЯ, ДО ПРОЦЕДУРИ И ДО УСЛУГИ ЗА ОКАЗВАНЕ НА ПОМОЩ И РЕШАВАНЕ НА ПРОБЛЕМИ ЗА ИЗМЕНЕНИЕ НА РЕГЛАМЕНТ (ЕС) № 1024/2012. Внася: заместник министър-председателят по икономическата и демографската политика 6. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 416 НА МИНИСТЕРСКИЯ СЪВЕТ ОТ 2010 Г. ЗА НАЗНАЧАВАНЕ НА ЧЛЕНОВЕ НА УПРАВИТЕЛНИЯ СЪВЕТ НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА. Внася: министърът на финансите 7. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛО „ФИЛИПОВА СРЕЩУ РЕПУБЛИКА БЪЛГАРИЯ“ (ЖАЛБА № 46475/12) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА. Внася: министърът на правосъдието 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНИТЕ ПРОГРАМИ „ОСИГУРЯВАНЕ НА СЪВРЕМЕННА ОБРАЗОВАТЕЛНА СРЕДА“ И „ИНОВАЦИИ В ДЕЙСТВИЕ“, ОДОБРЕНИ С РЕШЕНИЕ № 172 НА МИНИСТЕРСКИЯ СЪВЕТ ОТ 2019 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО. Внася: министърът на образованието и науката 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2019 Г. Внася: министърът на вътрешните работи 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 210 НА МИНИСТЕРСКИЯ СЪВЕТ ОТ 2019 Г. ЗА ПРИЕМАНЕ НА ПЛАН-СМЕТКА ЗА РАЗХОДИТЕ ПО ПОДГОТОВКАТА И ПРОИЗВЕЖДАНЕТО НА ПЪРВИ И ВТОРИ ТУР НА ИЗБОРИТЕ ЗА ОБЩИНСКИ СЪВЕТНИЦИ И КМЕТОВЕ ПРЕЗ 2019 Г. Внася: министърът на финансите 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОБЩИНА ЕЛИН ПЕЛИН ЗА ФИНАНСИРАНЕ ИЗГРАЖДАНЕТО НА ЕЛЕМЕНТИ ОТ ТЕХНИЧЕСКАТА ИНФРАСТРУКТУРА - ПУБЛИЧНА ОБЩИНСКА СОБСТВЕНОСТ, И ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „УЕЪРХАУЗИНГ ЕНД ЛОГИСТИКС“ ЕООД ЗА ИЗПЪЛНЕНИЕ НА ИНВЕСТИЦИОННИЯ ПРОЕКТ „СКЛАДОВА БАЗА“, С. РАВНО ПОЛЕ, ОБЩИНА ЕЛИН ПЕЛИН, СОФИЙСКА ОБЛАСТ. Внася: министърът на икономиката 12. ПРОЕКТ НА РЕШЕНИЕ ЗА ВЪЗЛАГАНЕ НА ДИРЕКТОРА НА АГЕНЦИЯ „МИТНИЦИ“ ДА СКЛЮЧИ ДОГОВОР ЗА ПОКУПКА НА ИМОТИ В ПОЛЗА НА ДЪРЖАВАТА. Внася: министърът на финансите 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ - ЧАСТНА ДЪРЖАВНА СОБСТВЕНОСТ, НА ОБЩИНА ВАРНА, ОБЛАСТ ВАРНА. Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ХАШЕМИТСКО КРАЛСТВО ЙОРДАНИЯ ЗА ВЗАИМНО ОСВОБОЖДАВАНЕ ОТ ИЗИСКВАНИЯТА ЗА ПРИТЕЖАВАНЕ НА ВИЗИ ЗА КРАТКОСРОЧНО ПРЕБИВАВАНЕ НА ПРИТЕЖАТЕЛИТЕ НА ДИПЛОМАТИЧЕСКИ И СЛУЖЕБНИ ПАСПОР¬ТИ. Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА КОНСУЛТАНТСКИ УСЛУГИ, ЗАСИЛВАЩИ УСТОЙЧИВОСТТА КЪМ РИСКОВЕ ОТ БЕДСТВИЯ, МЕЖДУ МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ. Внася: министърът на вътрешните работи 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА СТАТИСТИКАТА МЕЖДУ НАЦИОНАЛНИЯ СТАТИСТИЧЕСКИ ИНСТИТУТ НА РЕПУБЛИКА БЪЛГАРИЯ И ЦЕНТРАЛНОТО СТАТИСТИЧЕСКО БЮРО НА ПАЛЕСТИНА. Внася: заместник министър-председателят 17. ПРОЕКТ НА РЕШЕНИЕ ЗА ОДОБРЯВАНЕ ПРИСЪЕДИНЯВАНЕТО НА РЕПУБЛИКА БЪЛГАРИЯ КЪМ МЕМОРАНДУМА ЗА СЪТРУДНИЧЕСТВО МЕЖДУ СТРАНИТЕ - УЧАСТНИЧКИ В РЕГИОНАЛНА РАБОТНА ГРУПА ЗА ЮГОИЗТОЧНА ЕВРОПА ПО ФИНАНСОВО ОБРАЗОВАНИЕ. Внася: министърът на финансите 18. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В ТРЕТОТО ЗАСЕДАНИЕ НА СМЕСЕНАТА БЪЛГАРО-СРЪБСКА МЕЖДУПРАВИТЕЛСТВЕНА КОМИСИЯ ЗА ИКО¬НОМИЧЕСКО СЪТРУДНИЧЕСТВО, КОЕТО ЩЕ СЕ ПРОВЕДЕ НА 27 И 28 НО¬ЕМВРИ 2019 Г. В СОФИЯ. Внася: министърът на икономиката 19. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „КРАЙМОРИЕ“, ОБЩИНА БУРГАС, ОБЛАСТ БУРГАС. Внася: министърът на туризма 20. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ПРИМОРСКО-ЮГ“, ОБЩИНА ПРИМОРСКО, ОБЛАСТ БУРГАС. Внася: министърът на туризма 21. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ЛОЗЕНЕЦ“, ОБЩИНА ЦАРЕВО, ОБЛАСТ БУРГАС. Внася: министърът на туризма 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПУБЛИЧНОТО ПРЕДЛАГАНЕ НА ЦЕННИ КНИЖА. Внася: министърът на правосъдието", "date": "2019.11.26", "title": "Вижте какво решава правителството утре"}
{"url": "https://www.24chasa.bg/novini/article/7914175", "text": "Посланикът на Руската федерация в Букурещ Валерий Кузмин беше извикан днес в румънското министерство на външните работи, за да даде обяснения относно обидна публикация по адрес на румънския кралски двор, предаде телевизия Диджи24, цитирана от БТА. В публикация във Фейсбук страницата на руското посолство в Букурещ от 22 ноември румънският кралски двор е обвинен в \"исторически фобии\". Относно Пазителката на кралската корона принцеса Маргарета, наречена в текста \"госпожа Маргарета\", се твърди, че разпространява неверни информации. \"В духа на най-тежките исторически фобии, култивирани още по време на \"Старото кралство\" и неотстъпващи с нищо от стандартите на западната мейнстрийм индустрия, която създава фалшиви новини, Пазителката на короната реши да пробва \"мантията на геополитически стратег\", който се грижи за сигурността и благоденствието не само на собствената си държава, но и най-малко на половината от Евразия и цялото евроатлантическо пространство. За съжаление, в сравнение с грандиозността на плана предложените заключения и рецепти се оказаха болезнено примитиви и лесно разпознаваеми\", се посочва в публикацията. В текста се отбелязва, че Русия категорично е била представена като единствения виновник за всички нещастия и проблеми и че всички тези твърдения се базират на \"фалшивите новини, които натовската пропаганда ежедневно инфилтрира в съзнанието на хората\". Повод за публикацията са пронатовските и проевропейски изявления на принцеса Маргарета по време на прием, организиран в кралския дворец в Букурещ на 21 ноември в чест на дипломатическия корпус, акредитиран в Букурещ, посочват румънски медии. По време на приема принцеса Маргарета говори пред около 80 чуждестранни дипломати, споменавайки руската агресия в Източна Европа в миналото и сега. \"Преди няколко месеца Румъния си подаде ръце с Полша и Балтийските страни на 80-тата годишнина от подписването на Пакта Рибентроп-Молотов - един омразен договор, подписан от кървавите диктатури на 20-ти век. Също така, подкрепяме от все сърце настоящите усилия на НАТО да стимулира отбраната на нашите балтийски съюзници; тяхната сигурност остава и наша сигурност. Приветствам и приноса на нашите съюзници за отбраната на Румъния. Но се питам само дали правим достатъчно, като се имат предвид проблемите, с които се сблъскваме в Украйна и около Черно море. Позволете ми да ви напомня: всички атаки на Русия срещу нашата сигурност - от атаката срещу Грузия през 2008 г., до атаката срещу Украйна през 2014 г. и руската военна намеса в Близкия изток през 2015 г. - се случиха в нашата част на света, около това, което обикновено наричаме \"южния фланг\" на НАТО\", заяви принцеса Маргарета пред чуждестранните дипломати.", "date": "2019.11.26", "title": "Румънското Външно хока руския посланик заради обиди към кралския двор"}
{"url": "https://www.24chasa.bg/novini/article/7914167", "text": "При срещата на Бойко Борисов с американския президент нашият премиер зададе дневния ред, а не обратното, както трябваше да бъде. Това коментира в студиото на „Лице в лице” журналистът Асен Агов. По думите му именно нашият премиер е повдигнал въпроса за нежеланието да се милитаризира Черно море и е предложил по-скоро да има координационен център във Варна, предава  . Според журналиста Борисов и Тръмп си приличат. Той обясни, че наистина няма нужда от нови бази, тъй като има една в Румъния, което е на 200-300 км. Освен това той поясни, че доста се надценява силата на Русия, тъй като ЕС харчи за отбрана колкото Русия и Китай взети заедно. Като сложим и засиленото присъствието на Америка в Черно море, няма нужда от база, а координационен център е предпоставка за сигурността на западното крайбрежие на Черно море\", добави Агов. Борисов и Тръмп обсъдиха вчера и енергийните проекти между двете страни, като Борисов потвърди, че американски експерти ще посетят страната ни, както съобщи посланикът на САЩ у нас миналата седмица. При енергетиката очевидно няма да има забавяне що се касае диверсификацията, при подписаната вчера позиция ясно е подчертано без, дали ще бъдат разбити – монополът на НЕК, „Булгаргаз” и „Булгартрансгаз”, коментира Агов, като по думите му това може и да не се случи. Относно визите за българите Агов посъветва всеки да изчита правилата за кандидатстване много внимателно и да изпълнява всички изисквания и така, по думите му, ще има много по-малко отказани визи.", "date": "2019.11.26", "title": "Асен Агов за срещата на премиера с Тръмп: Борисов зададе дневния ред"}
{"url": "https://www.24chasa.bg/novini/article/7912949", "text": "Украински полицаи откриха две малки момиченца, отглеждани в ужасяващи условия от 25-годишната си майка в апартамент в град Днипро (бивш Днепропетровск), съобщиха от полицията в Днепропетровска област. На 20 ноември около 18 часа на телефона за спешни случаи е получен сигнал за семеен скандал, съобщава  . Когато униформените пристигнали на място останали потресени от гледката. В жилището почти нямало мебели, нямало хладилник, тоалетната не работела, а семейството използвало вместо нея ваната, която била пълна с червеи. В една от стаите били натрошени чинии, а тапетите по стените били изпокъсани. Двете деца на младата жена - 5-годишната Диана и 18-месечната Аня, са открити в ужасно състояние - гладни и мръсни. Оказало се, че момиченцата често били оставяни без храна, затова ядяли стиропор и тапети. За сън имало само едно легло, покрито с одеяло. \"Вонята в стаите беше ужасяваща и беше трудно да се диша\", разказват униформените. Децата били отведени в болница, където лекарите констатирали, че са с тежко недохраване и с въшки. Състоянието им е тежко, но няма опасност за живота им, казаха лекарите. \"Изпражненията им са пълни с коса, хартия и стиропор. Видно е, че са били изоставени на произвола и са яли, каквото им е било под ръка. Сега ги храним често с малки порции, за да се възстановят\", коментира педиатърката д-р Лия Сегеда. Майката признала, че мъжът, с когото съжителства не е баща на момиченцата. Двамата не работели, а се издържали само с детските надбавки. Жената не е била и регистрирана на този адрес, а в близко до Днипро село. Бащата на децата не е известен. Социалните служби са се заели със случая. Най-вероятно децата ще бъдат отнети от майката.", "date": "2019.11.26", "title": "Полицията спаси 2 момиченца, отглеждани в къща на ужасите в Украйна (Снимки)"}
{"url": "https://www.24chasa.bg/novini/article/7912988", "text": "Министърът на вътрешните работи Младен Маринов благодари публично от Елена на циганина Петър от Церово, който обезвреди нападателя на момичето от нощния влак Пловдив -Варна.\"Бих го похвалил, че е действал абсолютно смело и отговорно като български гражданин, защото наистина действията му са спасили живота на пострадалата и са довели до задържане на извършителя. Това е предотвратило евентуално да пострадат и други хора\", каза Маринов. Той заяви, че не може във всеки влак да има полицаи, тъй като това е много сериозен ресурс. След закриването на Транспортна полиция за сигурността по БДЖ се грижи звено на дирекция \"Жандармерия\". Според него транспортната инфраструктура е много голяма и трябва да се търси ефективността на технически средства за охрана, за да има бърза реакция. \"На този етап не можем да отделим повече ресурс, тъй като човешкият ресурс е най-скъпото нещо, което се обезпечава. Има технически средства с видеонаблюдение, с бутони за оповестяване, които могат да дадат информация и ние да реагираме. В тази посока трябва да се върви\", каза министърът. В Елена Маринов и кметът Дилян Млъзев откриха нова сграда на полицейското управление. То вече се помещава в реновирана бивша детска градина, дарена от общината за нуждите на полицията. Маринов уточни, че Министерството на вътрешните работи е отделило от бюджета, който е за капиталови разходи, 800 хил. лева и ги е вложило в подпомагане на изграждането на районното управление. „Това е една от най-добрите инвестиции на министерството, която ще дава резултат още 100 години, защото освен създаване на добри условия за труд на служителите, тази сграда дава възможност и за по-добро обслужване на над 15 хиляди души, които живеят в двете общини на територията на Елена\", заяви вътрешният министър. Досега РУ - Елена се помещаваше в сграда на повече от 100 години, строена за конак и опасна за обитаване. Повече от 10 години ръководството на министерството и на ОДВМР-В.Търново търсиха начини и възможности условията на труд на служителите в РУ – Елена да се подобрят и гражданите да бъдат посрещани и обслужвани в по-приятна и най-вече безопасна обстановка. В началото на 2016 г. по предложение на кмета на община Елена инж. Дилян Млъзев Общинския съвет реши сградата на бивша детска градина в града да бъде предоставена безвъзмездно в полза на РУ – Елена. През 2018 г. с решение на директора на ОДМВР – В. Търново ст. комисар Димитър Машов бе проведена процедура по възлагане на обществена поръчка за смяна на предназначението на сградата, от МВР бяха отпуснати необходимите за целта средства, а работата по проекта за изграждането на РУ-Елена бе възложена на строителна фирма от Велико Търново.", "date": "2019.11.26", "title": "Младен Маринов: Полицай във всеки влак не може, трябват камери и паник бутони"}
{"url": "https://www.24chasa.bg/novini/article/7913052", "text": "Президентът Доналд Тръмп дарява заплатата си за третото тримесечие на тази година за борбата с кризата с потреблението на опиоидни вещества в САЩ, предаде Асошиейтед прес. Сумата от 100 000 долара ще бъде дарена в бюджета на помощник-министъра на здравеопазването, който отговаря за федералните здравни програми и ведомства. Белият дом съобщи, че дарението е \"за продължаване на борбата срещу опиоидната криза\", отбелязва БТА. Тръмп е издигнал в свой приоритет справянето с неподходящата консумация на опиоиди в САЩ. През 2017 г. над 70 000 американци са починали от свръхдоза с лекарства, в повечето случаи от опиоидни вещества. Има законово изискване Тръмп да получава президентска заплата, но той е обещал да я дарява за различни полезни каузи, отбелязва АП.", "date": "2019.11.26", "title": "Тръмп дарява 100 хил. долара за борбата с опиоидите в САЩ"}
{"url": "https://www.24chasa.bg/novini/article/7913047", "text": "Учени успяха да измерят пулса на син кит с оранжев апарат за електрокардиограми, закрепен за тялото му с вендузи, съобщи Ройтерс, цитирана от БТА. Изследването им дава информация за физиологията на гигантите, които на дължина могат да достигнат 30 м, а на тегло 200 тона. Оказа се, че синият кит намалява пулса си само до два удара в минута, когато се гмурка на дълбоко за храна. Максималният записан пулс е 37 удара в минута, когато се върне на повърхността. \"Синият кит е най-голямото животно на всички времена и отдавна интригува биолозите - каза морският биолог Джереми Голдбогън от Станфордския университет, който е ръководител на изследването. - Новото измерване на жизнените и физиологическите показатели ни помагат да разберем как функционират животните в горната граница на екстремната телесна маса.\" Колкото по-голямо е животното, толкова по-нисък е пулсът му. Това намалява работата на сърцето за разпределяне на кръвта в тялото. Нормалният пулс на човек в покой е от 60 до 100 удара в минута, но при спорт се увеличава до 200. Пулсът на най-малките животни земеровките достига до хиляда удара в минута. Учените са получили девет часа данни от мъжки кит с дължина 22 м в залива Монтерей край Калифорния.", "date": "2019.11.26", "title": "Учени измериха пулса на кит"}
{"url": "https://www.24chasa.bg/novini/article/7913078", "text": "Медиите в Пекин отминаха с мълчание победата на продемократичната опозиция, предпочитайки да дискредитират условията, в които бяха проведени изборите. Хонконгската лидерка, станала мишена на яростта на протестиращите, обеща вчера да \"подобри управлението\" на изпълнителната власт. Тя призна, че тези избори са показали \"пропуски на управлението, особено недоволството от това, че много време е било необходимо за справяне със сегашната нестабилност и разбира се, за слагане на край на насилието\". На местните избори в неделя продемократичните кандидати спечелиха 388 от 452 места на районни съветници, шамар за Лам и за китайските власти. Протестиращите смятат Лам за отговорна за безпрецедентната политическа криза, която преживява тази бившата британска колония след връщането й на Китай през 1997 година. Радикализирането на протестиращите и увеличаващото се насилие в техните прояви не попречиха на избирателите да накажат Лам, която неведнъж е заявявала, че едно мълчаливо мнозинство от хонконгските граждани подкрепят действията й. След като резултатите от гласуването станаха известни, продемократичните протестиращи подканиха Лам да отстъпи пред техните пет искания, включително въвеждането на пряко всеобщо гласуване и разследване на това, което те смятат за полицейско насилие. \"Нито размисъл, нито отговор\" ========================= Лам предпочете да избегне тези искания, и вместо това порица насилието на протестиращите и повтори своето предложение за диалог между всички страни. Предложение, отхвърлено от противниците й, които го смятат за прекалено закъсняло и недостатъчно. Подкрепата на населението за продемократичното движение, която беше изразена чрез урните, изглежда успокои Лам и китайското правителство, които досега настояваха, че само една радикална и склонна към насилие част от населението стои зад манифестациите. Според Лам Чеук-тинг, депутат и водеща фигура в Демократическата партия, най-голямата опозиционна сила, изявленията на лидерката на хонконгската изпълнителна власт показват факта, че няма \"нито размисъл, нито отговор, нито решение\" относно сегашната криза. \"Докато проправителственият лагер най-накрая беше събуден от вота, Лам реши да продължи да спи дълбоко, сякаш е в кома\", коментира той. Китайските държавни медии, които оспориха легитимността на тези избори, предпочетоха да подчертаят насилствените действия, които опетниха предизборната кампания. Без да съобщава резултатите от гласуването, всекидневникът \"Женмин жибао\", главният орган на управляващата Комунистическа партия, отбеляза, че проблемите \"са нарушили тежко изборния процес\". В. \"Чайна дейли\" заявява в редакционна статия, че изборите са били \"опорочени чрез маневри за сплашване\" и \"удари под кръста\". Този неуспех подхрани спекулациите, според които Лам може да бъде накарана от китайските власти да напусне. Вчера обаче Пекин заяви, че продължава \"решително\" да я подкрепя. Няма послание от Пекин ==================== Запитана дали китайските лидери са поискали да поеме отговорност за този провал, Лам заяви, че не е получавала никакво подобно послание от Пекин. Тя впрочем призова на няколко пъти радикалните протестиращи, барикадирали се от повече от седмица в Политехническия университет, да се предадат мирно на полицията. Протестните действия започнаха през юни срещу срещу законопроект, разрешаващ екстрадиране на хонконгски граждани към континентален Китай. Текстът беше изоставен през септември, но оттогава исканията се разшириха и сблъсъците между полиция и протестиращи ставаха все по-остри. Изборите за 452 районни съветници, които отговарят за въпроси като битовите отпадъци или разписанието на автобусните линии, обикновено не предизвикват голям интерес. В неделя тези избори получиха съвсем ново значение поради протестното движение. Избирателната активност достигна рекордни равнища. Избирането на районни съветници в Хонконг се провежда според режим на гласуване, който е най-близо до прякото представителство. (От БТА)", "date": "2019.11.26", "title": "АФП: Лидерката на изпълнителната власт в Хонконг се разкая, но не направи отстъпки"}
{"url": "https://www.24chasa.bg/novini/article/7913087", "text": "Трима мъже, погрешно осъдени за убийство в американския щат Мериленд, бяха освободени след прекарани 36 г. в затвора, предаде Би Би Си. Алфред Честнът, Андрю Стюарт и Рансъм Уоткинс получиха доживотни присъди през 1984 г. за убийството на 14-годишно момче година по-рано. Те бяха освободени в Балтимор в понеделник, след като съдия отмени присъдите им, съобщава  . Преразглеждането на делото започна тази година, след като Честнът изпрати писмо до властите с доказателство, открито от него миналата година. Тримата бяха задържани като младежи през 1983 г. след смъртта на ДеУит Дъкет, който бе застрелян в училището си в Балтимор, а якето му на университета „Джорджтаун“ бе откраднато. Смъртният случай получи широко отразяване в медиите – първата смъртоносна стрелба в публично училище в града. „Тези трима мъже са осъдени като деца заради пропуски на полиция и прокуратура“, заяви главният прокурор на Балтимор Мерилин Мосби. В становище нейният офис обяви, че „детективи са взели на мушка 16-годишните чернокожи момчета и са принудили други младежи очевидци да подкрепят тяхната теза“. Прокуратурата посочи, че по време на първоначалното разследване полицията е игнорирала многобройни свидетелства, че убиецът е бил друг, който е починал през 2002 г.", "date": "2019.11.26", "title": "Освободиха трима след 36 г. по погрешка в американски затвор"}
{"url": "https://www.24chasa.bg/novini/article/7913081", "text": "Нивото на предприемачеството за 2018/2019 г. у нас расте. Процентът на българите, които решават и се заемат със собствен бизнес, е 6 на сто - най-високото ниво от 2015 г. насам. Това показва третият национален доклад на Глобалния предприемачески мониторинг (GEM) за България за 2017/18 - 2018/19, съобщиха изследователите. България се намира на предни места по отношение на установен бизнес над 3,5 г. в класацията на страните, наблюдавани от GEM, и вече може да се похвали със зрели предприемачи, с добър потенциал за развитие и подкрепа на предприемаческата екосистема, се изтъква в прессъобщението. Въпреки нарастването на предприемаческата активност в начална фаза (ПАНФ) в България, нивото остава сред най-ниските в света, предава БТА. В България има повече мъже предприемачи, отколкото жени, което нарежда страната по-близо до ресурсно обусловените, отколкото до инвестиционно и иновационно обусловените икономики. Делът на хората, които планират да се заемат със собствен бизнес, достига най-ниското си ниво през 2018 г. Едва 3,9 на сто от българите възнамеряват да започнат бизнес през следващите три години в сравнение със средно 26 на сто в останалите инвестиционно обусловени икономики. Негативно влияние оказва и отчетената ниска припознаваемост на възможностите за предприемачество в България (37-39 на сто), като хората не се чувстват по-подготвени да започнат бизнес (19-19.5 на сто), когато липсва възходяща динамика. И двата индикатора са значително по-ниски в сравнение със средните нива за сходни групи икономики, както и въобще. Страхът от провал нараства, но по този показател България остава сред добре представящите се икономики. \"Предприемачите в България са все по-информирани и подготвени за рисковете, които поемат, но остават скептични за предприемаческата среда. Сравнително добрата инфраструктура и олекотена бюрократична и данъчна тежест не могат да компенсират впечатлението за неравнопоставеност между определени фирми и всички останали участници в икономиката\", смята д-р Венета Андонова, автор на доклада и член на Борда на GEM България и декан на Факултета по администрация на Universidad de Los Andes, Колумбия, автор на статии и книги на тема предприемачество. За четвърта поредна година се наблюдава превес на ПАНФ в сектори с ниска добавена стойност, ниска степен на иновации и много малък дял на интернационализация. Търговията продължава да е предпочитаният сектор за предприемачите в България и достига 49,3 на сто. България отчита традиционно ниско ниво на интернационализация на ПАНФ - 7,4 на сто за 2018 г., като страната е сред четирите икономики, чийто показател е под 10 на сто, заедно с Полша, Холандия и Испания. Националните експерти не само в България, но и в Югоизточна Европа намират дефицити в политиките за подкрепа на предприемаческите екосистеми. Експертите дават положителна оценка за определянето на данъчни ставки на България, които не представляват невъзможна тежест за новите и разрастващите се фирми. В допълнение, правителствата в България и региона отделят все по-голямо внимание на необходимостта предприемачеството да бъде национален и регионален приоритет на политиките за растеж. Глобалният предприемачески мониторинг (GEM) е най-мащабното проучване на предприемачеството в света. GEM България извършва независимо изследване и анализ на предприемаческата екосистема и факторите, които насърчават или затрудняват предприемачеството, както и поведението и мотивацията на настоящи и бъдещи предприемачи в страната, се отбелязва в прессъобщението. Предприемаческата екосистема е била измерена за първи път в България през 2016 г. на основата на данни от 2015 г.", "date": "2019.11.26", "title": "България вече има зрели предприемачи с добър потенциал за развитие"}
{"url": "https://www.24chasa.bg/novini/article/7913128", "text": "Клаус Йоханис, който бе преизбран в неделя за президент на Румъния, съобщи днес, че съперничката му във втория тур Виорика Дънчила му е позвънила вчера, за да го поздрави за победата, съобщава информационният сайт \"Зиаре\", цитиран от \"Фокус\". Йоханис отговаря на въпроси на журналисти по време на церемония, на която неколкократният олимпийски шампион по кану Иван Пацякин бе удостоен с най-високото държавно отличие - националния орден \"Звездата на Румъния\" в степен кавалер по повод 70-та му годишнина. Запитан от журналистите дали неговата съперничка Виорика Дънчила го е поздравила за победата, Клаус Йоханис отговори: \"Да, звънна ми г-жа Дънчила вчера по обяд и разговаряхме. Тя ме поздрави\". Също в отговор на журналистически въпрос президентът каза, че според него предсрочните парламентарни избори са добро решение и е желателно да се стигне до тях. \"Но е твърде рано да посочим срок. Текат прегрупирания в политическите партии, трябва да проявим малко търпение, докато нещата се успокоят малко. Ще подновя разговорите с политическите лидери\", каза Йоханис. Президентът изрази задоволство от големия брой румънци от диаспората, гласували на президентските избори - около един милион души, информира Зиаре. По думите му те трябва да бъдат представени по-добре в парламента. Клаус Йоханис каза, че има \"големи надежди\" за изцяло ново парламентарно мнозинство след парламентарните избори догодина, което да бъде съставено от истински демократични сили. Запитан какви са амбициите му през втория президентски мандат, Йоханис каза, че иска повече и по-добри неща за румънците и Румъния. \"Ще бъде един много по-интензивен мандат със значителни резултати\", увери Йоханис.", "date": "2019.11.26", "title": "Йоханис: Дънчила ме поздрави. Ще подновя разговорите за предсрочни избори"}
{"url": "https://www.24chasa.bg/novini/article/7912941", "text": "Един от производителите, допринесли най-много за постигането на високите резултати в износа на български продукти в Европа, е група СИМИД. Компанията е производител на хляб и хлебни изделия с дългогодишен опит на пазара. Разполага с модерна производствена база и собствен транспорт за доставка до клиента. СИМИД осъществяват пълен контрол върху продукцията – от зърнените култури, отглеждани на собствени масиви, до безопасността на хляба, правен по най-високи производствени стандарти. За хляба от Фурната на Лидл веригата се доверява на доказалите се партньори от СИМИД от старта на търговската си дейност в България през 2010 г. Стартирали с 14 артикула през 2010 г., днес СИМИД предлага вече около 40 различни продукта в търговската мрежа на Lidl в България. Компанията реализира първия износ за Lidl извън България през 2012 г., когато са направени първите доставки за Румъния. Към 2018 г. стойността на износа на СИМИД в търговската мрежа на Lidl в Европа вече е нараснал почти 10 пъти. Ръстът само за 2018 г е 38%, а за миналата година именно техните артикули формират над 1/5 от целия износ на българските партньори на Lidl. През 2019 г. компанията само за 7 месеца успява да надмине резултатите, постигнати през 2018 г. и очакванията са за значителен ръст до края на годината, тъй като СИМИД вече предлага 8 различни артикула на 7 пазара – Румъния, Кипър, Гърция, Хърватска, Сърбия, Словения и Словакия.  е тъмен хляб с балансиран кисел вкус и влажна средина, който е приготвен от една от най-старите зърнени култури, познати по нашите земи – ръжта. Малцовият квас допълнително обогатява вкуса и му придава автентичност, защото квасът у нас е познат още от времето на траките, които умеели да правят хляб, който променял обема си при печене.  е картофена питка, която втасва „свободно“, а разпукването на коричката се случва по естествен начин. Отличителният му вкус се дължи на съставки, които са доказано любими в традиционната ни кухня, а именно картофите и лукът.  е уникалният прочит на Lidl и СИМИД за хляб от лимец, с богат вкус на пълнозърнесто брашно и в традиционната форма на питка – така, както се приготвят хлябовете от векове насам. Лимецът е най-старият вид пшеница, отглеждана по днешните български земи от най-древни времена. „Ние в Лидл вярваме, че хлябът трябва да има една основна отличителна черта и тя е да носи усещането за домашна трапеза. Затова, когато разработваме продуктите си, проявяваме отношение към всеки детайл от началото до края на процеса. Избираме внимателно и непрекъснато усъвършенстваме заедно с производителите от СИМИД вложените основни суровини, подправките, формата на продукта, изпичането, вида на коричката и средата и цялостния вкус. Оставаме верни на българския роден вкус, но и заедно с това търсим разнообразието, проучваме чуждите пазари и работим с партньори, които усъвършенстват технологиите на производство“, коментират от компанията.", "date": "2019.11.26", "title": "Любимите родни продукти извън България"}
{"url": "https://www.24chasa.bg/novini/article/7913129", "text": "Турция е започнала да изпробва наскоро придобитите руски зенитно-ракетни системи С-400 срещу произведените в САЩ изтребители F-16, пише британското издание The Times. Турската телевизия е показала неясни кадри от първото изпитание на радарите на С-400, което започна по-рано край столицата Анкара. Американските бойни самолети, които са на служба в турските военновъздушни сили (ВВС) вече 32 години, са били използвани като учебни цели. Столичните власти са предупредили жителите, че в близките дни F-16 и други самолети ще летят ниско над земята, предава  . С-400 бяха доставени в страната през юли след почти три години преговори между Реджеп Таийп Ердоган и Владимир Путин. В резултат на това Турция беше изключена от програмата на НАТО за производство и закупуване на стелт изтребители от ново поколение F-35. Според турските медии С-400 ще бъдат разположен в Анкара и ще бъдат напълно действащи през април 2020 г. През лятото разгръщането на комплексите спря вследствие на факта, че Вашингтон се опитваше да „върне Ердоган във военната система на САЩ“. Вашингтон се опасява, че С-400 ще помогнат на Москва да събира информация за западните военни технологии, включително F-35, „много по-бързо от обикновено“. Следователно решението на Турция да закупи система за противовъздушна отбрана от Русия предизвика криза в рамките на Северноатлантическия алианс, особено на фона на конфронтацията между двете страни „в стила на Студената война“, обяснява The Times. По-рано Турция отхвърли предложението за закупуване на американската ракетна система „Пейтриът“ поради ограничения при прехвърлянето на интелектуална собственост. Но най-вече отношенията между страните бяха развалени от развитието на събитията в Сирия, „което допълнително тласна Ердоган в обятията на Путин“, се казва в публикацията. Неотдавнашното нашествие на Турция в Северна Сирия принуди Доналд Тръмп да изтегли американските войски от региона. В резултат правителствените войски на Асад с подкрепата на руската армия окупираха тази територия, припомня изданието. Докато Ердоган се готвеше за офанзивата, Тръмп му изпрати писмо с призив да не се представя за „железен лидер“ и да не бъде „глупак“. Източници от Анкара твърдят, че турският президент е хвърлил посланието в кошчето. Ердоган по-късно отиде на държавно посещение във Вашингтон и изглежда отново е намерил общ език с Тръмп. Американските представители заявиха, че сделката С-400 е основната тема на преговорите. Но два дни след срещата турският лидер отново подчерта, че няма намерение да се разделя с руските системи, дори в случай на закупуване на американски системи. „Ние смятаме предложението да придобием само „Пейтриът“ и напълно да се откажем от руските С-400 за намеса във вътрешните ни работи“, каза турският лидер. В светлината на последните събития, има голяма вероятност САЩ да наложат санкции на Турция за закупуването на С-400. Досега тази идея е останала в рамките на дипломацията благодарение на личното приятелство на двамата лидери и техните зетове, подчертава The Times.", "date": "2019.11.26", "title": "Турция изпробва ракетите С-400 срещу американските изтребители F-16"}
{"url": "https://www.24chasa.bg/novini/article/7913168", "text": "Министерството на външните работи на Република България ще отпусне спешна хуманитарна финансова помощ от 200 000 лева на Република Албания за преодоляване на щетите от опустошителното земетресение. Средствата са в рамките на бюджета, определен за помощ за развитие, и ще бъдат одобрени на утрешното заседание на Министерския съвет. Вицепремиерът и министър на външните работи Екатерина Захариева проведе телефонен разговор с и.д. министър на външните работи на Република Гент Цакай, който от името на премиера Еди Рама и от свое име изказа своите най-искрени благодарности към премиера Бойко Борисов и към българския народ да съболезнованията и изразената готовност за помощ. Това съобщиха от пресцентъра на Министерството на външните работи. Цакай информира министър Захариева за организацията и хода на спасителните операции и благодари още веднъж за финансовата помощ от страна на България и за готовността спасителни екипи на МВР да се включат на място в издирването на затрупани хора. По разпореждане на министър Захариева в посолството ни в Тирана е сформиран кризисен щаб, дипломатите ни са в непрекъсната координация с останалите мисии на ЕС в страната, както и с колегите от албанското Министерство на външните работи. До момента български граждани не са звъняли за съдействие нито в посолството, нито в ситуационния център на МВнР. Нашите сънародници може да се свързват денонощно с посолството ни в Тирана на телефони +355 4 22 33 155 и +355 4 22 32 906, както и в ситуационния център на МВнР на телефон 948 2404.", "date": "2019.11.26", "title": "Правителството отпуска 200 000 лева помощ на Албания"}
{"url": "https://www.24chasa.bg/novini/article/7913167", "text": "Турски съд днес заведе дело срещу шестима служители на турската държавна телевизия ТРТ във връзка с убийството на посланика на Русия в Турция Андрей Карлов, съобщи телевизия СиЕнЕн-Тюрк. Шестимата служители, сред които ръководителят на Дирекция \"Новини\", още двама служители на ръководни постове, двама кореспонденти и двама монтажисти, са заподозрени в членство във Фетхуллахистката терористична организация (ФЕТО), съобщава БТА. Делото срещу тях е заведено, тъй като моментът на убийството на посланик Карлов е бил излъчван по телевизия ТРТ 1, което се разглежда като пропаганда в полза на ФЕТО. Андрей Карлов бе застрелян на 19 декември 2016 г. по време на откриването на фотоизложба в Анкара. Нападателят Мевлют Мерт Алтънташ, 22-годишен полицейски служител, бе убит от турските сили за сигурност.", "date": "2019.11.26", "title": "Съдят служители на турска телевизия заради убийството на руския посланик в Анкара"}
{"url": "https://www.24chasa.bg/novini/article/7913211", "text": "Общо 756 млн. лв. са дълговете на “Топлофикация - София”. Близо 600 млн. лв. от тях общинското дружество има да плаща на БЕХ, а 138 млн. лв. - за природен газ, като в тях влиза и авансова фактура от 50 млн. лв. за ноември. Това стана ясно по време на заседанието на комисията по финанси към СОС, на което беше изслушано ръководството на “Топлофикация - София”. “Дружеството обслужва коректно задълженията си. Няма причина за безпокойство”, заяви шефът на “Топлофикация - София” Александър Александров, който пое поста в петък. Според него решението на проблема е дружеството да произвежда повече еленергия и диверсификация на доставките на гориво. До март трябва да са готови всички нужни анализи, за да може след това СОС да гласува старт на процедура за търсене на външен стратегически инвеститор. Той ще трябва да изгради нови мощности, с които да се увеличи производството на еленергия, като инвестира 500 млн. лв. По подготовката на процедурата се работи заедно с Европейската банка за възстановяване и развитие. Заради старта на отоплителния сезон една от първите задачи на Алекдандров била да разпореди стрес тест на всички системи на дружеството, включително и действията при авария. 5000 жалби от потребители са постъпили от началото на годината до края на август. При 450 000 абонати тези с проблеми били под 3%. Работи се и по изготвяне на профили на потребителите, за да се установи колко са енергийно бедните, които се нуждаят от подпомагане.", "date": "2019.11.26", "title": "756 млн. лв. са дълговете на “Топлофикация - София”"}
{"url": "https://www.24chasa.bg/novini/article/7913232", "text": "Почина Дъг Любан, студийният бас китарист на легендарната американска група \"Дорс\", съобщи във Фейсбук неговата съпруга Пат Любан. Музикантът беше на 71 години и причините за кончината му не станаха известни. Партиите на Дъг Любан звучат в трите най-популярни албума на бандата, но той никога не е ходил на гастроли с нея. Той не е излизал и на концертната сцена заедно с вече покойния фронтмен на групата Джим Морисън. Музикантът отказва да стане първоправен член на \"Дорс\".", "date": "2019.11.26", "title": "Почина басистът на американската група \"Дорс\" (Видео)"}
{"url": "https://www.24chasa.bg/novini/article/7913252", "text": "Още едно силно земетресение, с магнитуд 4,7 по Рихтер, разтърси Албания преди около час - малко след 15 часа местно време, усетено е като от 5 степен, съобщи Европейско средиземноморският сеизмологичен център /EMSC/. Трусът е бил почувстван и в Скопие. Епицентърът е в Адриатическо море, на 32 километра северозападно от Тирана, предава БТА. Рано тази сутрин Албания бе ударена от катастрофално земетресение с магнитуд 6,4, което отне живота на най-малко 15 души. Ранени са около 600, някои са в тежко състояние.", "date": "2019.11.26", "title": "Още едно силно земетресение в Албания, усетено е и в Скопие"}
{"url": "https://www.24chasa.bg/novini/article/7913233", "text": "Вчера светът стана свидетел на може би най-голямата кражба в следвоенната история на Германия. От музея \"Грюнес Гевьолбе\" в центъра на Дрезден бяха откраднати безценни бижута с диаманти, изумруди и рубини и изключителна историческа ценност - принадлежали на Август II Силни, крал на Полша и и курфюрст на Саксония в периода 1694-1733 г. Като се има предвид колко са известни, бижутата са откраднати или за голям частен колекционер, или за да бъдат рециклирани под друга форма. В залата с бижутата са заснети двама крадци. От музея в Дрезден пуснаха видео от кражбата и снимки на откаднатите скъпоценности. Според разследването в близост до музея е бил разрушен електрически трафопост, за да бъде дезактивирана алармената система. Злосторниците са се промъкнали през прозорец в музея, след което са задигнали три комплекта бижута, посочва БТА. Музеят \"Грюнес Гевьолбе\" /Зеленият свод/ е построен през XVI век. От 1723 година крал Август II е съхранявал в него скъпоценности от епохата на Ренесанса и барока.", "date": "2019.11.26", "title": "Вижте обира на века в Дрезден, показаха и откраднатите бижута (Снимки + видео)"}
{"url": "https://www.24chasa.bg/novini/article/7912050", "text": "Германският външен министър Хайко Маас заяви днес, че Китай трябва да спазва международните си ангажименти по спазването на човешките права, предaдоха Ройтерс и БТА. Експерти на ООН и правозащитници казват, че най-малко един милион уйгури и членове на други предимно мюсюлмански малцинствени групи са задържани в лагери в провинция Синцзян. \"Китай трябва да спазва международните си ангажименти в сферата на правата на човека\", каза Маас на форум в Берлин.", "date": "2019.11.26", "title": "Германия: Китай трябва да зачита човешките права в Синцзян"}
{"url": "https://www.24chasa.bg/novini/article/7912046", "text": "В две отделни съдебни заседания състав на Варненския апелативен съд потвърди постоянния арест на Алтън А., разследван в съучастие с баща си Росен Н. като помагач затова, че на 3 август 2019г. придобили и държали с цел разпространение високорискови наркотични вещества – кокаин, метамфетамин, амфетамин и марихуана. Преди две седмици Окръжен съд – Добрич,отказа на двамата роднини да измени в по-лека мярката им за неотклонение, и втората съдебна инстанция потвърди това определение. Пресслужбата на Апелативен съд – Варна припомня, че Алтън и Росен са в ареста от 5 август тази година. При задържането в хода на полицейската операция, Росен, който е управлявал автомобила, бил спрян за проверка под въздействието на наркотично вещество. Свидетелски показания пък разкрили изключително добре организираната престъпна схема за разпространение на забранените от закона вещества, които Алтън укривал в друг имот. Използвал трето лице да му „доставя“ дрогата от укритието. Апелативен съд–Варна, сподели като законосъобразни изводите на първата съдебна инстанция – Окръжен съд-Добрич, според която събраните в хода на следствените действия доказателства, материалите и гласните свидетелства обосноват предположението, че Алтън и Росен са съпричастни към предявеното обвинение. Престъплението е с изключително висока степен на обществена опасност и се наказва строго от закона. И Варненският апелативен съд намира, че, ако търпят по-лека мярка за неотклонение, двамата роднини може да се укрият от наказателно преследване или да извършат престъпление. Росен е осъждан три пъти, в това число и за разпространение на наркотици, а срещу него има висящо досъдебно производство. Определенията, с които Варненският апелативен съд потвърди постоянния арест на Алтън А., разследван в съучастие с баща си Росен Н. като помагач затова, че на 3 август тази година придобили и държали с цел разпространение високорискови наркотични вещества – кокаин, метамфетамин, амфетамин и марихуана, не подлежат на обжалване.", "date": "2019.11.26", "title": "Баща и син, дилъри на дрога, остават в ареста"}
{"url": "https://www.24chasa.bg/novini/article/7910957", "text": "В понеделник „Хуауей\" представи в Шанхай актуализирана версия на своя таблет MatePad Pro, в опит да увеличи пазарния си дял при този вид устройства. Новият таблет ще се продава засега само в континенталната част на Китай от следващия месец. По-рано таблетите на „Хуауей\" бяха известни под марката MediaPad, пояснява  MatePad Pro предлага иновативно мултиекранно взаимодействие с мобилни телефони, за да предостави интерактивни решения за офиса и интелигентни сцени. На представянето Ю Чъндун, изпълнителен директор за бизнеса с потребители на „Хуауей\", заяви, че компанията е постигна висококачествен растеж в продажбите си на терминални устройства. В рамките на 60 дни след пускането им на пазара, „Хуауей\" е доставила 7 милиона смартфона от серията Mate 30 в целия свят. През третото тримесечие на годината „Хуауей\" е била с най-голям пазарен дял – 37,4%, при таблетите в континенталната част на Китай с 2,12 милиона доставени бройки, според фирмата за пазарни проучвания IDC.", "date": "2019.11.26", "title": "„Хуауей\" представи новия си таблет MatePad Pro"}
{"url": "https://www.24chasa.bg/novini/article/7912052", "text": "Над половината от младите руснаци на възраст 18-24 г. (53%) биха искали да се преместят да живеят в чужбина за постоянно – рекорден показател за последните 10 години, предаде „Нюзру“. Това сочат резултати от изследване на социологическия център „Левада“, който отбелязва, че постепенният ръст на емиграционните настроения продължава от 2014 г., предава  . За емиграция през септември са се замисляли 30 на сто от 25-39-годишните, както и 19% от допитаните на възраст 40-54 г. Като основна причина анкетирани от всички възрасти посочват желание да обезпечат достойно бъдеще на децата си (45%). Други причини са икономическата обстановка в Русия (40%), високото качество на медицински услуги в чужбина (35%) и политическата обстановка в страната (33%).", "date": "2019.11.26", "title": "Проучване: Над половината от младите руснаци биха емигрирали"}
{"url": "https://www.24chasa.bg/novini/article/7912125", "text": "Силното земетресение от 6,4 в Албания бе усетено и в България. До момента са регистрирани повече 20 вторични труса. Три от тях са с магнитуд над 5, обясни пред   сеизмологът проф. Николай Милошев. Той поясни, че ще има още много вторични земетресения през следващите часове. Те обаче няма да се усетят в България. По последни данни шестима са загиналите в Албания. Разрушени са много сгради, а десетки са ранени. Най-големи щети са нанесени в Дуръс, на 40 километра западно от Тирана. Кадри в социалните мрежи показват щетите от пораженията. Виждат се сгради с огромни пукнатини и паднала мазилка, както и кола, която избухва в пламъци, вероятно заради късо съединение. Някои райони на столицата са останали без ток.", "date": "2019.11.26", "title": "Сеизмолог: Ще има още много вторични трусове, но няма да се усетят в България"}
{"url": "https://www.24chasa.bg/novini/article/7912136", "text": "Французинът Бернар Арно вероятно ще задмине Бил Гейтс и Джеф Безос и ще стане най-богатият човек на света, пише Си Ен Ен. Причината е  Според инструмента за измерване на богатството в реално време, разработен от списание Форбс, основният акционер в Луи Вюитон вече има над 106 милиарда долара. Състоянието на Арно се увеличи с повече от един процент, защото акциите на Луи Вюитон скочиха, след обявеното купуване на Тифани за над 16 милиарда долара, предаде Канал 3. Още едно покачване на акциите лесно може да изпрати французина на първото място. В момента в класацията на Форбс на първо място е Джеф Безос. Неговото състояние се оценява на 110 милиарда. Втори е Бил Гейтс със 107 милиарда. По-консервативна оценка на състоянието на Бернар Арно правят от Блумберг. Те смятат, че французинът има 100 милиарда, а Гейтс и Безос по 109. И двете издания са единодушни, че тримата мултимилиардери имат значителна преднина пред конкуренцията. Според Форбс на 4-то и 5-то място в класацията са Уорън Бъфет с 86 милиарда и Марк Зукърбърг със 75.", "date": "2019.11.26", "title": "Бернар Арно става най-богатия човек на света"}
{"url": "https://www.24chasa.bg/novini/article/7912195", "text": "Турският президент Реджеп Тайип Ердоган призова населението и деловите кръгове на страната да се откажат от долара и да използват в разплащанията турската лира, предаде турският телевизионен канал НТВ. Президентът посочи това в изказване в парламента. В нашата икономика с пълна сила продължава възстановяването. Всички данни показват това. А те все още казват, че пропадаме. Оставете доларите, нека да се върнем към нашата валута. Турската лира вече не се обезценява, каза Ердоган, цитиран от БТА. Той призова населението по такъв начин да покаже национална гордост и грижа за родината. Президентът добави, че всички, които са повярвали в страната и са инвестирали в нея, са спечелили и ще продължават да побеждават. През последните години Турция се старае да намали дела на доларите в търговските операции, главно във външната търговия, припомня ТАСС. Анкара сключва с редица страни междуправителствени споразумения за преминаване към разплащания в национална валута.", "date": "2019.11.26", "title": "Ердоган: Оставете доларите, да се върнем към турската лира"}
{"url": "https://www.24chasa.bg/novini/article/7912164", "text": "Спасителни екипи използват багери в издирването на хора под останките на рухнали сгради след силното земетресение, което разтърси рано днес Албания, отнемайки живота на най-малко девет души, информира Асошиейтед прес. Над 600 са ранените.     Броят на жертвите на земетресението в Албания достигна до 7 души. Това обяви министърът на отбраната на Албания Олта Джачка, съобщава електронното издание на гръцкия вестник Kathimerini. Последната жертва e загинала при инцидент на път в северозападния град Лежа, след като е бил затрупан от отломнки. Черногорският сеизмолог Ядранка Михайлевич описа земетресението тази нощ като едно от най-силните, регистрирани в страната, след разрушителния трус през 1979 г. пояснява БТА. Според американския Геофизичен институт трусът в Албания е бил с магнитуд 6,4 и е станал на 20 км дълбочина, с епицентър 30 км северозападно от Тирана.       ", "date": "2019.11.26", "title": "Вижте как вадят хора изпод руините в Албания (Галерия, видео, на живо)"}
{"url": "https://www.24chasa.bg/novini/article/7912321", "text": "38-годишен мъж се е самоубил, скачайки от Аспаруховия мост във Варна, съобщиха от ОДМВР в града. Сигналът е подаден в неделя следобед. Установена е самоличността на самоубиеца, той е от Варна. Не са ясни обаче мотивите и обстоятелствата, довели до трагедията. Няма улики за престъпление, изясняват се детайлите по случая, допълниха от пресцентъра на МВР във Варна.", "date": "2019.11.26", "title": "Мъж се самоуби, скачайки от Аспаруховия мост във Варна"}
{"url": "https://www.24chasa.bg/novini/article/7912162", "text": "Президентът на Украйна Владимир Зеленски определи отношенията между Украйна и Русия като много сложни, предава ТАСС. “С Русия се намираме в много сложна ситуация“, каза президентът, отговаряйки на въпроси на журналисти по време на съвместна среща с президента на Естония Керсти Калюлайд в Талин. „Започнахме диалог с Русия. За да бъда честен, той ще бъде стартиран на „Норманската среща“ на четиримата лидери (Германия, Русия, Украйна, Франция)“. Президентът на Украйна спомена за проведения разговор с руския президент Владимир Путин. „Обсъдихме, че годината приключва и трябва да постигнем съгласие за подписването на ново дългосрочно газово споразумение. За нас това е приоритет. Това е необходимо за енергийната безопасност на цяла Европа“, каза Зеленски, цитиран от ", "date": "2019.11.26", "title": "Зеленски: Отношенията между Украйна и Русия са много сложни"}
{"url": "https://www.24chasa.bg/novini/article/7912333", "text": "Служители на РУ-Етрополе задържаха мъж, запалил автомобила си и подал неверен сигнал, че е противозаконно отнет, съобщиха от пресцентъра на МВР. Работата по случая започнала към 1.40 часа на 24 ноември, когато етрополец съобщил в полицията, че е установил липсата на автомобила си. В сигнала си той заявил, че към 18.30 часа за последно е бил в колата и я е оставил по невнимание с ключа на таблото. Служители на РУ-Етрополе веднага започнали работа по установяването на автомобила, като същият бил обявен и за общодържавно издирване. В хода на предприетите оперативни действия те установили съществено разминаване с изложеното в сигнала. Оказало се, че около полунощ, шофирайки автомобила си, в района на бензиностанция тъжителят е реализирал пътнотранспортно произшествие с лек автомобил \"Мазда\", след което е напуснал местопроизшествието. След инцидента той спрял в ливада близо до с. Лопян, запалил колата си и после заявил в районното управление, че е открадната. Автомобилът е открит на посоченото от него място. След оглед на местопроизшествието по случая е образувано досъдебно производство. 33-годишният извършител е задържан за срок до 24 часа. Действията по разследването продължават.", "date": "2019.11.26", "title": "Задържаха мъж запалил колата си и казал, че е открадната"}
{"url": "https://www.24chasa.bg/novini/article/7912378", "text": "Русия няма информация, че Турция ще наруши меморандума от Сочи за съвместни действия за разрешаване на ситуацията в Североизточна Сирия, както твърдят Сирийските демократични сили (СДС), ядрото на които е съставено от кюрди. Това заяви на пресконференция министърът на външните работи на Руската федерация Сергей Лавров, предава TACC. „Що се отнася до прилагането на руско-турския меморандум от 22 октомври, нямаме информация, която да показва, че Турция ще го наруши\", подчерта Лавров в отговор на съответстващ въпрос, предава  . На 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили в региона. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Т.нар. Меморандум от Сочи от 23 октомври предвижда части на руската военна полиция и сирийските гранични служби да патрулират в региона заедно с представители на турската армия.", "date": "2019.11.26", "title": "Лавров: Русия няма информация за намеренията на Турция да наруши споразумението за Сирия"}
{"url": "https://www.24chasa.bg/novini/article/7912338", "text": "41-годишен мъж от Балчик е обвинен в участие в телефонна измама. Работата по случая започнала края на миналата година, когато съдействие в полицията потърсила 59-годишна столичанка. Тя разказала, че е била подведена по схемата \"съдействие на полицията при залавянето на телефонни измамници\" и предала поисканата сума от 9000 лева и златни накити. В хода на проведените незабавни оперативни и заградителни действия, служители на Осмо РУ установили и задържали 41- годишен мъж, известен на полицията. Намерени и иззети са парите и накитите, обект на престъплението. Образувано е досъдебно производство за престъпление по чл. 209 от НК. След доклад на материалите в Софийска районна прокуратура, на задържаният е наложена мярка за неотклонение \"подписка\".", "date": "2019.11.26", "title": "Обвиниха мъж за телефонна измама"}
{"url": "https://www.24chasa.bg/novini/article/7912357", "text": "Четири са жертвите от бурята \"Гирионис\" в Гърция през последните две денонощия, съобщава \"Прото тема\". Гръцките метеоролози нарекоха бурята с проливни дъждове и бурни ветрове \"Гирионис\" на името на митологичния син на бог Посейдон и нимфата Калироя. Освен двамата мъже в Андирио, Централна Гърция, които загинаха при преобръщането на лодка в неделя вечер, и възрастната жена на остров Родос, която се удави в леглото си в понеделник, е загинала и жена на остров Кос, която е влязла да плува в морето въпреки големите вълни и се е удавил, предаде БТА. Особено тежко е било положението в понеделник на егейските острови и на Халкидическия полуостров. Противопожарните служби са приели стотици повиквания за наводнени къщи и паднали дървета по пътната мрежа. Наводнени бяха градовете Кинета в област Атика и Катерини южно от Солун. ", "date": "2019.11.26", "title": "4 жертви взе бурята \"Гирионис\" през последните две денонощия в Гърция"}
{"url": "https://www.24chasa.bg/novini/article/7912460", "text": "Над 150 000 потребители ежедневно действат като данъчни инспектори като проверяват дали касовите бележки, които търговците им издават, са истински или фалшиви. Това е възможно с мобилното приложение на НАП, което сканира QR кода върху бележката. Повечето касови апарати вече печатат бележките с кодове, като до края на януари 2020 годината те ще станат задължителен реквизит за всеки касов бон. Това съобщиха от пресцентъра на НАП. За по-малко от година чрез приложението са инспектирани над 300 000 бележки, като нито една от тях не е била фалшива. Проверката е в 2 фази – първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат. Клиентът може да сравни дали данните в хартиената бележка и мобилното приложение съвпадат или се различават. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка. Потребителят може да направи и справка дали конкретната касова бележка е получена в сървърите на приходната агенция. Ако всичко с бележката е наред, приложението показва в зелено, че документът е бил успешно получен в НАП. Освен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен статус, данъчен календар и справка за регистрация по ДДС. Мобилното приложение на НАП е безплатно и се предлага за iOS и Android устройства.", "date": "2019.11.26", "title": "Над 150 000 следят за фалшиви касови бележки с мобилното приложение на НАП"}
{"url": "https://www.24chasa.bg/novini/article/7912421", "text": "От войниците, осъдени за военни престъпления и помилвани от президента, до изтеглянето от Сирия и недопускането на транссексуални да служат в армията, решенията на върховния главнокомандващ Доналд Тръмп се оказват все по-дестабилизиращи за Пентагона. Необичайното уволнение на министъра на военноморските сили на САЩ в неделя е най-скорошният пример за бурните отношения на американския президент с хората, които в началото на мандата си нежно наричаше \"моите генерали\". Скорошните помилвания от Тръмп на няколко войници, осъдени за военни престъпления, провокира такава криза в американското военно правосъдие, че неумелият опит на шефа на флота Ричард Спенсър да запази външното приличие на ситуацията се увенча с фиаско, което му струва поста. Спенсър предложил тайно споразумение на Доналд Тръмп без да информира за това министъра на отбраната Марк Еспър, който се почувства предаден и го уволни. Шефът на Пентагона бе принуден обаче да се подчини, когато президентът му нареди изцяло да оневини един от войниците, Едуард Галахър, чийто случай бе защитаван от консервативната телевизия \"Фокс нюз\". \"Тръмп отслабва военното правосъдие, за да прокарва своите политически интереси\", заяви в туитър Кейтлин Талмидж, експертка по въпросите на отбраната в Джорджтаунския университет. Според нея американският президент, който с удоволствие прави комплименти на автократичните лидери, \"поощрява тези, които нарушават законите на войната\". Тръмп изглежда се ползва с определена подкрепа сред редовите войници, които често го аплодират при посещенията му на военни бази. До първите неразбирателства с военната йерархия обаче се стигна доста бързо, когато през лятото на миналата година Тръмп обяви в Туитър, че възнамерява да забрани на американската армия да набира транссексуални - нова политика, която започна постепенно да се прилага. Президентът изненада Пентагона и когато известно време след това обяви пред камерите, че изпраща войници на границата с Мексико за борба с незаконната имиграция. Стигна се и до аферата с искания от Тръмп военен парад, който подразни американските военни, които не са особено склонни да демонстрират по този начин мощта си пред лице на изборна длъжност, и до последвалите изявления на президента за изтегляне на американските сили от Сирия, на което американската армия яростно се противопоставя. Първото едностранно изявление за изтеглянето през декември миналата година доведе до демонстративната оставка на бившия военен министър и бивш генерал от Морската пехота Джим Матис. В адресирано до Тръмп писмо Матис напомни на президента за задълженията на Съединените щати към съюзниците им. Напрежението между двамата продължава да е налице и признак за това е скорошното изявление на Тръмп, че Джим Матис е \"най-надценяваният генерал на света\". Матис заяви в отговор, че \"се е доказал на бойното поле, а Доналд Тръмп - с бележка от лекаря\". Американският президент е учил известно време в частното училище интернат \"Нюйоркска военна академия\", но избягва участие във Виетнамската война, благодарение на медицинско становище, че има костен израстък на ходилото. Тръмп неведнъж е обвиняван, че политизира армията. През юни тази година Белият дом поиска, по случай негова визита в Япония, името на военен кораб, наименуван в чест на покойния сенатор Джон Маккейн, когото Тръмп мразеше, да бъде държано далеч от погледа на президента. Неотдавна Белият дом публично се усъмни в лоялността на носителя на военни награди подполковник Александър Виндман, ключов свидетел в разследването за импийчмънт на Доналд Тръмп. \"Винаги ще има търкания в отношенията между цивилни и военни\", казва пред Франс прес Питър Фивър, експерт по въоръжените сили в университета Дюк. Но макар че намесите на президента за анулиране на решенията на военното правосъдие \"са част от правомощията му, това не беше проява на мъдрост\", изтъква той. Сенаторът демократ Джак Рийд отиде по-далеч и определи намесите му като \"срамни и безотговорни\", като разкритикува \"дисфункционалността\" на правителството на Тръмп.", "date": "2019.11.26", "title": "Отношенията между Тръмп и Пентагона са все по-бурни"}
{"url": "https://www.24chasa.bg/novini/article/7911247", "text": "В 7:11 часа във вторник генераторът на шести блок на АЕЦ „Козлодуй” бе изключен автоматично след сработване на защита на блочните трансформатори, съобщават от пресцентъра на електроцентралата. Изключването е предшествано от автоматично повторно включване на електропровод „Петрохан” на около 65 км от АЕЦ „Козлодуй”. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. След направена проверка на системите и съоръженията на шести блок бе потвърдено, че те работят нормално. В 9:03 часа блокът отново бе включен към електроенергийната система на страната. Пети блок на АЕЦ „Козлодуй” работи с пълно натоварване на мощността.", "date": "2019.11.26", "title": "Шести блок на АЕЦ „Козлодуй” спря за два часа"}
{"url": "https://www.24chasa.bg/novini/article/7911295", "text": "Съдебният процес срещу Миню Стайков и другите 13 обвинени за злоупотреба със средства от европейските земеделски фондове ще започне по същество на 14 януари 2020 г., реши Специализираният наказателен съд в разпоредително заседание снощи (25 ноември 2019 г.), съобщиха от Прокуратурата. Съдът прие, че няма процесуални пречки делото да стратира, след като не намери допуснати пропуски и грешки в обвинителния акт, които биха накърнили правото на подсъдимите да се защитават. Съдебният състав потвърди мярката за неотклонение „Задържане под стража“ на Миню Стайков, тъй като не са настъпили нови обстоятелства, които предполагат нейното изменение. Със същия мотив потвърди и определените парични гаранции на 9-има от подсъдимите, които без законно основание са получавали или са кандидатствали да получат средства от еврофондовете. Съдът измени в по-леки единствено мерките на четиримата подсъдими служители на Държавен фонд „Земеделие“ – от „Парична гаранция“ в „Подписка“, тъй като в момента те са без работа и доходи, а по-тежките мерки вече са изпълнили целите си, предвидени в закона. На разпоредителното заседание Министерството на финансите предяви граждански иск срещу Миню Стайков и други четирима от подсъдимите, с който претендира пред съда да бъдат възстановени в бюджета всички усвоени от тях средства на Държавен фонд „Земеделие“ от европейски земеделски фондове.", "date": "2019.11.26", "title": "Делото срещу Миню Стайков тръгва на 14 януари догодина"}
{"url": "https://www.24chasa.bg/novini/article/7911339", "text": "Апелативният съд в Бургас издаде обезпечителна заповед, с която допусна обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи на стойност 141 820 225,19 лева. Това съобщиха от прокуратурата.  Съдът наложи запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта. Николай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев) създадена с цел данъчни престъпления, пране на пари и длъжностни присвоявания. За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество.", "date": "2019.11.26", "title": "Запорираха имущество на Баневи за 141 млн. лева"}
{"url": "https://www.24chasa.bg/novini/article/7911278", "text": "Терористичната организация „Хаят Тахрир ал Шам“ (бивш Фронт Ан Нусра) заедно с организацията „Белите каски“ планира провокация в зоната за деескалация в Идлиб, предупреди днес руското министерство на отбраната, цитирано от РИА Новости и  Според ведомството се готвят инсценировки на въздушни удари и атаки с химическо оръжие. В началото на ноември в Идлиб пристигнали три товарни камиона с химикали, както и неизвестни лица с професионално видеооборудване и фрагменти от артилерийски боеприпаси със съветска и руска маркировка, твърди министерството.", "date": "2019.11.26", "title": "Москва очаква провокация с химическа атака в Сирия"}
{"url": "https://www.24chasa.bg/novini/article/7911347", "text": "„С дълбока тъга научих трагичната новина за земетресението, което сполетя вашата страна, причини трагична загуба на човешки животи, наранявания и разрушения“, посочва Екатерина Захариева. В посланието си външният ни министър изразява съчувствието към семействата и близките на жертвите и пожелава скорошно възстановяване на ранените. „България остава готова да подкрепи и помогне на приятелска Албания по всеки възможен начин“, казва още Екатерина Захариева в съболезнователната телеграма.", "date": "2019.11.26", "title": "Екатерина Захариева изпрати съболезнователна телеграма до албанския си колега Гент Чакай"}
{"url": "https://www.24chasa.bg/novini/article/7911308", "text": "Русия планира да подпише с Турция през първата половина на следващата година ново споразумение за ракетно-зенитните системи за противовъздушна отбрана С-400, предаде турската частна телевизия НТВ. Това съобщи генералният директор на руската държавна компания \"Рособоронекспорт\" Александър Михеев, цитиран от Анадолската агенция. \"Надяваме се да подпишем споразумение през първата половина на идната година\", каза Михеев, цитиран от БТА. Въз основа на вече сключено споразумение с Турция Русия започна да предава на страната С-400, като досега в Турция са пристигнали четири зенитно-ракетни батареи, посочва НТВ.", "date": "2019.11.26", "title": "Русия планира да подпише с Турция ново споразумение за С-400"}
{"url": "https://www.24chasa.bg/novini/article/7911387", "text": "Кой беше мъжът с очилата зад гърба на Тръмп, който превеждаше от български на американския президент по време на разговора му с българския премиер Бойко Борисов? Това е нашият сънародник, авторитетен учен и доктор по химия - Йонко Мермерски. Мермерски е син на проф. Христо Мермерски, помогнал на хиляди българи с уменията си в природната медицина. Синът му Йонко имаше честта да бъде един от най-важните хора по време на посещението на премиера Бойко Борисов в Белия дом, пише  . Мермерски-син е автор на над 30 книги в областта на химията и природната медицина, като 13 от тях са написани в съавторство с баща му, като той също продължава семейната традиция и е специалист по здравословно хранене. Неговите изследвания са публикувани на над 10 езика. Той е  създател на множество патентовани изобретения, а най-емблематичните сред тях са: револвиращ инжектор за течна хроматография под високо налягане (HPLC), дебелослойна хроматография – метод за разделение на химически, както и няколко мултифункционални добавки за дизелово гориво.  . Йонко Мермерски е изобретателят на единствените в света пробиотични капсули с различни приложения, както и на слънцезащитен лосион, включващ изцяло и само природни съставки. Българинът, който превеждаше на Тръмп, е възпитаник на Природоматематическата гимназия в София, дипломиран бакалавър по химия от Американ юнивърсити във Вашингтон и магистър от Джорджтаун.  Д-р Мермерски-младши живее и работи от години в американската столица. Бил е преподавател в Джорджтаун, а до момента е и консултант на Американската асоциация на медицинските университети.", "date": "2019.11.26", "title": "Кой беше преводачът на Тръмп от български?"}
{"url": "https://www.24chasa.bg/novini/article/7911346", "text": "Лихвените проценти и инфлацията в Турция са на път да достигнат желаните равнища \"въпреки целия натиск\", като и двата показателя ще се понижат до едноцифрени числа през 2020 г., заяви турският президент Реджеп Тайип Ердоган, цитиран от частната телевизия НТВ и БТА. Пред репортери на връщане от посещение в Катар Ердоган каза, че спадът на лихвите и инфлацията ще бъде траен, като добави, че щом те веднъж достигнат едноцифрени стойности, икономиката и националната валута на Турция ще бъдат \"много различни\".", "date": "2019.11.26", "title": "Ердоган: Инфлацията ще достигне едноцифрени стойности догодина"}
{"url": "https://www.24chasa.bg/novini/article/7911338", "text": "Посланик Ахмет Йорук каза за телевизия СиЕнЕн-Тюрк, че групата била в хотел в град Дуръс, който бе най-силно засегнат от земетресението с магнитуд 6,4. Турците били спасени с леки наранявания и ще бъдат евакуирани в Тирана, каза посланикът. Той съобщи, че Турция изпраща екип спасители и медици да помогнат на Албания. Междувременно премиерът на Албания Еди Рама съобщи, че съседни държави, Европейският съюз и САЩ са предложили своята помощ след земетресението тази нощ. Той каза, че е получил телефонни обаждания от премиерите на Италия, Гърция и Турция, както и от посолствата на ЕС и САЩ в Тирана, пояснява БТА. Най-малко три сгради са рухнали при земетресението, докато хората са спели. Спасителни екипи полагат усилия да извадят хора от руините. Все още няма информация за броя на блокираните, отбелязва АП.", "date": "2019.11.26", "title": "20 турски граждани са спасени от хотел в Албания, пострадал от земетресението"}
{"url": "https://www.24chasa.bg/novini/article/7911515", "text": "Труп на млад мъж е открит на стълб за високо напрежение вчера в близост до паркинг \"Кемал парк\" на пътя за харманлийското село Българин, съобщи ОД на МВР - Хасково. Изпратените полицейски екипи са свалили тялото и са установили самоличността на починалия - 20-годишен младеж от село Поляново. Сигнал за инцидента е бил подаден снощи около 21 часа от водачи на преминаващи автомобили, които видели образувалата се волтова дъга и последвалото късо съединение. Назначена е аутопсия по заведеното досъдебно производство, уточняват от регионалния пресцентър на МВР.", "date": "2019.11.26", "title": "Млад мъж е намерен мъртъв на стълб за високо напрежение край село Българин"}
{"url": "https://www.24chasa.bg/novini/article/7911363", "text": "Американски съдия осъди китайска бизнесдама на осем месеца затвор за влизане без разрешение в голфклуба Мар-а-Лаго, собственост на Доналд Тръмп в щата Флорида, както и за лъжливи показания пред агенти на специалните служби, предаде Асошиейтед прес. Съдия Рой Алтман постанови вчера също 33-годишната Юйцзин Чжан да бъде депортирана след изтърпяване на наказанието. Срокът на присъдата й беше приспаднат с почти осем месеца заради това, че е прекарала времето от задържането си на 30 март в следствения арест. Така й остава да излежи още близо една седмица, предава БТА. Съдията заяви, че навлизането в правителствен обект е сериозно престъпление, особено в такъв, използван от президента. Прокуратурата бе поискала 18-месечна присъда заради това, че Чжан е излъгала всички, че е член на голфклуба, за да се добере до Мар-а-Лаго, включително агенти на спецслужбите, служителя на рецепцията и дори своя таксиметров шофьор. Прокурорът приведе като аргумент за по-дълга присъда намерените у нея и в хотела й няколко телефона, китайски паспорти и флашка със зловреден софтуер, отбелязва АП.", "date": "2019.11.26", "title": "Китайка получи 8 месеца затвор, защото влязла в голфклуб на Тръмп без разрешение"}
{"url": "https://www.24chasa.bg/novini/article/7911533", "text": "Германският външен министър Хайко Маас заяви днес, че Организацията на Северноатлантическия договор е жива и подчерта, че е важно да не се разграничават интересите в сферата на сигурността, след като френският президент Еманюел Макрон каза, че НАТО се намира в \"мозъчна смърт\", предаде Ройтерс. \"Може с основание да се каже, че НАТО е жива\", заяви Маас и добави, че алиансът остава от ключово значение за сигурността в бъдещето и трябва да продължи да се развива, съобщи БТА.", "date": "2019.11.26", "title": "Хайко Маас: НАТО е жива"}
{"url": "https://www.24chasa.bg/novini/article/7911469", "text": "Гръцкият премиер Кириакос Мицотакис е говорил по телефона с албанския си колега Еди Рама и е наредил да се изпрати в Албания екип спасители от гръцката гражданска защита, който да помогне в разчистването на развалините вследствие на силното земетресение тази нощ, предаде ТАСС, цитирана от БТА. Мицотакис казал на Рама, че Гърция е готова да предостави и всякаква друга помощ, ако се налага, съобщи пресслужбата на гръцкото правителство. Според албанския в. \"Коха йоне\", който цитира данни на министерството на здравеопазването, най-малко 7 души са загинали, а 325 са ранени при земетресението с магнитуд 6,4. Пострадалите са откарани в болници в Тирана и Дуръс. В спасителната служба са постъпили около 400 обаждания с молба за помощ, съобщава вестникът. Спасители продължават да разчистват развалините на няколко сгради в района на Дуръс. Сръбският президент Александър Вучич е изпратил днес съболезнователно писмо на президента на Албания Илир Мета и премиера Еди Рама по повод силното земетресение, разтърсило страната, и е предложил помощ за отстраняване на последиците, предаде Танюг. \"С тъга гледаме картините на разрушение в Дуръс и на други места в Албания. Позволете ми да поднеса съболезнования на вас и на семействата на загиналите и да изразя съчувствие към тези, които търсят близките си\", написа Вучич. Сръбският президент увери, че Сърбия е готова да предостави всякакъв вид помощ в отстраняването на последиците от разрушителното земетресение. Президентът на Черна гора Мило Джуканович също изрази готовността на своята страна да окаже всякаква помощ на Албания. \"Черна гора е готова в тези тежки моменти и в предстоящия период да предостави пълна подкрепа на съседна приятелска Албания. Моля да предадете най-искрени съболезнования на семействата на загиналите и пожелания за възстановяване на пострадалите,\" се казва в телеграма на Джуканович до Илир Мета, цитирана от ТАСС. По последни данни най-малко 7 души са загинали, а 325 са ранени при земетресението с магнитуд 6,4 рано тази сутрин.", "date": "2019.11.26", "title": "Гърция прати екип спасители в помощ на Албания след земетресението"}
{"url": "https://www.24chasa.bg/novini/article/7911589", "text": "Представителството на Европейската комисия в България успешно проведе за 9-ти път годишния си конкурс за набиране на нови членове на младежкия Екип Европа (Team Europe Junior), съобщиха от там. От получените 50 заявления 38 участника бяха допуснати до втори кръг, а 20 от тях, с най-високите резултати между 45 и 60 точки (от максимум 60), бяха избрани да станат част от младежкия Екип Европа за 2020 г. Те ще посетят централите на Европейската комисия и Европейския парламент в Брюксел, ще получат обучение в София по европейски теми и комуникационни умения. Основната задача на членовете от екипа през 2020г. е да участват в инициативите „Отново на училище“ и „Отново в университета”, които ЕК в България организира най-вече през месеците април и май като част от събитията, свързани с отбелязването на 9 май, Деня на Европа. Младежите ще участват като лектори-доброволци и в други събития на Представителството на Европейската комисия в България, на Бюрото за връзка на Европейския парламент в България, на центровете „Европа директно“ и други европейски информационни мрежи, действащи в страната. Те отразяват редовно своите дейности в социалните медии и можете да ги последвате във Фейсбук (@TEJBulgaria), Инстаграм (@teameuropejunior) и LinkedIn (Team Europe Junior Bulgaria).", "date": "2019.11.26", "title": "Нови 20 активни студенти от България стават част от младежкия Екип Европа"}
{"url": "https://www.24chasa.bg/novini/article/7911577", "text": "Турция има намерение до април 2020 г. да уреди разногласията със САЩ относно покупката и експлоатацията на руските зенитно-ракетни системи С-400. Това заяви турският президент Реджеп Тайип Ердоган пред журналистите, които го придружаваха по време на посещението му в Катар, предаде ТАСС, цитирана от БТА. \"Работата ще продължи до април (2020 г.) и ще бъде ръководена от министрите на отбраната и на външните работи на нашите държави. Трябва да бъде изяснено до какъв резултат можем да стигнем. Това е въпрос, свързан с НАТО. Не става дума (С-400) да не се използват, но има стъпки, които трябва да бъдат направени в рамките на правилата на НАТО\", заявил Ердоган, цитиран от \"Хабер тюрк\". През септември 2017 г. Русия съобщи, че е сключила с Турция споразумение за доставка на зенитно-ракетни системи С-400 на стойност 2,5 млрд. долара. Договорът предвижда частично предаване на технологията за производство на турската страна. Първите доставки на системите започнаха на 12 юли. САЩ и НАТО се обявиха против придобиването на тези системи от Турция. На 17 юли прессекретарят на Белия дом съобщи, че решението за придобиване на руските системи прави невъзможно по-нататъшното участие на Турция в програмата за създаване на американските изтребители от пето поколение Ф-35, припомня ТАСС.", "date": "2019.11.26", "title": "Ердоган: Ще уредим разногласията със САЩ за руските системи С-400 до април 2020 г."}
{"url": "https://www.24chasa.bg/novini/article/7911592", "text": "Мощна буря в Сидни повали десетки дървета и отрязаха електричеството на десетки хиляди домакинства в ранните на часове на вторник, пише електронното издание на вестник „Гардиън“. Към момента е ясно, че 47 000 дома са без ток. Дървета са паднали върху основни пътни артерии, сред които и магистрали. Това доведе до блокиране на част на железопътния транспорт, както и хаос сред градския транспорт, предава  . Очаква се силната буря докрая на вечерта да се измести към океана.", "date": "2019.11.26", "title": "Буря спря тока на хиляди в Сидни, блокира и пътища"}
{"url": "https://www.24chasa.bg/novini/article/7911578", "text": "Клиентите на Първа инвестиционна банка са първите, които могат да се възползват от предимствата на open banking („отвореното банкиране“), разработено на основата на възможностите, предоставени от директивата PSD2 на ЕС, която влезе в сила през септември 2019 г. Потребителите вече имат възможност да добавят сметките си от друга банка към мобилното приложение My Fibank. През My Fibank за Android OS, а впоследствие и iOS, и интернет банкирането, клиентите на Fibank могат да извършват следните операции със сметките си в друга банка: Сметки от други банки могат да бъдат добавяни само когато тези банки са технически готови и отговарят на всички регулаторни стандарти и изисквания. Към момента новата функционалност предоставя възможност за добавяне на сметки от една банка, оперираща на българския пазар, а впоследствие обхватът на услугата ще бъде разширен. Новите функционалности са достъпни за клиентите физически лица. Посредством надграждането на My Fibank, клиентите могат да банкират удобно и сигурно със сметките си в различни банки, само с използването на едно приложение. My Fibank се характеризира с лесен и интуитивен интерфейс и множество полезни функционалности. При разработването на решението за open banking, Fibank отговаря напълно на всички регулаторни изисквания и етични стандарти. Първа инвестиционна банка затвърждава своето име като синоним на надеждност, качествено обслужване и внедряване на иновативни високотехнологични решения за своите клиенти.", "date": "2019.11.26", "title": "Fibank пусна първата платформа за \"отворено банкиране\" в България на база на директивата PSD2"}
{"url": "https://www.24chasa.bg/novini/article/7909041", "text": "Без тях не можем. Трите централи в комплекса “Марица-изток” и АЕЦ “Козлодуй” десетилетия ни дават сигурност, че токът няма да спре и няма да живеем отново в дискотека. Затова и не се вълнуваме особено какво се случва с тях, разчитаме, че са зад гърба ни. Вълнения настават, когато се вдига цената или токът угасне у дома или в офиса. Защо централите ни трябват, стана кристално ясно и тези дни, когато пети блок на АЕЦ “Козлодуй” намали наполовина мощността си. Тогава тецовете в “Марица-изток” работеха на пълна мощност, даваха над 44% от електроенергията в страната и въпреки това явно имаше недостиг, защото диспечерите пуснаха големите вецове на НЕК. Товарът бе над 17 на сто, при все че водата е малко и в момента е по-ценна от злато, пазят я. Или да си припомним 2017 г., когато и тецовете, и АЕЦ работеха, но при студената зима тогава мощностите не стигаха, а и нямаше откъде да внесем. Тогава министърът спря износа. А сега истинската зима още не е дошла. Трите централи - най-голямата “Марица-изток 2”, втората по мощност след нея - “КонтурГлобал Марица Изток 3” и “Ей И Ес Гълъбово” осигуряват от 40 до над 60% (през зимата) от тока на България. При това изпращат по далекопроводите чиста енергия. Което означава, че при горенето на въглища, за да произведат пара, която да завърти турбина и генератор, не замърсяват въздуха. “КонтурГлобал Марица Изток 3” например хваща фините прахови частици 99%, очиства серния диоксид 96%, азотните окиси са под 200 милиграма на 1 куб. м. Още преди да влязат в сила по-високите норми за чист въздух на Европейската комисия, тя ги е постигнала. Разбира се, на съответната цена - след 1,4 млрд. лв. инвестиции в модернизацията на централата от 2003 до 2009 г. и през 2012-2015 г. Когато става дума за енергетика, често използваме думи, които звучат плакатно - енергийна независимост и енергийна сигурност. Замисляли ли сте се обаче какво се крие зад тяхното значение? Независимост за държавата и хората, защото централата прави ток от местни въглища Като тези от находището в Източномаришкия басейн, разработвано от “Мини Марица-изток”, с доказани 1,8 млрд. тона въглища за още 60 години. Така, заедно с АЕЦ “Козлодуй”, страната ни си осигурява независимост от скъпи вносни горива, от игра на курсове на валути и всевъзможни обстоятелства, диктувани, най-общо казано, от международното положение. Вярно е, че въглищата на комплекса са млади, трябват им поне още милион години, за да вдигнат калориите. Дори в някои по-големи парчета кюмюр се забелязват кръговете на някогашното дърво. Нискокалорични са, с пепел от 15%, с 2,4% сяра и влага от 50 до 60%. Затова ветераните в бранша казват, че от кал се прави ток. От този ресурс, който имаме за 60 г. напред, се произвежда чиста енергия. И не е само това. Диспечерите на Централното диспечерско управление на ЕСО са като диригенти - включват блокове на централи, когато има нужда, нареждат да се вдига товарът, когато има пиково потребление и милиони домакинства са включили уреди в контакта - било за готвене или за отопление. Разпореждат спиране на блокове, когато падне потреблението. Обичайно електричеството ни трябва най-много сутрин и между 19 и 20 ч в работен ден. Тогава, особено през зимата, потреблението се вдига. Блоковете на АЕЦ “Козлоздуй” работят с равен товар - малко над 1000 мегавата единия. Лукс е да си играеш с мощността им нагоре-надолу, просто е опасно. Тогава кой ще произведе ток, когато най-много трябва, и кой може да свали мощността, ако падне потреблението? “Мариците”, разбира се. А “КонтурГлобал” има способността да променя режима на работата си от минимална до максимална мощност няколко пъти за час Тази маневреност и гъвкавост я правят най-използваната за регулиране и я превръщат в ключов играч в гарантиране на сигурността, устойчивостта и надеждността на енергийната система. Ето и един напълно конкретен пример - данните в реално време на енергийния системен оператор за 20,13 ч на 18 ноември, които показват товара на енергийната система. В този момент 37,47% от тока в държавата е от АЕЦ, 43,29% от тецовете, 8% от ВЕЦ, 5,65 на сто от топлофикациите, 0,89 от вятърни централи, 0,36 на сто от биомаса. Въпреки красноречивите данни има хора, сред тях представители и на работодателски организации, които гледат с подозрение към така наречените американски “Марици” заради дългосрочните договори за изкупуване на електроенергията им. И защото трябва да плащат за тяхното модернизиране добавка в така наречената такса “задължение към обществото”. Това съвпадна и с неистовия и изпуснат от контрол бум на веитата с преференциални цени. Затова у нас не харесаха нито кафяви, нито зелени добавки, нито за невъзстановяеми разходи, макар в Европа цените да са обрасли с добавки. Съвсем скоро обаче необходимостта да спасяваме “Мариците” ще почука на вратата. И дано реакцията на държавата не е като при спасяването на малките блокове в “Козлодуй”. Откакто Еврокомисията прие високи екоизисквания за т.нар. големи горивни инсталации, тоест тецовете, някои държави започнаха да ги затварят. Въпреки че са чисти и не замърсяват въздуха. Но пък с чистите водни пари, които излизат от комините им, се отделя и въглеродният диоксид от горенето на въглищата, който не е замърсител, но е парников газ. А Европа е решила да опазва планетата от глобалното затопляне и води сурова политика за това. Дали може да я реализира сама, е друг въпрос. И тъй като България е направила цивилизационния си избор през 2007 г. с влизането си в Европейския съюз, прие и високите цени на квотите въглероден двуокис Те докараха до фалит държавната “Марица-изток 2”, която за 2 г. дължи вече над 600 млн. лв. на БЕХ, който ѝ купува квотите. За нея е по-изгодно да не работи, защото иначе губи. Опита се да продава ток на борсата по 134 лв. за мегаватчас, но не сключи сделка. На този етап това не засяга “КонтурГлобал Марица Изток 3” и “Ей И Ес Гълъбово”, тъй като по дългосрочните им договори квотите ги плаща НЕК. Договорът на “КонтурГлобал Марица Изток 3” изтича през 2024 г. Неотдавна правителството разпореди на трима министри да започнат преговори с компанията за прекратяването му, тъй като според консултанти инвестицията се е изплатила на компанията. Договорът на “Ей И Ес” пък приключва през 2026 г. Съобразно контрактите на двете американски централи от една страна им се плаща за произведената енергия и от друга, за разполагаемостта им, тоест - че са налице и могат да се включат в системата. Точно такива механизми за капацитет работят вече в 18 държави на ЕС, но заради липса на пари на свободния пазар на електроенергия това е механизъм за подпомагане на възлови за енергийната система мощности. Временна мярка, която да спаси сигурността на снабдяването с ток. Експертите са единодушни - спазвайки правилата на ЕК, всяка въглищна централа ще изпадне в затрудненото състоянието на държавната “Марица”. Не е нужно да си експерт обаче, за да разбереш, че развитието на подобен сценарий ще засегне всички потребители на ток. И се връщаме на първото изречение - без централите не можем. Поне докато няма заместващи мощности, каквито обаче не се очертават на хоризонта в близкото десетилетие.", "date": "2019.11.26", "title": "Ток без тецовете? Може, ама друг път"}
{"url": "https://www.24chasa.bg/novini/article/7911599", "text": "Хиляди трактори са се насочили към Берлин, като селскостопанските производители протестират срещу земеделската политика на правителството, предаде \"Асошиейтед прес\". Полицията съобщи, че се очакват 5000 трактора и 10 000 фермери да се включат в днешните протести срещу планираните разпоредби за защита на околната среда, които според тях налагат твърде големи ограничения. Демонстрантите възнамеряват да блокират голяма част от столицата с бавнодвижещия се конвой от трактори, който ще се събере при емблематичната Бранденбургска врата, информира  Канцлерът на Германия Ангела Меркел прие през септември серия от предложения, включващи по-строги ограничения за употребата на пестициди и хербициди с цел защита на някои видове насекоми, както и за използването на торове, за да бъдат предпазени подпочвените води. Фермерите твърдят, че правителството трябва да работи с тях и неправителствените екологични организации, за да намери начини за опазване на околната среда, като едновременно с това се поддържа и конкурентоспособността на фермите. Меркел покани лидерите на стачкуващите на преговори в началото на декември.", "date": "2019.11.26", "title": "Фермери с 5000 трактора се подготвят да блокират центъра на Берлин (Снимки)"}
{"url": "https://www.24chasa.bg/novini/article/7911687", "text": "Български и румънски престъпни групи все по-често инвестират в бизнеса на пътните превози, за да улеснят преноса на кокаин и други наркотици в ЕС. Това пише в представения днес нов доклад за европейския пазар на забранени вещества, изготвен от европейския център за наблюдение на наркотиците и полицейската служба Европол, предаде БТА.  В документа се посочва, че пазарът на наркотици в ЕС има годишен оборот от поне 30 милиарда евро. Установени са поне 5000 организирани престъпни групи, пряко замесени в разпространението на наркотични вещества. В доклада се отбелязва, че въпреки мерките за борба с наркотиците, търсенето не се променя, а предлагането се подобрява. Допълва се, че производството на кокаин в Южна Америка и на хероин в Афганистан бележи исторически върхове. Авторите на доклада препоръчват усилията да се насочат срещу ръководителите на съответните престъпни групи, както и да се подобри охраната на външните граници на ЕС. Това е третият подобен доклад и в него се отчита, че досегашните препоръки от 2013 и 2016 г. остават в сила.", "date": "2019.11.26", "title": "Доклад на ЕС: Български и румънски превозвачи участват в разпространението на наркотици"}
{"url": "https://www.24chasa.bg/novini/article/7911588", "text": "Акциите на Alibaba Group направиха силен дебют по време на тяхната търговия на борсата в Хонконг, като във вторник те поскъпнаха с 6,9% до 190,43 хонконгски долари (около 24,33 щатски долара) при първоначална оферирана цена от 176 хонконгски долара, предаде  . Най-голямата китайска компания за електронна търговия на дребно успя да набере допълнително над 11 млрд. щатски долара от нейното второ листване на борса, което се счита като успешен вот на доверие във финансовото бъдеще на Хонконг на фона на продължаващите шести месец жестоки антиправителствени протести. Бяха предложени 500 милиона нови акции, които засега успяха да наберат допълнителен капитал от 11,3 млрд. долара в най-мащабното листване на дадена компания на Хонконгската борса от 2010 година насам. Тази сума може да нарасне до 12,9 млрд. долара, ако Alibaba реши да използва опция за преразпределяне в рамките на 30 дни от началото на търговията. Набраните средства ще помогнат на китайският гигант за електронна търговия, най-голямата компания в Азия по пазарна капитализация и седмата по големина в света, да инвестира повече в редица онлайн услуги. Анализатори също така отбелязват, че създаването на инвеститорска база в Хонконг и Китай може да функционира и като резерв за компанията, в случай че нейните акции бъдат ударени сериозно на Нюйоркската фондова борса при евентуална нова изненадваща ескалация на търговската война между САЩ и Китай. Alibaba е листвана на борсата в Ню Йорк от години, след като през 2014-а година нейното първично публично предлагане на акции (IPO) успя да набере рекордните 25 млрд. долара. Снощната цена на затваряне на акциите на Alibaba на Нюйоркската фондова борса беше от 190,45 щатски долара за една акция. Трябва да се има предвид, че всяка от американските акции на китайския електронен гигант е еквивалентна на около осем от нейните акции, търгувани днес на борсата в Хонконг.", "date": "2019.11.26", "title": "Акциите на \"Alibaba\" с близо 7% ръст при дебюта им на борсата в Хонконг"}
{"url": "https://www.24chasa.bg/novini/article/7911684", "text": "Тринадесет френски военнослужещи от антиджихадистката операция в Сахел са загинали при сблъсък на два хеликоптера в Мали, обяви днес Елисейският дворец, предадоха световните агенции. Сблъсъкът е станал при бойна операция срещу джихадистите в Мали вчера вечерта. При инцидента снощи боен хеликоптер Тайгър се е ударил в щурмови хеликоптер Кугър, според източници от министерството на отбраната, предава БТА. Френският президент Еманюел Макрон изрази в съболезнователно послание най-голяма почит към паметта на загиналите шестима офицери, шестима сержанти и един ефрейтор. В съобщението се казва, че военните са \"загинали по време на операция и са дали живота си за Франция в тежката борба срещу тероризма в Сахел\". В операцията \"Бархан\" в целия регион на Сахел участват 4500 военнослужещи. Последният смъртоносен инцидент с хеликоптер на френската армия датира от февруари 2018 г., когато два хеликоптера на военно училище се разбиха в департамента Вар след сблъсък по време на полет. Тогава загинаха петима военни. С 13-те загинали военни в Мали, броят на убитите френски военнослужещи там става 38 от началото на френската интервенция в тази страна през 2013 г.", "date": "2019.11.26", "title": "Два хеликоптера се сблъскаха в Мали, 13 френски военни са загинали"}
{"url": "https://www.24chasa.bg/novini/article/7911746", "text": "Земетресение с магнитуд 5,4 е било регистрирано в Босна и Херцеговина от Европейско-средиземноморския сеизмологичен център (ЕССЦ) в 10.19 ч. местно време (11.19 ч. българско) днес. Трусът е станал броени часове след мощното земетресение от 6,4, което разтърси Албания тази нощ и отне живота на най-малко седем души. Според Геофизичния институт на САЩ епицентърът на труса е бил на 75 километра южно от Сараево, съобщи ТАСС. Огнището на земетресението е било на дълбочина 10 километра. Засега няма информация за пострадали и разрушения. Босненският портал Кликс съобщи, че земетресението е усетено и в хърватския град Дубровник. То е предизвикало паника, тъй като е разлюляло сградите и е продължило около 15 секунди, сочат коментари на граждани в социалните мрежи. Трусът е станал броени часове и отне живота на най-малко седем души.", "date": "2019.11.26", "title": "Земетресение удари и Босна и Херцеговина (Обновена)"}
{"url": "https://www.24chasa.bg/novini/article/7910925", "text": "Екипът на китайската лунна мисия „Чанъ-4\" получи златния медал на Кралското дружество по аеронавтика в Лондон. За първи път китайски проект е отличен с това отличие от създаването на дружеството преди 153 години. В церемонията по награждаването участваха главния дизайнер на проекта У Уейжен, както и други членове на екипа. Той благодари на Дружеството и комитета и покани повече държави и организации да се включат в международния обмен и сътрудничество с Китай в изследването на космоса, отбелязва  Спускаемият модул и роувъра „Чанъ-4\" се събудиха миналия четвъртък за 12-ия си лунен ден на обратната страна на Луната. Сондата прекара 322 дни в работа, а роувърът измина 318,62 метра по девствената лунна повърхност. Китайската лунна сонда „Чанъ-4\" бе изстреляна на 8 декември 2018 г. и на 3 януари кацна на обратната страна на Луната. Тя събра данни, на базата на които учените направиха важни научни открития. Кралското дружество по аеронавтика е основано през 1866 г. То е най-старата професионална организация в областта на аеронавтиката и космоса. Дружеството учреди годишни награди, които се връчват на екипи и лица за изключителни постижения в тези две сфери.", "date": "2019.11.26", "title": "Китайският екип на „Чанъ-4\" получи златния медал на Кралското дружество по аеронавтика"}
{"url": "https://www.24chasa.bg/novini/article/7911800", "text": "Преди това Радев се видя с Иван Гешев. Президентът отново подчерта, че начинът на провеждане на избора трябва да поражда доверие в обществото, а не на съмнения. Те не бяха разсеяни с повторния избор на Гешев, но няма как да се вслушам обаче в призивите за нарушаване на конституцията. България ще просперира, когато започнем да спазваме законите, каза държавният глава. Не селективно посочване, а всички виновни - от това зависи дали главните прокурор ще сбъдне очакванията към него, допълни Радев. Президентът започва широк обществен дебат за промени в конституцията за реформа в съдебната система. Ето й цялото изявление на президента: Изявление на президента Румен Радев по повод повторния избор на нов главен прокурор от Висшия съдебен съвет Добър ден, уважаеми представители на медиите!В началото на месеца върнах предложението на Висшия съдебен съвет /ВСС/ за главен прокурор и подчертах, че начинът на провеждане този избор трябва да създава доверие в обществото, а не да поражда съмнения. Повторното гласуване във ВСС не успя да ги разсее. Няма как обаче да се вслушам в призивите за нарушаване на Конституцията, защото върховенството на закона е фундаментът на демокрацията. България ще просперира, когато започнем да уважаваме и спазваме законите. Затова няма да допусна точно президентът да наруши Конституцията, чието спазване винаги съм отстоявал.Днес подписах указ за назначаване на г-н Иван Гешев за главен прокурор, като преди това го поканих за среща в президентството. Ясно изразих своите очаквания за справедливост, в чиято основа е независимата и ефективна прокуратура, отнасяща се еднакво към всички, нарушили закона – без оглед на социално положение, политическа принадлежност и участие във властта. Българите очакват развръзка за корупцията по високите етажи на властта, за скритите офшорни сметки, фирми и имоти зад граница на политици и магистрати, за „Апартаментгейт“, за Българската агенция за безопасност на храните и мобилните инсинератори, за безобразното качество на ремонти и инфраструктурни проекти и много други. За грабежа на КТБ. Изясняването на всички виновни лица и възмездието са истинският тест за новия главния прокурор. Искам да подчертая: не селективно посочвани, а всички виновни. От това зависи дали главният прокурор ще сбъдне надеждите на българите за законност и справедливост. В българския конституционен модел отчетността на главния прокурор приключва с избора му. Затова и обществото ни е особено чувствително към тази процедура. Въпросът обаче е в цялостния модел на българската прокуратура, в нейното устройство и функции, в мястото й в съдебната система и връзките с други институции. Това е трудна тема, непокътната от 30 години, но нейната обществена значимост е особено актуална днес. Затова започвам широк обществен дебат за промени в Конституцията и ще поканя академичната общност, парламентарно представените партии, институции, професионални сдружения и граждански организации. От ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда. Неведнъж съм заявявал, че бъдещето ни като нация зависи от нашата зрялост и общи усилия. България ще стане нормална европейска държава, когато обществото осъзнае своята сила и отговорност, когато се засили гражданското участие и контрол върху управлението и институциите. Благодаря за вниманието!", "date": "2019.11.26", "title": "Радев подписа указа на Гешев за главен прокурор (Обновена)"}
{"url": "https://www.24chasa.bg/novini/article/7911770", "text": "НАТО и самолетостроителят \"Боинг\" (Boeing) ще сключат утре в Брюксел сделка на стойност един милиард долара, съобщи пресслужбата на алианса. Договорът ще бъде за доставка на нови самолети за системата на НАТО за ранно предупреждение. Системата за далечно радиолокационно откриване и управление (AWACS) и досега ползва самолети на \"Боинг\" на основата на модел, разработен в средата на миналия век. Повечето от тези стари машини в годините бяха преоборудвани с по-съвременни двигатели, за да отговарят на изискванията за ограничение на шума и замърсяването, предава  Системата AWACS служи за наблюдение на въздушното пространство и се използва в отбрана и нападение. НАТО разполага с десетки самолети, снабдени с радари с голямо покритие, осигуряващи работата на системата. Церемонията по сключването на договора утре ще се състои на летището в Брюксел. Договорът ще бъде подписан от генералния секретар на НАТО Йенс Столтенберг и ръководителя на \"Боинг\" Майкъл Артър. Предвижда се новите машини да подсигурят системата AWACS до 2035 година.", "date": "2019.11.26", "title": "\"Боинг\" получава поръчка от НАТО за 1 млрд. долара"}
{"url": "https://www.24chasa.bg/novini/article/7911815", "text": "В област Плевен вирусът на Африканската чума по свинете /АЧС/ още циркулира при диви прасета, но не и при домашните. Това заяви днес директорът на Областната дирекция по безопасност на храните /ОДБХ/ в Плевен д-р Иван Йорданов на заседание на Областната епизоотична комисия. От 29 октомври досега няма регистрирани нови огнища в домашните стопанства в региона, но е възникнало ново огнище при дивите прасета, уточни той. Лабораторните проби от отстреляно прасе в района на ловната дружинка на село Николаево са показали наличие на заразата. Предприети са допълнителни мерки за ограничаване разпространението на вируса в 200-километрова зона - ловът е забранен, но има разрешение за претърсване на трупове на животни. Д-р Йорданов добави, че са регистрирали нов случай на нарушение в лично стопанство в село Ясен, където е открито отглеждане на три домашни прасета - дейност, която в момента е забранена. На стопанина е издаден акт за административно нарушение и е даден срок до днес да заколи животните. Ако това не се случи, те ще бъдат евтаназирани и загробени. ОДБХ продължава проверките за такива случаи. Тя е предупредила хората да не населват личните си стопанства, защото се очаква нова национална наредба с правилата и критериите, които ще определят кога и как ще може да се отглеждат отново прасета в така наречените задни дворове. В Плевенско досега са установени 12 огнища, в които са умъртвени всички домашни животни. Всички кметове, дори и в селища, където не е установен вирус на АЧС, трябва до края на годината да определят подходящи места за загробване на евентуално заразени животни. Зимно време вирусът на АЧС затихва, но може да се очаква през юни отново да се активизира, каза в отговор на въпрос на БТА д-р Иван Йорданов. Регистрирани са случаи на африканска чума при диви свине (АЧС) в горско стопанство \"Преслав\", в района на ДЛРС \"Патлейна\" и в землището на село Сушина, община Върбица. Това съобщи пред репортер на БТА директорът на РДГ \"Шумен\" инж. Емил Гелов, който е издал заповед, с която се ограничава достъпът до горските територии в двата района. \"В района на село Сушина ловна дружинка е отстреляла диви прасета, две от които дават положителен резултат за АЧС. Другото огнище е в района на Държавния ловностопански район \"Патлейна\" - там при проведен лов има отстреляни диви прасета, едното от които дава положителна проба за АЧС\", поясни инж. Гелов. Това е наложило и издаването на заповедта, чрез която ограничава достъпът до горски територии в обхвата на ДГС \"Преслав\" - ДЛРС \"Патлейна\" и в землището на село Сушина, община Върбица за срок от 30 дни. \"И двете огнища са далеч от всякакви пътища, по които се движат транспортни средства или туристи\", каза инж, Емил Гелов и посочи, че там се извършва само горскостопанска, дърводобивна и ловностопанска дейности.", "date": "2019.11.26", "title": "Африканската чума има при диви прасета в Плевенско и Шуменско"}
{"url": "https://www.24chasa.bg/novini/article/7911794", "text": "Страните близо до Албания съобщават, че земетресението, което разтърси страната и отне живота на най-малко седем души, е било усетено в региона, предаде Асошиейтед прес. Сеизмологът Бранко Драгичевич в Сърбия заяви пред местни медии, че около 10 милиона души в Черна гора, Италия, Северна Македония, Гърция и България са усетили труса, станал малко преди 4.00 ч. местно време в Албания. В Хърватия сеизмолозите съобщиха, че трусът е бил усетен предимно по адриатическото крайбрежие. Оттам няма информация за щети, посочва АП. Черногорският сеизмолог Ядранка Михайлевич описа земетресението тази нощ като едно от най-силните, регистрирани в страната, след разрушителния трус през 1979 г. пояснява БТА. Според американския Геофизичен институт трусът в Албания е бил с магнитуд 6,4 и е станал на 20 км дълбочина, с епицентър 30 км северозападно от Тирана. Според Европейско-средиземноморския сеизмологичен център трусът е бил на дълбочина 10 км и с епицентър 34 км северозападно от столицата. Центърът също определя магнитуда на 6,4.", "date": "2019.11.26", "title": "10 млн. души в 6 държави са усетили земетресението в Албания"}
{"url": "https://www.24chasa.bg/novini/article/7911856", "text": "Ще развенчая мита, че главният прокурор е всевластна и безконтролна личност. Това каза пред журналисти Иван Гешев, след като президентът Румен Радев подписа указ за назначаването му за главен прокурор.  Той споделя мнението, че прокуратурата трябва да е по-активна, каквито са очакванията на българските граждани. Гешев също добави, че главният прокурор не може да е пощенска кутия, който да получава сигнали от всички политици, тъй като единственото, което може да направи е да ги прати на конкретните прокуратури. Той уточни, че на този етап няма да обявява екипа си, тъй като процедурата още не е приключила. Тя ще завърши с неговото встъпване на поста.  Гешев отново коментира, че атаките идват от олигархично партийни кръгове. Той добави, че трябва да се притесняват тези, които не спазват закона. ", "date": "2019.11.26", "title": "Гешев: Ще развенчая мита, че главният прокурор е всевластен и безконтролен"}
{"url": "https://www.24chasa.bg/novini/article/7911846", "text": "Европейският съюз изпрати съболезнования на народа на  , предаде Асошиейтед прес. ЕС заяви, че е в готовност да окаже помощ на страната, ако такава бъде поискана. Върховният представител на ЕС по външната политика и сигурността Федерика Могерини и еврокомисарят за хуманитарна помощ и управление на кризи Христос Стилианидис са заявили в посланието, че поднасят \"най-дълбоки съболезнования на народа и властите на страната\", предава БТА. ЕС \"е готов да окаже помощ\", заявиха двамата, като посочиха, че службите за извънредни ситуации на ЕС са \"в постоянен контакт с гражданската защита на Албания\". Двамата казват, че остават в контакт с правителството на Албания \"за установяване на най-добрите начини, по които можем да помогнем в този труден момент\".", "date": "2019.11.26", "title": "ЕС с най-дълбоки съболезнования към Албания: Готови сме да помогнем"}
{"url": "https://www.24chasa.bg/novini/article/7911899", "text": "\"Вярвам в  Депутатите на “БСП за България” в Европейския парламент я подкрепят единодушно - така, както направихме депутатите в Народното събрание в България. Председателят на групата Петър Витанов ще представи позицията ни пред групата на социалистите и демократите в Европейския парламент\". Това написа председателят на НС на БСП Корнелия Нинова във Фейсбук. Тя призова Сергей Станишев да запознае лидерите на партиите от ПЕС със случая и да излязат с обща позиция в подкрепа на Елена Йончева.", "date": "2019.11.26", "title": "Нинова: Вярвам в невинността на Елена Йончева"}
{"url": "https://www.24chasa.bg/novini/article/7911944", "text": "Силното земетресение, което разтърси рано днес Албания, отне живота на най-малко девет души, информира Асошиейтед прес. Над 600 са ранените. Земетресението с магнитуд 6,4 бе усетено в южните части на Балканите рано днес и бе последвано от многобройни вторични трусове. В Босна и Херцеговина бе регистриран друг трус с предварителен магнитуд от 5,4 югоизточно от столицата Сараево. Към момента няма информация за пострадали и щети от труса в Босна, предаде БТА.  Албанският премиер Еди Рама заяви, че страната преживява драматичен момент, в който трябва да запази спокойствие и да прояви солидарност, и благодари на държавите, предложили помощ. По думите му съседните държави, Европейският съюз и САЩ са предложили подкрепа на Албания. Трусът е съборил най-малко три сгради, докато хората вътре са спали. Спасителните екипи полагат усилия да извадят граждани, останали под руините. Все още няма информация за броя на изчезналите. Американският Геофизичен институт съобщи, че трусът в Албания е бил с магнитуд 6,4 и е станал на 20 км дълбочина, с епицентър 30 км северозападно от Тирана. Според Европейско-средиземноморския сеизмологичен център трусът е бил на дълбочина 10 км и с епицентър 34 км северозападно от столицата. Земетресението бе последвано от многобройни вторични трусове, включително три с магнитуд между 5,1 и 5,4. Албански телевизии излъчиха картина от спасяването на момче от рухнала сграда, след като багер отстрани счупена бетонна плоча, а местни жители изтеглиха смазаните пръти от армировката. Директорът на Гръцкия институт по геодинамика Акис Целендис заяви, че се очакват многобройни вторични трусове, които представляват опасност за живота на хората. Жителите от засегнатите райони трябва да бъдат нащрек, предупреди той. Съседно Косово изпрати спасителен екип, а гръцкият премиер Кириакос Мицотакис предложи помощта на екип на противопожарната служба, специализиран в справянето с последиците от природни бедствия. Турският посланик в Тирана заяви, че неговата страна изпраща екип от спасители и медици. Телата на трима души бяха извадени от рухнала сграда в крайбрежния град Дуръс, на 33 км западно от Тирана, съобщи министерството на отбраната. Други двама загинали бяха открити в паднало здание в град Тумана, а един човек е загинал, след като скочил отвисоко в паниката в град Курбин, на 50 км северно от столицата. Министерството на отбраната съобщи за общо девет загинали. До момента са спасени 28 души, обяви министерството, цитирано от АП. Министърът на здравеопазването Огерта Манастирлиу съобщи, че над 600 души са потърсили медицинска помощ след труса, предаде ТАСС. \"Над 600 души са получили медицинска помощ в болници в Тирана, Дуръс, Круя и Лежа\", заяви министърката, цитирана от в. \"Коха йоне\". В спасителните служби са получени и над 500 обаждания с молба за помощ. Президентът на Албания Илир Мета е разговарял с европейския комисар за хуманитарната помощ и управлението при кризи Христос Стилианидис, който е съобщил, че ЕС е готов да окаже помощ на албанските власти. В град Тумана са паднали най-малко три сгради и са нанесени щети на електроразпределителната станция. В Дуръс е пострадала старият замък, съобщава Танюг. В блатист район около града много вили са пропаднали в земята, посочва още агенцията. Кметът на Тирана Ерион Веляй съобщи, че са отворени всички спортни зали в града за приютяване на останалите без подслон след земетресението. Медицински палатки са разпънати в град Дуръс и на север във Фуша Круя, близо до Тумана. Албанските медии съобщиха, че 1900 полицаи са изпратени в помощ на гражданите. Властите са препоръчали на хората да не се прибират в домовете си, тъй като се очакват нови трусове. Земетресението бе усетено по адриатическото крайбрежие, както и в съседните Косово, Черна гора, Гърция, южните части на Сърбия, Северна Македония и България. Много държави, сред които Франция, Гърция, Италия, Германия, Сърбия, Черна гора, България, Северна Македония и Турция изразиха готовност да окажат помощ на Албания, информира ТАСС.", "date": "2019.11.26", "title": "Най-малко девет души загинаха при силно\nземетресение в Албания"}
{"url": "https://www.24chasa.bg/novini/article/7911984", "text": "\"Проведох разговор с вътрешния министър на Албания, преди това и с премиера Борисов. По негово разпореждане, заявихме при поискване на помощ от албанска страна да помогнем. В такива случаи обикновено най-важно е да се изпратят бързо екипи за търсене и спасяване на хора, знаете следващите дни са много важни да се намерят хората, които се нуждаят от помощ, така че сме задвижили процедурата\", коментира министър Младен Маринов в Елена. Страната ни ще изпрати модули, които са съставени за търсене и спасяване след такива природни бедствия - кучета, техника за придвижване, медицински екипи. \"Тъй като е много важно в първите няколко дни да успеем да намерим хората, които са затрупани и са живи, и трябва да им се окаже незабавна помощ\", каза Младен Маринов. Към момента няма данни наши сънародници да са пострадали, но ситуацията много бързо се променя, защото тепърва започва обход на местата и още не е ясно какви са обемите на кризата, допълни той. \"В непрекъсната връзка сме с външния министър г-жа Захариева, с консула в Албания, така че следим ситуацията и сме в готовност\", увери вътрешният министър.", "date": "2019.11.26", "title": "Младен Маринов: В готовност сме да изпратим помощ за спасяване на затрупани хора в Албания (Обновена)"}
{"url": "https://www.24chasa.bg/novini/article/7911971", "text": "Без сделка приключиха тристранните преговори по пакета „Мобилност“ между Европейския парламент, Европейския съвет и Европейската комисия. Разговорите започнаха късно снощи и продължиха до ранните часове на тази сутрин. Съгласие между трите водещи институции на Европейския съюз не е било постигнато по най-големите теми от законодателния пакет, сред които е и връщането на камион в страната на домуване по време на месечната почивка на водача, предава  . В началото на месеца транспортният министър Росен Желязков обяви, че България има готовност да сезира Съда на Европейския съюз именно заради тази разпоредба. Минути след оповестяването на новината за безрезултатно завършилите преговори, български евродепутати коментираха пред „Хоризонт“, че неяснотите по изхода на пакета „Мобилност“ остават. Все още няма насрочена дата за нова тристранна среща, а ако има такава, то тя ще бъде през декември. Нов кръг тристранни преговори - така наречените триалози между Европарламента, Еврокомисията и Съвета на ЕС, могат да бъдат насрочени от председателя на транспортната комисия в парламента и министъра на транспорта на Финландия, която в момента председателства съюза.", "date": "2019.11.26", "title": "Европейските институции не постигнаха съгласие за пакета \"Мобилност\""}
{"url": "https://www.24chasa.bg/novini/article/7912458", "text": "Медицинският център Erasmus в Ротердам, Нидерландия, обединява усилията си с логистичната компания PostNL и кръвната банка Sanquin, за да задвижи експеримент с доставка на лекарства и кръвни продукти от лабораториите в болницата или от болницата в дома на пациента с помощта на дрон. Идеята е, че по този начин доставката е много по-бърза и не ангажира пациента, когато е трудноподвижен, съобщава Medik Forum. \"Искаме да разберем дали можем бързо да доставяме лекарствата до пациентите и безопасно ли е това\", казва Дейвид Дрекшаг от медицинския център Erasmus. Експериментът е започнал на 21 ноември и ще продължи три години, предава  . Кръвната банка Sanquin изпълнява спешни поръчки за доставка на кръв и кръвни продукти около 100 пъти месечно, затова проявява сериозен интерес към използването на безпилотните устройства за тази цел. \"В случай на извънредна ситуация ние имаме срок за доставка, който трябва да спазим. Това предизвиква стрес на екипа, който превозва продуктите, и създава суматоха в движението по пътищата. Затова сме особено заинтригувани от възможността да използваме дронове за тази цел\", казва представител на банката. Проф. Стефано Страмиджиоли, специалист по роботехника от университета в Твенте, е ентусиазиран от началото на експеримента. Той подчертава, че техническото изпълнение не е сложно, но са необходими промени в законодателството, за да се осигури законното и безопасно летене на дроновете. \"В момента съществуващите закони за въздушното пространство в значителна степен ограничават движението на безпилотни устройства\", коментира Страмиджиоли пред NL Times.", "date": "2019.11.26", "title": "Дронове доставят лекарства на пациенти в Нидерландия"}
{"url": "https://www.24chasa.bg/novini/article/7912521", "text": "Франция и Германия връчиха на партньорите си свой съвместен проект за реформиране на работата и институциите на ЕС и за да успокоят тревогите от неразбирателството между двамата им лидери, предаде Франс прес. Двете страни искат да се изготви равносметка за състоянието на ЕС и да се идентифицира \"какво трябва приоритетно да се реформира или подобри, включително с изменения в Договорите\" на ЕС, се казва в документа. Един от тези приоритети е реформата на процедурата по номиниране на председателя на Европейската комисия за следващите европейски избори през 2024 г., съобщава БТА Първа дискусия по предложенията е предвидена на ниво постоянни представители на страните от ЕС утре. Париж и Берлин предлагат да се създаде група от представители на институциите на ЕС - Съвета, Комисията и Парламента - под ръководството на влиятелна европейска личност. За поста е споменавано името на бившия белгийски либерален премиер Ги Верхофстат, но кандидатурата му далеч не се радва на единодушна подкрепа, споделиха европейски представители. Съвместният документ на Франция и Германия иска да докаже, че тези две страни все още могат да правят съвместни предложения въпреки множащите се сигнали за неразбирателства между Еманюел Макрон и Ангела Меркел. Примери за това са отхвърлянето от Макрон на германеца Манфред Вебер за председател на Европейската комисия, блокирането от Франция на започването на преговори за присъединяване на Северна Македония към ЕС и изявлението на френския президент, че НАТО е в състояние на \"мозъчна смърт\". Френско-германското предложение трябва да бъде одобрено от лидерите на ЕС на срещата им на върха през декември. Ако бъде одобрено, процесът ще започне през януари 2020 г. при хърватското председателство. Разглеждането на европейските политики ще е след лятото под германско председателство и ще завърши през 2022 г. под френско председателство.", "date": "2019.11.26", "title": "Франция и Германия с общ проект за реформи на ЕС"}
{"url": "https://www.24chasa.bg/novini/article/7912520", "text": "Председателят на Народното събрание Цвета Караянчева изпрати съболезнователно писмо до председателя на парламента на Албания Грамоз Ручи по повод силното земетресение в страната, довело до жертви и разрушения. С дълбока загриженост научих новината за пострадалите граждани на Албания и разрушенията, причинени от земетресението, посочва в писмото си Цвета Караянчева. Тя изразява искрена приятелска и човешка съпричастност и солидарност към албанския народ в този труден за страната момент. Моля, приемете моите съболезнования и съчувствие към семействата и близките на жертвите и ранените, пише председателят на Народното събрание. Цвета Караянчева изразява надежда, че навременните и професионални действия на спасителните екипи и медицинските служби ще помогнат за спасяването на хора от пострадалите сгради и за бързо възстановяване на ранените.", "date": "2019.11.26", "title": "Караянчева към Албания след земетресението: Приемете моите съболезнования и солидарност"}
{"url": "https://www.24chasa.bg/novini/article/7912560", "text": "Албанското министерство на отбраната заяви, че още пет тела са били намерени след силното земетресение в Албания днес, с което общият брой на жертвите достигна 14 души, предадоха Асошиейтед прес и БТА. Здравното министерство съобщи, че около 600 души са ранени, а някои от тях са в много сериозно състояние. Излъчени по телевизията кадри показаха как хора ликуват, когато изпод руините на рухнала сграда в град Дуръс бе намерено живо дете.", "date": "2019.11.26", "title": "Жертвите в Албания вече са 14, дете бе намерено живо под рухнала сграда (Видео)"}
{"url": "https://www.24chasa.bg/novini/article/7912563", "text": "Португалската полиция съобщи, че е задържала двама българи, които инсталирали микрокамери и други устройства в банкомати с цел клониране на карти и източването им, съобщи португалската агенция Луза. Арестите са извършени край мол в Лисабон. Задържаните са на 42 г. и 26 г., които са се сдобили незаконно с около 13 000 евро, предаде  . От тях са иззети скимиращи устройства, фалшиви карти и банкови данни.", "date": "2019.11.26", "title": "Задържаха двама българи, източили 13 хил. евро от банкови карти в Португалия"}
{"url": "https://www.24chasa.bg/novini/article/7912561", "text": "Американски астрономи доказаха, че размерите на Голямото червено петно на Юпитер са постоянни от 300 години и привидното му смаляване се дължи на оптическа илюзия, свързана с движението на облаците, съобщи ТАСС. В края на миналия век много изследователи откриха признаци, че Голямото червено петно е започнало \"да умира\". Анализ на стари снимки и бележки на астрономи от 19-и век показа, че преди 150 години то е било колкото три земи. Интересът към свиването му се поднови през май тази година, след като снимки, направени от любители астрономи показаха, че от урагана се откъсват загадъчни структури с площ десетки хиляди квадратни километра. Съществуването им потвърди в края на лятото и сондата \"Джуно\" (\"Юнона\"), предаде БТА. Филип Маркъс и екипът му от университета на Калифорния в Бъркли изясниха, че тези структури представляват следи не от гибелта на Голямото червено петно, а от обновяването на облаците над него. Те създадоха детайлен компютърен модел на гигантския ураган и обърнаха внимание на една негова особеност - визуалните граници на вихъра, които са слой бели облаци, и реалните му физически предели не съвпадат. Всъщност, както показват изчисленията на американските астрономи, Голямото червено петно има две вътрешни граници, като разстоянието между тях се определя от това как ураганът взаимодейства с по-малки вихри, които периодично се доближават до него. Когато разстоянието между тях намалее, Голямото червено петно се слива с по-малките урагани и нараства, като разширява запасите си от облаци. В обратния случай малките урагани повличат със себе си част от облаците. затова възниква погрешното впечатление, че Голямото червено петно се смалява. Неофициален откривател на Голямото червено петно - огромния ураган във външните слоеве на атмосферата на Юпитер, е италианския астроном Касини. Той го е нарисувал в лабораторния си дневник още през 1665 г. Едва през миналото столетие астрономи изясниха, че то представлява ураган-антициклон със скорост на вятъра около 430 км/ч. Големината му е 1,3 пъти по голяма от диаметъра на Земята.", "date": "2019.11.26", "title": "Размерите на Голямото червено петно на Юпитер са постоянни"}
{"url": "https://www.24chasa.bg/novini/article/7911030", "text": "„Фолксваген Китай\" и нейните партньори планират да инвестират над 4 милиарда евро в Китай през 2020 г., като 40 процента от средствата ще бъдат в областта на електрическите превозни средства, включително производство, изграждане на инфраструктура и научноизследователска и развойна дейност, съобщиха от компанията. В следващите няколко години се очаква германският концерн да инвестира повече в електрически превозни средства, отколкото в бензинови, като целта е да пусне 30 вида превозни средства с нови енергии на китайския пазар преди 2025 г., продажбите на които да достигнат 1,5 милиона бройки предаде  Щефан Воленщайн, изпълнителен директор на „Фолксваген Китай\", заяви, че успехът на Китай в електрическата мобилност ще бъде основна движеща сила за реализиране на целите за устойчиво развитие на автомобилостроителите. През 2020 г. изцяло електрически превозни средства ще бъдат пуснати в производство в два нови завода на FAW-Volkswagen и SAIC Volkswagen, с комбиниран годишен производствен капацитет от 600 000 бройки. „Фолксваген Китай\" е доставила общо 3,34 милиона превозни средства на китайски клиенти през първите 10 месеца на тази година, и повече от 42 милиона от влизането си на китайския пазар.", "date": "2019.11.26", "title": "„Фолксваген\" ще инвестира над 4 млрд. евро в Китай през 2020 г."}
{"url": "https://www.24chasa.bg/novini/article/7912593", "text": "\"Няма нищо добро, което да внесе и трошица оптимизъм за бъдещето на диалога с Прищина, а само лошо, когато се чуват изявленията, идващи от Прищина\", каза сръбският външен министър Ивица Дачич за РТС. \"Ако видите кой е този в Прищина, с когото трябва да се разговаря и преговаря, нямам и трошица оптимизъм, че ще бъде по-добре, отколкото беше с /премиера/ Рамуш Харадинай, дори може би е по-зле\", каза Дачич. Пример за това са най-новите изявления на Албин Курти, който \"говори за обединение на Косово с Албания, за единна албанска нация\", добави той, предава БТА. По думите му за всички е станало ясно, че \"малцина са тези, които са направили толкова за сръбското дело като Харадинай, Курти и останалите\", защото са \"показали на света кой всъщност е проблемът\". Дачич направи оценката, че няма да има успех, докато върху Прищина не се окаже натиск и напомни, че диалогът няма да продължи, докато не бъдат премахнати митата, които Прищина въведе върху стоките от Сърбия.", "date": "2019.11.26", "title": "Ивица Дачич: Няма нищо, което да внесе и трошица оптимизъм относно диалога с Прищина"}
{"url": "https://www.24chasa.bg/novini/article/7912707", "text": "Акция на МВР се провежда в сградата на Българския футболен съюз (БФС) в столичния квартал \"Бояна\". Разследването на полицията е за подозрения за злоупотреби, свързани с наемане на тренировъчни и спортни бази. Разследването на икономическа полиция е започнало през лятото. Установено е, че една от фирмите, получили стотици хиляди левове за екипировка, е прехвърлена на клошар. По три направления се разследва в момента Българският футболен съюз. Първо – преди месец спецпрокуратурата и ГДБОП влязоха в съюза и иззеха документи, а акцията беше свързана с футболните съдии. От юни тази година е втората линия на разследване, а именно как точно се харчат парите за развитието на детско-юношеския футбол у нас. Третата проверка е на Инспектората на спортното министерство. Проверката в БФС започва през юни след сигнал до Икономическа полиция, твърдят от МВР. Във фокуса на разследването са парите за детско-юношеския футбол, които държавата е дала от 2015 г. до 2018 година. „Субсидиите – или целевите средства, които отпуска Министерство на младежта и спорта към Футболния съюз са в рамките на милион и 300 до малко над милион и 500 хиляди годишно. Ние искаме да видим по какъв начин са изразходвани тези средства, каква е целта на тези средства, как да се подпомогне развиването на детския футбол. Говорим за екипировки, топки, турнири, лагери. Да видим компаниите, за които вие също във вашите репортажи споменахте, търговските дружества също”, заяви Христо Терзийски. Парите са минавали през три фирми, твърдят от полицията, а една от тях вече е прехвърлена на клошар. „Снели сме му обяснения, лицето е безработно, 50-годишен гражданин, който живее като бездомник, обясни Христо Терзийски. Става дума за фирмата „Космос кидс“, на която през 2016 г. и 2017 г. държавата отпуска стотици хиляди левове за екипировка на детски футболни отбори. И двата договора са подписани също от афганистански граждани. Единият от тях – Марзия Хакимзада, отрече да е подписвала такъв договор. В своята официална позиция, футболната централа твърди, че всичко с парите, отпуснати от спортното министерство, е наред, тъй като разходите са одобрени от държавата.", "date": "2019.11.26", "title": "Акция на полицията в БФС"}
{"url": "https://www.24chasa.bg/novini/article/7912553", "text": "Неизвестни извършители са срязали и откраднали кабелите от няколко междустълбия от електропреносната мрежа в пазарджишкото село Калугерово, съобщи говорителят на полицията Мирослав Стоянов. Сигналът за кражбата е бил подаден във вторник сутринта от служители на електроразпределителното дружество, които отишли в селото, след сигнал за липсата на ток. Срязани и отмъкнати са около 300-350 метра меден проводник, като извършителите са действали в нощните часове. Липсват кабелите от шест междустълбия на две улици в селото, уточни Стоянов. Крадците явно са били предварително подготвени професионалисти, защото мрежата е била под електрическо напрежение. Не ги е притеснявал и факта, че крадат на селска улица, където всеки момент може да се появи неочакван свидетел, въпреки нощните часове.", "date": "2019.11.26", "title": "Крадци на кабели оставиха пазарджишко село без ток"}
{"url": "https://www.24chasa.bg/novini/article/7912754", "text": "Европейският парламент призова днес за повече действие за борба с трафика на деца и принудените бракове, като припомни решаващия принос на децата в борбата с изменението на околната среда. След 30-годишнината от Конвенцията на ООН за правата на детето на 20 ноември, ЕП прие резолюция с оценка на много от предизвикателствата, пред които са изправени днес децата и младежите, предава БТА. Текстът беше приет с 495 гласа \"за\", 58 \"против\" и 87 въздържали се, се посочва в съобщение на ЕП. Евродепутатите осъждат всички форми на насилие срещу деца, включително принудителни бракове, генитално осакатяване на жени, трафика и психологическото насилие. ЕП призовава всички държави от ЕС да разработят нова стратегия за премахване на сексуалното насилие и малтретирането на децата. Евродепутатите призовават държавите от ЕС да въведат законодателни наказания за боя на деца. В резолюцията се съдържа призив за пълното прилагане на общата европейска система за убежище, за да се подобрят условията за всички деца мигранти. Висшият интерес на детето трябва да бъде водещ при вземането на решения, свързани с миграцията, заявява ЕП. Защитата на детето, а не миграционните политики, трябва да бъде водеща за справяне с положението на непридружените деца, се посочва в резолюцията. Все още деца се раждат без гражданство, включително в ЕС, затова евродепутатите призовават държавите в Общността да намерят решение. ЕП откроява децата с увреждания, децата мигранти, децата с родители ЛГБТИ, или с лишени от свобода родители и децата на т. нар. \"чуждестранни бойци\", като несъразмерно изложени на дискриминация по различни причини. За децата на \"чуждестранни бойци\" в Североизточна Сирия резолюцията призовава всички страни на ЕС да ги приемат обратно, като вземат предвид тяхното семейно положение. ЕП призовава всички страни в ЕС да осигурят правото на всички деца на приобщаващо образование, включително на достъп до съобразена с възрастта информация за половете и сексуалността. В резолюцията се отбелязва значителното влияние, което оказват децата върху политическия дневен ред, както се вижда от неотдавнашната мобилизация за борба с измененията в околната среда, водена от младите хора. ЕП призовава държавите, които все още не са ратифицирали конвенцията за правата на детето и допълнителните протоколи, да направят това незабавно.", "date": "2019.11.26", "title": "ЕП: Държавите от ЕС да въведат законодателни наказания за боя на деца"}
{"url": "https://www.24chasa.bg/novini/article/7912787", "text": "Състоянието на новородено жирафче, намерено изоставено и коматозно в РЮА, вече се подобрява в резерват за диви животни благодарение на новия му \"родител\" - кучето на рейджърите, съобщи ЮПИ. Жирафчето Джаз е намерено, когато е било едва на два дена. То е докарано в резервата за носорози в провинция Лимпопо и кучето Хънтър веднага си го харесало, предаде БТА. Хънтър отказал да се храни, докато Джаз не излязъл от кома и състоянието му не започнало да се подобрява. Той още по цял ден наблюдава жирафчето. От резервата казаха, че Хънтър е много специално животно. Джаз след време ще бъде върнат в естествена среда.", "date": "2019.11.26", "title": "Куче осинови жирафче (Снимки)"}
{"url": "https://www.24chasa.bg/novini/article/7912803", "text": "След две седмици публични изслушвания демократите може скоро да прехвърлят процедурата по импийчмънт в правната комисия на Камарата на представителите. Те придвижват нещата \"експедитивно\", както ги инструктира председателката на Камарата Нанси Пелоси. По някое време в следващите седмици комисията за разузнаване на Камарата ще връчи доклад на правната комисия, след което демократите ще обмислят изготвянето на законови основания за импийчмънт заради отношенията на президента Доналд Тръмп с Украйна и опитите на администрацията да блокира разследването. Тези основания ще обхващат въпроси извън опитите на Тръмп да накара Украйна да разследва демократи, включително разследването на специалния прокурор Робърт Мълър, но решения не са взети. По този път може да има няколко етапа, включително гласуване в юридическата комисия, гласуване на цялата Камара на представителите и накрая съдебен процес в Сената. Какво следва в импийчмънта: РАЗУЗНАВАТЕЛНАТА КОМИСИЯ ПРИКЛЮЧВА РАБОТАТА СИ Демократите в разузнавателната комисия на Камарата на представителите смятат, че имат достатъчно доказателства да изготвят доклад и да продължат нататък. Още не е ясно обаче дали ще изслушат други свидетелски показания в последния момент. Председателят демократ на разузнавателната комисия на Камарата Адам Шиф заяви в неделя, че няма да изключи възможността комисията му да изслуша още показания в разследването за импийчмънт на президента Доналд Тръмп. Шиф заяви по Си Ен Ен, че комисията му продължава да извършва дейности по разследването, но че няма да допусне администрацията на Тръмп да бави процедурата. Служители на Шиф и други хора събират изводите на комисията, за да бъдат предадени на юридическата комисия на камарата на представителите, от която се очаква да започне свои изслушвания, за да прецени дали да изготви законови основания за импийчмънт и официална препоръка да се повдигнат обвинения. Той каза, че може да се наложи комисията му да включи анекси към доклада си, за да може правната комисия да продължи нататък. \"Разследването няма да свърши\", каза Шиф. До момента няколко потенциални ключови свидетели отказват да дадат показания или документи по нареждане на Тръмп. Сред тях са бившият съветник за националната сигурност Джон Болтън, и.д. началник на канцеларията на Белия дом Мик Мълвейни, министърът на енергетиката Рик Пери и държавният секретар Майк Помпейо. Демократите казват, че не искат да губят време в дълги съдебни битки, за да принудят тези свидетели да окажат съдействие чрез призовки. Те обаче все още могат да изслушат показания, ако някой от тези свидетели промени решението си или ако се появят други ключови свидетели. \"Чухме и видяхме убедителни доказателства, че президентът е извършил сериозни нарушения. Има други свидетели, включително някои главни свидетели, които ни се искаше да изслушаме, но има доста изобличаващи доказателства, че президентът е извършил заслужаващо импийчмънт деяние\", каза членът на разузнавателната комисия Хоакин Кастро. Времето започва да не достига, ако Камарата на представителите иска да гласува за импийчмънт преди Коледа, каквато е целта, както довериха демократи в частни разговори. Очаква се разузнавателната комисия да прекара тази седмица в изготвяне и може би дори завършване на доклад за доказателствата, които са събрани през повече от шестте седмици показания на закрити врата и публични изслушвания. Щом докладът бъде готов, комисията може да гласува предоставянето му на юридическата комисия на Камарата на представителите. Това може да стане още в първата седмица на декември, след като конгресмените се върнат от ваканцията за деня на благодарността. ЮРИДИЧЕСКАТА КОМИСИЯ ПОЕМА ПРОЦЕДУРАТА Пелоси е възложила на разузнавателната комисия, както и на други разследвали Тръмп комисии, да предоставят доказателствата си на юридическата комисия на Камарата. След това се очаква тази комисия да организира изслушвания и да гласува законови основания за импийчмънт. Тази процедура може да отнеме първите две седмици на декември. Очаква се основанията за импийчмънт да наблегнат предимно на Украйна, въпреки че обсъжданията продължават. Демократите обмислят общо основание за \"злоупотреба със служебно положение\" срещу Тръмп, което може да се раздели на категории като подкуп и изнудване. Основанието ще се съсредоточи върху твърдението на демократите, опиращо се на свидетелски показания, че Тръмп е използвал служебното си положение, за да окаже натиск на Украйна да извърши политически мотивирани разследвания. Други основания за импийчмънт може да включват възпрепятстване на работата на Конгреса и възпрепятстване на правосъдието. Второто може да включва доказателства от доклада на Мълър. ГЛАСУВАНЕ НА ПЛЕНАРНО ЗАСЕДАНИЕ НА КАМАРАТА НА ПРЕДСТАВИТЕЛИТЕ На правната комисия може да са нужни няколко дни да обсъди законовите основания за импийчмънт и да гласува по тях, с което ще прехвърли процедурата по импийчмънт в пленарна зала, където цялата Камара на представителите да гласува по тях. Дебатите по импийчмънта ще преминат като за всеки друг закон или резолюция. Ако процедурата стигне до пленарна зала, демократите ще се стремят да привлекат на своя страна някои републиканци, за да може приемането на текста да е двупартийно. До момента обаче изглежда, че малцина републиканци или дори никой от тях биха се отцепили. Нито един републиканец не подкрепи резолюцията, с която се задействаха изслушванията за импийчмънт. След приключването на гласуване за импийчмънт демократите ще назначат свои представители за процес в Сената. ПРОЦЕС В СЕНАТА Демократите от Камарата на представителите се надяват да приключат с гласуването за импийчмънт преди Коледа и да изпратят основанията си на контролирания от републиканците Сенат за процес през 2020 г. Освен ако няма промяна на политическата динамика, се очаква Тръмп да бъде подкрепен от контролирания от републиканците Сенат и да бъде признат за невинен. Все още не е ясно колко дълго би продължил такъв процес, как би изглеждал или кои свидетели може да бъдат призовани. Високопоставени представители на Белия дом се срещнаха в четвъртък със сенатори републиканци за обсъждане на стратегията, но не взеха решение за времетраенето на евентуален процес, нито за други тактически въпроси, казаха двама източници. Участниците в срещата изразили повече интерес да гласуват веднага щом съберат нужните за оневиняване на Тръмп 51 гласа, отколкото да изготвят конкретен график за процедурата, каза сътрудник на републикански сенатор. Този сътрудник и един представител на Белия дом казаха, че е бил обсъден двуседмичен процес, но не е било постигнато съгласие за такова времетраене. (БТА)", "date": "2019.11.26", "title": "Какви са следващите етапи в процедурата за импийчмънт на Тръмп"}
{"url": "https://www.24chasa.bg/novini/article/7912851", "text": "\"Автомагистрали\" ЕАД ще укрепва 74 свлачища, срутища и пропадания по републиканската пътна мрежа, съобщиха от Агенцията \"Пътна инфраструктура\". Проучвателните и проектантските, и строително-възстановителните работи са възложени по Закона за обществените поръчки. До Агенцията по обществени поръчки е изпратено обявление за възложена поръчка, с оглед на сключен договор между АПИ и \"Автомагистрали\" ЕАД, на стойност 474 655 613.56 лв. /без ДДС/. Държавното дружество ще изпълни проектантските и строителните дейности по 71 свлачища, срутища и пропадания на пътното платно, а на три обекта - само строителните работи. Сред проектите, по които ще се работи, са отсечки от пътищата: Соколовци - Смолян - Средногорци, Кочериново - Рила - Рилски манастир - Кирилова поляна, Костенец - Радуил - Боровец - Самоков, Мизия - Оряхово, и други. През септември Министерският съвет отпусна до 31 млн. лв. по бюджета на Министерството на регионалното развитие и благоустройството за 2019 г. за укрепване на обектите от републиканската пътна мрежа, засегнати от свлачищни и срутищни процеси, в следващите три години. Останалите необходими средства ще бъдат осигурени от приходите от толтакси в периода от 2020-2021 г. за финансиране на цялостното изпълнение на проектите.", "date": "2019.11.26", "title": "Укрепват 74 свлачища и срутища по магистралите"}
{"url": "https://www.24chasa.bg/novini/article/7912852", "text": "Най-много пътнотранспортни произшествия в страната настъпват в часовия пояс между 16 и 20 часа. Това посочи Малина Крумова, председател на Държавна агенция \"Безопасност на движението по пътищата\" по време на откриването на Годишните награди за принос в пътната безопасност. Събитието се организира от Българска браншова асоциация \"Пътна безопасност\". В него участваха и заместник-министърът на транспорта, информационните технологии и съобщенията Ангел Попов, заместник-министърът на регионалното развитие и благоустройството Валентин Йовев и др. Данните бяха повод председателят на държавната агенция да акцентира, че през зимния сезон, метрологичните условия често са предпоставка за възникване на инциденти. \"Всички ние сме уморени в края на деня, а трафикът традиционно в тези часове е по-интензивен. Но нека не забравяме, че в този период на годината по-рано се стъмва и видимостта е много по-малка. Това е още един фактор, който често подценяваме, и който може да доведе до фатални последствия\", подчерта Малина Крумова. \"Последните два месеца са тежки от гледна точка последствията от пътнотранспортните произшествия. Затова бих искала да използвам повода, за да засилим още веднъж вниманието на водачите - да тръгват на път отпочинали и винаги да се съобразяват с пътните условия\", допълни Малина Крумова. По думите й не по-малко важни са и инфраструктурните подобрения. Като пример бе даде ремонтираната отсечка между Пловдив и Асеновград, на която в пъти са намалели пътните инциденти. Друг пример,за един от най-тежките участъци в страната по отношение на пътния травматизъм, е Кресненското дефиле. За последните 10 г. на отсечката с дължина от 16 км са станали над 550 тежки инцидента, а основна причина са рискови изпреварвания. \"Нивото на пътния травматизъм в България продължава да е неприемливо високо. Всъщност всичко, освен заветната \"нула\" загинали на пътя, не може да бъде устойчива цел. Затова се надявам, че заедно ще продължим да работим така, че това да се утвърждава като все по-постижима тенденция\", каза още Малина Крумова. Тя акцентира и на ключовата роля на институциите да продължават заедно да работят за подобряване на средата и за повече безопасност на пътя. Председателят на държавната агенция поздрави и организаторите затова, че показват добрите примери със своята инициатива и ги поставят във фокуса на общественото внимание.", "date": "2019.11.26", "title": "Най-много катастрофи стават между 16.00 и 20.00 часа"}
{"url": "https://www.24chasa.bg/novini/article/7912890", "text": "Румънският министър на отбраната Николае Чука е одобрил изпращането на два самолета на военновъздушните сили - C-27J Спартан и C-130 Херкулес, които ще транспортират до Албания издирвателно-спасителен екип, както и необходимото оборудване и техника, съобщава Аджерпрес. Екипът от Главния инспекторат за извънредни ситуации се състои от 52 специалисти, които ще се включат в мисии за издирване на оцелели под развалините в зоната, засегната от  , предава БТА. В съобщение на министерството на отбраната се посочва, че спасителният екип се изпраща в отговор на искане за международна помощ от страна на албанското правителство, формулирано чрез Европейския механизъм за гражданска защита. Най-малко 14 са потвърдените до момента жертви в резултат на труса, а около 600 души са ранени, като някои от тях са в много сериозно състояние. Множество сгради са разрушени.", "date": "2019.11.26", "title": "Румъния изпраща два военни самолета със спасители след труса в Албания"}
{"url": "https://www.24chasa.bg/novini/article/7912893", "text": "Американският посланик в Берлин остро разкритикува германския икономически министър Петер Алтмайер, който направи паралел между китайския и американския шпионаж, предаде Би Би Си. Скандалът избухна заради решението на Берлин да не забранява на китайския технологичен гиганти „Хуавей“ участие в търговете за германската 5G мобилна мрежа. „Няма морална еквивалентност между Китай и САЩ и който предполага това, игнорира историята“, каза американският посланик в Берлин Ричард Гренел, цитиран от  Вашингтон призовава западните съюзници да забранят на „Хуавей“ участие в търгове за 5G мрежи с довода, че компанията е близка до Китайската компартия и китайските спецслужби. Междувременно ново проучване на общественото мнение показа широки различия в гледните точки на американци и германци по отношенията между двете страни. Близо две трети от германците смятат, че отношенията са лоши, докато три четвърти от американците ги виждат като добри. По време на тв дебат в неделя Алтмайер припомни скандала от 2013 г. за американския шпионаж над съюзници от НАТО, след като се оказа, че Агенцията за национална сигурност на САЩ е шпионирала канцлерката Ангела Меркел. Министърът заяви, че „Германия все още не е наложила никакъв бойкот“ на САЩ, въпреки скандала. „САЩ също искат от свои компании да предават определена информация за борба с тероризма“, каза Алтмайер. Забележката му бе явен отговор на опасенията на САЩ, че „Хуавей“ ще предадат чувствителни данни на китайското правителство. Китай е най-големият търговски партньор на Германия. Представители на германското разузнаване обаче също са съветвали да не се допуска китайската компания до 5G мрежата в страната. Посланик Гренел заяви, че уеднаквяването на правителствените действия в САЩ с тези на Компартията в Китай е „обида за хилядите американски войници, които помагат за сигурността на Германия и за милионите американци, ангажирани със силен западен алианс“.", "date": "2019.11.26", "title": "Дипломатически скандал избухна между САЩ и Германия"}
{"url": "https://www.24chasa.bg/novini/article/7912310", "text": "Климатичните промени вече не са в далечното бъдеще. Последиците от тях вече се усещат - сега. От 1881 г. до 2018 г. градусите в Германия са се покачили с 1,5. Само за последните 5 години обаче е с 0,3 градуса по-топло. Данните от втория мониторингов доклад на федералното правителство на Германия са наистина плашещи, коментира \"Билд\". Цифрите може да се разбират в по-малка степен, но ефектите се усещат от всички. По-високите температури водят до рискове за здравето, а селското стопанство е изправено пред все по-големи проблеми за сигурни реколти, коментира \"Билд\". \"Последиците от изменението на климата стават все по-очевидни. Увеличението на средната температура в Германия с 0,3 градуса само за пет години е тревожно. Можем да се противопоставим на това само с опити да опазим климата и с последователна адаптация към изменението му\". Това коментира министърът на околната среда Свеня Шулце. \"Това означава например, че всички строителни и инфраструктурни проекти трябва да са по-добре оборудвани, за да издържат на въздействието на топлина, силни валежи и наводнения“, посочва още тя. - Броят на горещите дни - с температури над 30 градуса по Целзий, се е повишил от 3% през 1951 г. до 10% сега. Особено в градовете това може да бъде сериозен проблем. - В доклада на федералното правителство за първи път се споменават смъртни случаи в резултат на жегите. През 2003 г. 7500 души повече са загинали, отколкото се е очаквало без повишението на температурите. През 2006 и 2015 г. има 6000 допълнителни смъртни случаи. - Никога не е имало толкова ниски нива на подпочвените води, колкото през последното десетилетие - това води и до проблеми с доставките на питейна вода. - Корабоплаването е ограничено, а електроцентралите и промишлеността са в опасност да не получават достатъчно охлаждаща вода. През 2018 г. топлината и сушата в селското стопанство нанесоха щети за 700 милиона евро. - По-топлият климат привлича нови животински видове, които не са се срещали на територията на страната - като азиатския тигров комар. Това може да донесе заболявания като Чикунгуня - вирусна треска, и треска денга, наричана още „трошаща костите треска“ - \"Екстремните метеорологични събития\" като бури или обилни валежи ще струват скъпо на икономиката. През 2018 г. например застрахователните загуби са 3,1 милиарда евро. Те са отишли за ремонт на къщи, моторни превозни средства, битови ефекти, търговия, промишленост и селското стопанство. Според застрахователния бранш 2018 г. е била една от четирите най-тежки и бурни години за последните 20.", "date": "2019.11.26", "title": "Изменението на климата носи щети за 700 млн. евро на земеделието в Германия. Какво още?"}
{"url": "https://www.24chasa.bg/novini/article/7913245", "text": "По първоначални данни на МВР след възникнал скандал между двама мъже – на 33 и 48 години, по-младият е ранил смъртоносно опонента си, който е починал на място. Мъжът на 48 г. е бил убит с нож и след това са се гаврили с него в Борисовата градина в София, научи \"24 часа\". Сигналът е от 15,08 часа, а мястото е до заведението с лодките. Веднага пристигнали полицаи и медици. Отнело им по-малко от 5 минути. Мъжът бил със забит в устата нож. Явно убиецът се е гаврил с него, тъй като човекът е бил със свалени гащи. 33-годишният мъж е задържан.  Това е трето убийство в Борисовата градина в последните години. Първо през 2010 г. бе убита студентката Яна Кръстева. За смъртта й е осъден Николай Русинов. През 2015 г. пък пак с нож бе убит 15-годишния Георги Игнатов. Подсъдим за смъртта му е Йоан Матев.", "date": "2019.11.26", "title": "Откриха мъртъв мъж със забит нож в Борисовата градина, има задържан (Снимки)"}
{"url": "https://www.24chasa.bg/novini/article/7913296", "text": "Държавният глава Румен Радев изпрати днес съболезнователно писмо до своя албански колега президента Илир Мета. В писмото си българският президент изказва своите дълбоки съболезнования по повод земетресението в Албания, довело до човешки жертви, много пострадали и големи материални щети. Румен Радев изразява надежда за бързо и успешно възстановяване на ранените при това тежко природно бедствие.", "date": "2019.11.26", "title": "Радев изрази съболезнования за жертвите на земетресението в Албания"}
{"url": "https://www.24chasa.bg/novini/article/7913415", "text": "Земетресението с магнитуд 5,4, което разтърси днес Босна и Херцеговина в 10.19 ч. местно време /11.19 ч. българско/, причини щети на сгради, но няма съобщения за пострадали хора, предаде сайтът Кликс. В Невесине са причинени щети на сградата на общината, на гимназията и на музикалното училище. Учебните часове са прекратени. Паднали са комини на стари къщи, както и части от фасади. Стените на училището в Берковичи са се напукали, а учениците са изпратени по домовете им. Щети е понесла и сградата на общината в Любине. Значителни материални щети са нанесени на сгради в Мостар. Има повредени автомобили, стъклата на някои сгради са се счупили, от покривите са падали керемиди, а от по-старите сгради са падали камъни. Според Геофизичния институт на САЩ епицентърът на труса е бил на 75 километра южно от Сараево. Огнището на земетресението е било на дълбочина 10 километра.", "date": "2019.11.26", "title": "Срутени части от сгради след земетресението в Босна и Херцеговина"}
{"url": "https://www.24chasa.bg/novini/article/7913454", "text": "Косово отпусна 500 хиляди евро помощ за пострадалата от катастрофалното земетресение Албания, предаде агенция МИА. Решението бе взето на днешното извънредно заседание на правителството в оставка, водено от премиера Рамуш Харадинай и свикано по повод земетресението, предава БТА. \"Косово е до сънародниците си и се моли броят на жертвите да не нарасне и това да бъдат последните трусове\", каза Харадинай след заседанието. Освен изпращането на специализирани екипи за издирване и спасяване Харадинай е наредил и на противопожарните служби и на компаниите, свързани с министерството на инфраструктурата, да се притекат на помощ на съседната страна.", "date": "2019.11.26", "title": "Косово отпусна 500 000 евро помощ за Албания след земетресението"}
{"url": "https://www.24chasa.bg/novini/article/7913483", "text": "Българският патриарх Неофит се срещна днес в Софийската митрополия с новия гръцки посланик у нас Димитриос Хронопулос, съобщиха от Българската патриаршия. Да закрепим българско-гръцките отношения и да продължим доброто сътрудничество между двата народа - около това са се обединили патриарх Неофит и новият посланик на Гърция у нас Димитриос Хронопулос. Дипломатът е благодарил за честта да бъде приет от предстоятеля на Българската църква, като е изтъкнал факта, че самият той е желаел първата му официална среща, след държавните протоколни, да бъде именно с българския патриарх. По време на приема са били повдигнати редица въпроси относно добрите взаимоотношения между България и Гърция, както в дипломатическо и политическо отношение, така и в църковно. Посланик Хронопулос е предал поздрави на патриарх Неофит от предстоятеля на Гръцката православна църква архиепископ Йероним и от президента на Гърция Прокопис Павлопулос, и е споделил, че освен икономическите партньорства, нашите два народа са свързани и с православната ни вяра. В срещата са участвали също Белоградчишкият епископ Поликарп, който е викарий на патриарха, архимандрит Василий - протосингел на Софийската митрополия, и иконом Николай Георгиев - началник на отдела \"Връзки с обществеността\" при Светия синод. Приемът е завършил с пожелания за успешен мандат на посланика на Гърция и са били изразени надежди за бъдещи партньорства, общи проекти и за развиването на братските и приятелски отношения между двете страни.", "date": "2019.11.26", "title": "Патриарх Неофит се срещна с новия гръцки посланик в България"}
{"url": "https://www.24chasa.bg/novini/article/7913498", "text": "Най-малко 36 души загинаха през изминалата нощ в столицата на Демократична република Конго Киншаса след неколкодневни проливни дъждове, предадоха Франс прес и Асошиейтед прес. Жертвите са загинали при свлачища и наводнения. Възможно е броят им да нарасне, предаде БТА. Има и тежки материални щети, отчасти заради некачествено строителство и ерозия на почвите.", "date": "2019.11.26", "title": "Проливни дъждове убиха най-малко 36 души в Конго"}
{"url": "https://www.24chasa.bg/novini/article/7913520", "text": "Руски и китайски шпиони неколкократно са вземали на мушка Чехия през миналата година, обяви разузнавателната служба на страната БИС в публикуван днес доклад за 2018 г., предаде АФП. Докладът идва само месец, след като БИС и чешката полиция обявиха, че са разбили руска шпионска мрежа, действала от посолството в Прага и извършвала хакерски атаки срещу цели в Чехия и други страни. Русия вероятно стои зад атака срещу некласифицирана компютърна мрежа на чешкото МВнР, се казва в доклада: „Целта е била да се осигури постоянен достъп до засегнатата система“. А китайска кибершпионска група вероятно е зад атака срещу некласифицирана мрежа на външното министерство със зловреден софтуер, съобщава  . Трети инцидент, отново със зловреден софтуер, е атака срещу частни имейл акаунти на чешки военнослужещи, извършена от групировката АРТ28, която ФБР свързва с руското правителство. „Разузнавателните служби на Русия и КНР извършват най-активни и най-агресивни действия“, се казва в доклада.", "date": "2019.11.26", "title": "Доклад: Русия и Китай шпионират Чехия"}
{"url": "https://www.24chasa.bg/novini/article/7913474", "text": "С отрязан член е бил  , научи \"24 часа\" от важен човек в МВР. Причината за смъртоносното наръгване в устата, където е бил забит нож, е гей скандал.  \"Видях ги да стоят на една пейка, изглеждаха спокойно\", каза пред \"24 часа\" един от охранителите в парка. Той посочи, че 10 минути след това - около 15:08 часа, е разбрал за убийството.  За смъртта на мъжа е задържан 33-годишен - негов интимен партньор.  Тялото на убития все още е в Борисовата градина.", "date": "2019.11.26", "title": "Убитият в София бил с отрязан член, причината е гей скандал"}
{"url": "https://www.24chasa.bg/novini/article/7913553", "text": "Нов структурен модел и правилник за работата на антикорупционната комисия. Това предлага главният прокурор Сотир Цацаров за КПКОНПИ в концепцията си, която е публикувана на сайта на Народното събрание. Цацаров бе издигнат от ГЕРБ и Обединени патриоти за председател на комисията. Съкращаване на администрацията и увеличаване на щата за дирекциите, които реално се борят с корупцията, са други от предложения на Цацаров. Според него има нужда от консултативен съвет към КПКОНПИ, в който да участват утвърдени юристи, и с помощта на който да се дават становища по законопроекти. Концепцията предвижда постоянен медиен мониторинг, за да се търсят данни за корупция в публикации. Важна част от проекта са задължителните указания за хората от властта при попълване на декларациите им пред КПКОНПИ. Цацаров предлага и по-лесна онлайн форма за подаване на сигнали за конфликти на интереси и корупция, по които веднага да се започне работа от КПКОНПИ.", "date": "2019.11.26", "title": "Цацаров предлага нов модел за КПКОНПИ с по-бързо подаване и реагиране на сигнали"}
{"url": "https://www.24chasa.bg/novini/article/7913524", "text": "Следователи обискират офисите на Специалната прокуратура на Северна Македония, за да съберат доказателства от финансови документи, след като бе издадена заповед за обиск от държавния прокурор, съобщи МИА, цитирана от БТА. Данни от базата \"Отворени финанси\", пусната миналата седмица, разкриха, че бившият специален прокурор Катица Янева по време на своя мандат е взела бонуси на стойност 157 000 евро. Янева е получила повечето от парите като бонуси за конфиденциалност, които я задължават да не разкрива какво е чула в записите на подслушани разговори. Тя също е получавала пари за наем и други месечни плащания, защото е работила в столицата Скопие, а постоянното й жителство е в родния й град Гевгели.", "date": "2019.11.26", "title": "Следователи обискират офиси на Специалната прокуратура в Скопие"}
{"url": "https://www.24chasa.bg/novini/article/7913589", "text": "Усилията на Министерството на труда и социалната политика винаги са били и ще продължават да са насочени към гарантиране на правото на всяко дете да има семейство, да расте здраво, щастливо и подкрепяно. Това каза министърът на труда и социалната политика Бисер Петков при откриването на тържественото заседание на Националния съвет за закрила на детето, посветено на 30-та годишнината от приемането на Конвенцията на ООН за правата на детето, съобщиха от пресцентъра на социалното министерство. В изказването си той е подчертал, че фокусът на политиките на Министерството на труда и социалната политика цели създаване на условия за равен достъп до основни права за всички деца. Най-важни са достъпът до здравни грижи и образование, но не по-малко съществени са и политиките за ранно детско развитие и ранна интервенция на уврежданията, закрила на личността на детето, закрила от всякакви форми на насилие, злоупотреба или експлоатация, право на детето свободно да изразява мнение по въпроси, които го касаят и други. Конвенцията на ООН за правата на детето е висш международен документ, който не само провъзгласява правата на детето, но поставя пред държавите нелеката задача да създадат необходимите политики и условия, които да осигурят и гарантират равен достъп на всички деца до основни права чрез приемане на определени стандарти и правила, е добавил министър Бисер Петков. Отбелязвайки 30-тата годишнината от приемането на Конвенцията на ООН за правата на детето, се откроява необходимостта още по-ясно и отчетливо да чуем гласа и посланията на децата и техните семейства, за да изградим сигурно, уверено и щастливо бъдеще за България, е казал още министър Петков, цитиран в съобщението. В тържественото заседание е участвала и заместник-министър председателят Марияна Николова. В изказването си тя е подчертала, че България е утвърдила принципите на Конвенцията в Закона за закрила на детето, Семейния кодекс, Закона за предучилищното и училищното образование и Закона за здравето. В заседанието на Националния съвет за закрила на детето са участвали още заместник-министърът на труда и социалната политика Зорница Русинова, председателят на Държавната агенция за закрила на детето Елеонора Лилова, националният омбудсман Диана Ковачева, заместник-министри на образованието и науката, спорта и културата, представителят на УНИЦЕФ за България Джейн Муита.", "date": "2019.11.26", "title": "Бисер Петков: Най-важни за децата са достъпът до здравни грижи и образование"}
{"url": "https://www.24chasa.bg/novini/article/7913627", "text": "Освен „Студена” като основен източник на водоснабдяване на ВиК-Перник, са издадени още над 25 разрешителни за ползване на други водни обекти, за да не се стига до подобни ситуации”. Така министърът на околната среда и водите Нено Димов коментира в предаването „Плюс-Минус” по  водната криза в Перник. „Искам да повторя - над 25 са разрешените източници извън язовир „Студена”. Така че ВиК има ангажимента да осигурява услугата за гражданите в района”, каза министърът. Според него много по-значителен за града е проблемът със загубата на вода. „Говори се за 75-80% загуба на вода, която изтича в земята. По сметки на експерти само от намаляване на загубите, би се осигурила водата за 2 месеца за град Перник. Всички плащаме тази вода, която се губи”, коментира Нено Димов. Относно река Вит и писмото, което в министерството са получили от областния управител за почистване на коритото, то не отговаряло на изискванията на закона, затова е било разпоредено спиране. „Поискали сме възстановяване на коритото и възстановяване на природните забележителности”, каза министър Димов. Според екоминистъра казусът в момента не може да доведе до санкции от Европа.", "date": "2019.11.26", "title": "Нено Димов за кризата с водата в Перник: ВиК има над 25 източници"}
{"url": "https://www.24chasa.bg/novini/article/7913590", "text": "Турция изрази днес съболезнования на Албания заради силното земетресение, разтърсило страната рано тази сутрин, предаде Анадолската агенция. С дълбоко съжаление научихме новината, че земетресение с магнитуд 6,4 е станало в Албания тази сутрин, се казва в писмено изявление на турското външно министерство. В изявлението е посочено, че Турция изразява искрени съболезнования на народа на Албания заради гибелта на редица хора и пожелава бързо оздравяване на ранените, съобщава БТА. Турция, както винаги стои до Албания и при тази катастрофа. Изпращаме в Тирана спасителен екип и екип медици. Те ще заминат за албанската столица с турски военен самолет по-късно днес, се казва в изявлението на турското външно министерство. Изразявайки солидарност с правителството и народа на Албания, външното министерство на Турция посочи, че Анкара е готова да предостави всякакъв тип подкрепа, от която албанският народ може да има нужда.", "date": "2019.11.26", "title": "Турция изрази съболезнования на Албания заради силното земетресение"}
{"url": "https://www.24chasa.bg/novini/article/7913588", "text": "Изтребители нарушиха въздушното пространство над Вашингтон. Служителите на федералните сгради са били евакуирани за кратко, предаде Ен Би Си. Властите твърдят, че малък самолет е нарушил правилата за въздушно пространство в ограничена зона. Реактивен самолет и хеликоптери на бреговата охрана са реагирали на нарушението. Капитолият - сградата на Конгреса на САЩ, е бил евакуиран за около половин час. След това служителите са се върнали обратно. Инцидентът се е случил около 8:30 часа местно време. Белият дом също е бил временно затворен.", "date": "2019.11.26", "title": "Затвориха Белия дом заради нарушение на въздушното пространство"}
{"url": "https://www.24chasa.bg/novini/article/7913628", "text": "2 криминални регистрации има мъжът, задържан за  . Това съобщи директорът на СДВР старши комисар Георги Хаджиев. Жертвата пък има една криминална проява в живота си - хулиганство.  Убиецът е на 33 години. Дава неадекватни обяснения и ще се проверява психичното му състояние, обясни Хаджиев.  И двамата са водили скитнически начин на живот. Нямат адресна регистрация в столицата, добави полицай №1 на София.", "date": "2019.11.26", "title": "И убиецът, и жертвата в Борисовата градина - скитници с криминални регистрации"}
{"url": "https://www.24chasa.bg/novini/article/7913710", "text": "Несъобразени изкопни работи на строителна фирма са причината за прекъсването на електрозахранването в кв. Горубляне в столицата. Скъсан е кабел 20 kV, собственост на ЧЕЗ Разпределение България, като в резултат спря токът на 3000 домакинства и фирми за около 40 минути днес следобед. Екипи на компанията положиха усилия за бързото отстраняване на повредата и връщане на съоръженията към нормален режим на работа. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .", "date": "2019.11.26", "title": "Горубляне без електрозахранване заради строителна фирма"}
{"url": "https://www.24chasa.bg/novini/article/7913750", "text": "Двойно убийство е било извършено днес в Пловдив. Престъплението е станало в стопанска постройка в града около 15:50 часа. По предварителна информация е избухнал скандал между двама съдружници. Единият е извадил законно притежаван пистолет \"Макаров\" и е убил съдружника си и сина му. Убиецът е вече задържан, научи \"24 часа\" от разследващите. Той е на 45 г., не е криминално проявен. Жертвите са на 32 и на 51 години. В момента тече оглед на място. От Окръжната прокуратура в Пловдив съобщиха, че по случая е образувано досъдебно производство за умишлено убийство. То е извършено в стопанска постройка на улица \"Борба\". От прокуратура потвърдиха за задържането на извършителя Пистолетът също е намерен.", "date": "2019.11.26", "title": "Двойно убийство в Пловдив: Застреляни са баща и син"}
{"url": "https://www.24chasa.bg/novini/article/7913730", "text": "Руските военни демонстрираха пред експерти от САЩ най-новото си хиперзвуково оръжие - ракетния комплекс \"Авангард\", включващ планиращ в атмосферата крилат блок, съобщи днес руското министерство на отбраната, цитирано от ТАСС и Асошиейтед прес. Според съобщението Русия е показала най-новото си стратегическо оръжие пред поканената американска инспекционна група като част от мерките за прозрачност и \"с цел да се поддържа жизнеспособността и ефективността на Договора за стратегическите нападателни оръжия\". \"Авангард\" е комплекс със стратегическо предназначение с междуконтинентална балистична ракета, снабдена и планиращ крилат боен блок. Според наличните открити източници бойният блок е разработен от научно-производствено обединение в руския град Реутов, Московска област, и е бил в процес на изпитания от 2004 г., предава БТА. Той е способен да лети в плътните слоеве на атмосферата със скорост над 20 пъти по-бърза от звука. За новото руско оръжие за първи път говори президентът Владимир Путин на 1 март 2018 г. в своето годишно послание до Федералното събрание, като отбеляза способността му да прави остри маневри по пътя си към целта, с което прави безпредметна противоракетната отбрана. В края на м.г. отново той съобщи, че е започнало серийното производство на комплекса \"Авангард\", като подчерта, че заедно с ракетите \"Сармат\" и комплексите \"Кинжал\" и \"Пересвет\" той многократно увеличава потенциала на армията и флота, с което \"надеждно и безусловно гарантира сигурността на Русия в близките десетилетия\". ' Според Путин създаването на \"Авангард\" представлява технологичен пробив, сравним с изстрелването на първия съветски изкуствен спътник на Земята през 1957 г.", "date": "2019.11.26", "title": "Русия показа новото си хиперзвуково оръжие пред американски експерти"}
{"url": "https://www.24chasa.bg/novini/article/7914223", "text": "Народното събрание ще гласува на първо четене Законопроект за изменение и допълнение на Закона за висшето образование. Това предвижда проектът за програма за работата на Народното събрание през седмицата. Депутатите ще разгледат на първо четене промените в Данъчно-осигурителния процесуален кодекс и законопроект за изменение и допълнение на Закона за платежните услуги и платежните системи, както и Законопроект за изменение и допълнение на Закона за запасите от нефт и нефтопродукти. В четвъртък парламентът ще разгледа на първо четене Законопроект за изменение и допълнение на Закона за туризма. В програмата за този ден е включен и Законопроект за ратифициране на Споразумението за извършване на Преглед на инвестиционната политика на Република България, между България, от една страна, и Организацията за икономическо сътрудничество и развитие /ОИСР/, от друга. В петък депутатите ще разгледат на първо гласуване Законопроект за изменение и допълнение на Закона за Министерството на вътрешните работи. В програмата за работа в петък е и първото гласуване на Законопроект за изменение и допълнение на Закона за изпълнение на Конвенцията по касетъчните боеприпаси и Конвенцията за забраната на използването, складирането, производството и трансфера на противопехотни мини и за тяхното унищожаване. Предвиден е и редовен парламентарен контрол.", "date": "2019.11.26", "title": "Парламентът гласува промени в закона за висшето образование"}
{"url": "https://www.24chasa.bg/novini/article/7914251", "text": "Гражданите на Тирана самоинициативно се заеха с хуманитарна дейност по събиране на храна, дрехи и други основни продукти за съгражданите си, чиито къщи пострадаха от земетресението, което тази сутрин разтърси Албания, заяви журналистката от Тирана Ергиса Бейколари за Танюг. Тя каза, че в момента се провеждат хуманитарни акции пред Националния театър и на площад \"Майка Тереза\", предаде БТА. Събират се храни, дрехи и други необходими продукти за граждани, които са останали бе покрив над главата си, каза Бейколари. Камиони с пакети вече са изпратени в критичните райони в околностите на Дуръс, където щетите от земетресението са най-големи. Тя добави, че са отворени сметки за събиране на пари от албанската диаспора за оказване на помощ след тази голяма природна катастрофа. Медиите в Тирана непрекъснато оказват помощ с това, че съобщават информации за това къде се намират хуманитарните пунктове на терена, посочи албанската журналистка. Албанското министерство на отбраната съобщи, че броят на жертвите е достигнал 18 души, след като са били открити още две тела, предаде Асошиейтед прес.", "date": "2019.11.26", "title": "Гражданите на Тирана събират храни и дрехи за пострадалите от труса"}
{"url": "https://www.24chasa.bg/novini/article/7914250", "text": "Чл. кор. проф. дтн Христо Белоев остава ректор на Русенския университет, съобщиха от ВУЗ-а. На проведените избори за ръководни органи и длъжности в университета, от гласували общо 226 души, гласа се за Белоев са дали 203-ма. Председател на събранието е бил проф. д-р Пламен Кангалов, зам.-ректор по учебната работа. Гласуването се е провело в съответствие със Закона за висшето образование и правилата за издигане на кандидати за провеждане на избори за ръководни органи и длъжности в Русенския университет с начало 15:30ч;. и край 16:45 ч. Председател на Общото събрание на ВУЗ остава проф. д-р Велизара Пенчева, за която са гласували 120 души. Нейн заместник ще бъде доц. д-р Анелия Манукова. Това ще бъде и четвъртият мандат за проф. Белоев, с кратко прекъсване, в кето начело на ВУЗ-а беше проф. Велизара Пенчева. Проф Белоев е роден през 1958 г., а през 1084 завършва специалността „Селскостопанска техника” в Русенския унверситет. По време на трите си досегашни мандата той направи много за ВУЗ-а, привлече крепни инвестиции, сред които блести „Канеф Център”, корпусът, издигнат с помощта на Игнат Канеф. Белоев беше и председател на Общинския съвет на Русе, а през лятото бе повален от инсулт, но се възстанови и се върна на работа.", "date": "2019.11.26", "title": "Проф. дтн Христо Белоев остава ректор на Русенския университет"}
{"url": "https://www.24chasa.bg/novini/article/7914289", "text": "Пътят за изграждане на суперкомпютри от световна класа в Европа вече е отворен. За мен беше голямо удоволствие и емоция да присъствам на подписването на споразуменията между съвместното европейско предприятие EuroHPC и 8-те държави домакини, където ще бъдат центровете за суперкомпютри. Сред тези държави членки е и България. Това написа в профила си във фейсбук българският еврокомисар Мария Габриел, която бе избрана за първи вицепрезидент на ЕНП. \"Подписаните днес споразумения са крайъгълен камък в работата ни и сближават амбицията ни да направим Европа световен лидер в областта на високопроизводителните изчислителни технологии. След края на следващата година, осем суперкомпютри от световна величина ще помагат на европейските изследователи и индустрията, където и да са в ЕС, да постигнат значителен напредък в борбата с изменението на климата, разработването на нови лекарства, на нови материали и още много други ползи. Приветствам също Северна Македония, която се присъедини към EuroHPC. Радвам се, че като част от ангажимента си с Цифровата програма на ЕС за Западните Балкани, страната се присъединява към инвестициите и има амбициозни цели за инфраструктура и изследвания\", посочи Габриел.", "date": "2019.11.26", "title": "Мария Габриел: България ще бъде сред 8-те държави с европейски суперкомпютър"}
{"url": "https://www.24chasa.bg/novini/article/7914306", "text": "Президентът на Косово Хашим Тачи обяви утрешния 27 ноември за ден на траур в Косово в памет на жертвите на днешното земетресение в Албания, съобщава прищинският портал \"Зъри\", цитиран от БТА. В катастрофалното земетресение загинаха десетки хора и стотици са ранени, се посочва в съобщение на кабинета на Тачи. Знамената на институциите в Косово ще бъдат спуснати наполовина.", "date": "2019.11.26", "title": "Косово обяви ден на траур заради жертвите на труса в Албания"}
{"url": "https://www.24chasa.bg/novini/article/7914309", "text": "Седем килограма пластмасови торбички и други отпадъци бяха открити в стомаха на мъртъв елен в Тайланд, оповестиха местните власти, цитирани от Франс прес. Те призоваха да не се изхвърлят боклуци във водоемите и горите в страната. Тайланд е най-големият потребител на пластмасови торбички в света. Всеки жител на тази страна в Югоизточна Азия ежегодно ползва до 3000 пластмасови торбички за еднократна употреба, за да пазарува или да купи храна на улицата, посочва БТА. Пластмасови торбички вече бяха открити в стомасите на мъртви морски костенурки и морски крави в Тайланд. Сега е дошъл редът на сухоземните животни. Трупът на 10-годишния елен бе намерен в национален парк в провинция Нан, на около 630 км северно от столицата Банкок. \"Направената аутопсия даде възможност да бъдат открити пластмасови торбички в стомаха на животнотo. Това е била една от причините за смъртта му\", поясниха от дирекцията на националния парк Кхун Сатхан. Пластмасовите торбички съдържали утайка от кафе, опаковки от инстантна юфка, салфетки и дори бельо. Вестта идва, след като преди няколко месеца одисеята на бебето морска крава Мериам привлече вниманието в социалните мрежи в Тайланд. Мериам умря през август вследствие на остро възпаление, предизвикано от пластмасови отпадъци, които бяха открити в стомаха й след излизането й на брега през месец май.", "date": "2019.11.26", "title": "7 кг пластмасови отпадъци са открити в стомаха на мъртъв елен в Тайланд (Снимки)"}
{"url": "https://www.24chasa.bg/novini/article/7914330", "text": "Декември и януари няма да получавам заплата, първо да ми дойде акъла, обяви генералният директор на БНТ Емил Кошлуков в предаването  . Той обясни, че без да се усети, е получавал с 40% повече, тъй като от предходното ръководство останала такава заповед. Така  в продължение на пет месеца взимал отгоре върху възнаграждението си. \"Истинският директор ръководи не с наказания, а с пример. Веднагически, след като разбрах това, си пуснах заповед и се самонаказах, като отрязах това увеличение. Не съм видял, че взимам пари отгоре, сега ще ги възстановя като няма да получавам известно време. Това, че съм взимал е напълно законно, но и напълно неморално. Извинявам се на колегите, че понеже съм напълно нехаен и небрежен, съм взимал една торба пари повече\", отсече Кошлуков.", "date": "2019.11.26", "title": "Кошлуков, взимал 5 месеца с 40% повече: Декември и януари без заплата!"}
{"url": "https://www.24chasa.bg/novini/article/7914365", "text": "\"Стоянка Мутафова е стабилна, отваря очи, разпознава ни всички. За това съм изключително благодарна на хората от ВМА - ген. професор д-р Венцислав Мутафчийски, д-р Петров, д-р Нейчев и всички сестри, които обгрижват майка ми през цялото време. Правят го професионално и аз искам да им благодаря\". Това заяви пред   дъщерята на Стоянка Мутафова - Мария Грубешлиева, която всеки ден се информира за състоянието на една от най-добрите български актриси. \"Вълшебници са тези хора, и отношение имат, разбират как стоят нещата\", каза Муки, която от притеснение по родителката си е отслабнала с повече от 10 килограма, но продължава да изглежда блестящо. \"Напоследък все се моля на Бог. Само в него ми е надеждата и в ръцете на докторите. Не всеки път ме пускат при майка ми и може би това е за добре, защото така от време на време свалям собственото си безпокойство по Стоянка. А тя разбира, чува ме и е в съзнание\", допълни още Муки.", "date": "2019.11.26", "title": "Стоянка Мутафова е стабилна, отваря очи и разпознава близките си"}
