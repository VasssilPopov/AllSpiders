{"url": "https://www.24chasa.bg/novini/article/6723874", "text": "Стефан Станев, който през лятото на м.г. уби приятелката си Виола Николова, има страст към ножовете, склонен е да обвинява другите за действията си и е враждебен към хората, от които не зависи. Това става ясно от мотивите към присъдата му, които вече са публикувани. Станев получи 25 г. затвор през ноември м.г. Той се призна за виновен за жестокото убийство на 28-годишната студентка и така отътрва доживотния затвор. От мотивите на съдебния състав с председател Димитрина Ангелова става ясно, че жертвата е починала в страшни мъки. Стефан и Виола се запознали през март и след 2 месеца заживели заедно. В нощта срещу 23 юни младата жена си легнала преди Станев. Около 5 ч сутринта той отишъл в спалнята, опитал да я заговори, но тя не отвърнала. Станев се ядосал, замахнал към стената със стик за голф. После го счупил в главата на приятелката си, съборил я на земята и почнал да я души. Ръгал я с 3 кухненски ножа във врата и гърба. Един от тях се счупил и острието останало в шията ѝ. След убийството Станев отпътувал за Созопол, а по пътя качил и ограбил двама стопаджии. Сред причините за извършване на убийството съдиите посочват и семейната среда, в която Станев е отраснал. Майка му имала високи очаквания, а баща му бил незаинтересован към сина си. Стефан се друсал от 13-годишен. Присъдата не е окончателна, роднините на убитата ще обжалват.", "date": "2018.02.18", "title": "Убиецът на Виола със страст към ножове"}
{"url": "https://www.24chasa.bg/novini/article/6723826", "text": "Десетима човека бяха затрупани днес от лавина на 2500 м надморска височина в швейцарския кантон Вале, съобщи местната полиция, циитрана от АФП, ДПА и Ройтерс. По думите на полицейския говорител Стев Леже инциднтът е станал в района на град Фено до френската граница. Започнало е издирване на затрупаните, но засега няма данни за съдбата им, предаде БТА.", "date": "2018.02.18", "title": "Лавина затрупа десетима в Швейцария"}
{"url": "https://www.24chasa.bg/novini/article/6723832", "text": "Четири човека бяха убити и петима - ранени днес в дагестанския град Кизляр, след като 22-годишен местен жител откри огън по тях, преди да бъде ликвидиран предаде ТАСС. Според едни данни нападателят е започнал стрелбата вътре в църква, а според други - по излизащи от храма. Сред ранените са служители на полицията и русата национална гвардия, предава БТА. У престъпника, чиято самоличност е била установена, са били намерени нож, патрони и ловна пушка.", "date": "2018.02.18", "title": "Четирима убити и петима ранени при нападение с ловна пушка в Дагестан"}
{"url": "https://www.24chasa.bg/novini/article/6723789", "text": "Без Васил Левски нямаше да я има България и ние днес щяхме да говорим на друг език. Това каза пред журналисти вицепремиерът Валери Симеонов по време на шествие-поклонение пред личността и саможертвата на Васил Левски, организирано от ПП НФСБ по повод 145-ата годишнина от смъртта на Апостола, предаде „Фокус“. \"Възприето е този ден - денят на гибелта на Васил Левски, да се чества и уважава от целия български народ, може би защото това е първият ден на неговото безсмъртие. Макар и тъжен повод, този ден е много важен за нашата история, защото отдаваме почит на българина, без когото нямаше да има България. Нямаше да ни има и нас днес или щеше да ни има, но щяхме да говорим на друг език\", каза още Симеонов. Сигурен съм, че в Молдова и Украйна днес също има венци на паметниците на Левски, там са по-българи от нас. \"Поздравявам всички наши приятели в Молдова и Украйна, при които често ходим напоследък, за техния патриотизъм. Сигурен съм, че днес пред всички паметници на Левски там с положени венци и цветя и искам да им благодаря и да им пожелая да продължават все така да бъдат по-българи от нас\", обясни Симеонов. Вицепремиерът посочи още, че откритата в края на миналата година директна авиолиния София-Одеса вече превозва по около 100 души на полет и в двете посоки, като се очаква през лятото, когато е по-активният туристически сезон, този брой да се повиши.", "date": "2018.02.18", "title": "Симеонов: Без Левски нямаше да я има България и днес щяхме да говорим на друг език (Обновена)"}
{"url": "https://www.24chasa.bg/novini/article/6723868", "text": "Няколко хиляди привърженици на бившия грузински президент Михаил Саакашвили излязоха на митинг в Киев в неделя, съобщава AFP. По данни на организаторите, техният брой е около 10 хиляди души, докато полицията твърди, че на митинга има около три хиляди участници. Подкрепящите Саакашвили носеха лозунги с надписи искащи импийчмънт за президент Петро Порошенко, предава \"Фокус\". Бившият грузински президент и бивш губернатор на Одеска област бе един от противниците на украинския държавен глава, като по-рано тази седмица Саакашвили бе депортиран Полша, от където премина в Нидерландия.", "date": "2018.02.18", "title": "Хиляди привърженици на Михаил Саакашвили излязоха на митинг в Киев"}
{"url": "https://www.24chasa.bg/novini/article/6723878", "text": "Броят на убитите след стрелбата в дагестанското населено място Кизляр достигна пет, след като една ранена жена почина в болница, предаде ТАСС, като се позова на републиканското здравно министерство. Според ведомството в болница има още четирима пострадали, двама от които в тежко и двама в средно състояние. Говорителката на федералния Следствен комитет Светлана Петренко допълни, че нападателят е стрелял само по жени, убивайки на място четири и ранявайки още три. При опит да бъде задържан младият мъж е ранил два служитеели на правоохранителните органи, след което е бил ликвидиран Самоличността му е била установена - местен жител, роден през 1995 г. ТАСС не посочва засега мотивите на стрелеца, извършил престъплението в района на църква.", "date": "2018.02.18", "title": "Нападателят в Дагестан стрелял само по жени, жертвите вече са 5"}
{"url": "https://www.24chasa.bg/novini/article/6723906", "text": "Не приемам критиките на президента за забавената модернизация на армията. Това каза пред журналисти в Карлово министърът на отбраната Красимир Каракачанов, който присъства на възпоменателната церемония по повод 145 години от гибелта на Апостола на свободата Васил Левски, предаде „Фокус“. „Модернизацията на армията е забавена от 27 години, защото тогава, когато са купували една техника, са търсели вероятно някакъв друг ефект, а не този за способностите на Българската армия“, добави Каракачанов. По думите му, ако когато са купувани Кугарите и Спартаните, са били купени изтребители, цените са щели да бъдат други и сега наред с МиГ- 29 и СУ-25 да имаме и по-модерни самолети. Каракачанов каза още, че когато навремето са се купували Кугарите и Спартаните е имало много изгодно предложение да получим почти като подарък цяла ескадрила с въоръжение от Федерална република Германия модернизирани МиГ-29, с цена 1 евро на самолет. „Ние сме ги отказали, защото сме първи натовци и купихме нещо, което стои в хангарите. А поляците с най-голямо удоволствие си позволиха същия този подарък от Федералната република и сега още ги ползват. Това е сметката в армията“, каза още Красимир Каракачанов. „Тъй като става въпрос все пак не за 100-200 000 лева, даже не за 100-200 милиона лева, а конкретно за самолетите става въпрос за суми от над 1,3-1,5 млрд. лв., аз не искам да бързаме и да правим грешки, а след години някой друг да каже, че аз като министър на отбраната съм направим нещо, което не е изгодно за армията, а за самия мен“, добави Каракачанов. Според него именно така се е действало в България през последните 27 години. „Тези 27 години са пропуснати да се модернизира армията. Ако бяха купувани тези въоръжения, които ни трябват, а не да харчим стотици милиони долари за техника , която днес да стои в хангарите и не лети, нещата щяха да изглеждат по-друг начин“, каза министърът на отбраната. Според него техниката не лети, защото, когато са сключвани договорите никой не си е направил усилието в тях да пише, че поддръжката на това въоръжение трябва да става в България. По думите му именно това е едно от условията, които сега се поставят по отношение на самолетите. „Това ще бъде едно от условията, които ние ще поставим на фирмите, които са проявили интерес – поне една част от поддръжката да се прави в нашите авиационно-ремонтни заводи, които са към МО“, поясни министърът. „По отношение на бронираната машина – вместо да отиваме отнякъде да си купим нещо за по 3-4 млн. лв. за по парче и да похарчим и там над 1 млрд. лв. и след това да се чудим къде да я ремонтираме, идеята е да се сглобяват в България, за да може да си ги поддържаме по-лесно“, добави Каракачанов и отбеляза, че това е валидно и за корабите. Той още веднъж повтори, че сега не трябва да се бърза, а да се действа умно. По думите му общо за трите проекта за модернизация става въпрос за една сума от над 3,5 млрд. лв. Амбицията ми е, докато съм министър, да въведем доброволната военна служба. Според Каракачанов очаквано е това да са 1000-1300 души, които ще са достатъчно, за да се запълни недокомплекта в Българската армия. По думите му това трябва да стане, като се предложат и нормални възможности за реализацията след това и като се помисли за бонуси. Каракачанов каза, че Закона за доброволната военна служба се готви и според него той трябва да се подкрепи от обществото. „Крайно време е да си отворим очите и да спрем да говорим празни приказки, защото няма просперираща държава по света, която да няма силна армия“, каза министърът на отбраната. „Само да не ми дават примера с Швейцария, защото тя не е държава без армия. Напротив това, което аз предлагам за наборната армия е точно по Швейцарския модел – 6 месеца служба, подготовка и, зачисляване в резерва и след това регулярно опресняване на знанията и възможностите“, добави той. Красимир Каракачанов посочи още, че проблем с недокомплекта на армията е проблем на всички армии. След конференцията по сигурността в Швейцария, където е бил е станало ясно, че това е проблем и за Германия, където заплатите са многократно по-високи, условията на труд са много по-добри и възможностите на един германски военнослужещ са многократно по-добри от българските. „Германия , която винаги се е притеснявала да не я обвинят в милитаризиране в момента също обсъжда варианта дали да не върне наборната военна служба. Австрия, която има наборна военна служба от 9 месеца, обсъжда дали да не я направи 12 месеца. Скандинавските държави – Дания, Финландия, Норвегия , Швеция също връщат наборната военна служба“, посочи още военният министър . Той припомни още ,че в момента има други държави , които въобще не са я премахвали - като Турция и Гърция.", "date": "2018.02.18", "title": "Каракачанов: Амбицията ми е, докато съм министър, да въведем доброволната казарма"}
{"url": "https://www.24chasa.bg/novini/article/6723897", "text": "Двама български граждани са задържани на турската граница на пункта „Капъкуле” при опит да пренесат у нас алкохол и цигари, купени от безмитния магазин, пише БГНЕС. Мъжете пристигнали на „Капъкуле” от България и след малко забавяне тръгнали пеш в обратната посока, съобщиха от полицейската дирекция в Одрин. Екипите на граничните власти и жандармерията обаче забелязали, че двамата са особено широки в торса и предприели претърсване. Проверката се натъкнала на дързък опит за контрабанда на безмитни стоки – 16 бутилки алкохол и цигари били прикрепени с дебело тиксо по телата им с надеждата така укритите покупки да не привлекат вниманието, и да ги внесат в България.", "date": "2018.02.18", "title": "Задържаха двама българи на турската граница за контрабанда"}
{"url": "https://www.24chasa.bg/novini/article/6723958", "text": "Трима запалянковци на пловдивския „Ботев” бяха закарани в болница, а двама – в ареста  , предаде  . По-късно и прегледаните са били задържани. Възможно е и други свързани с инцидента да бъдат привикани за разпити. Инцидентът е станал в бирария на улиците „Оборище” и „Черковна”. Над 120 фенове нахлули в заведението, хвърляли бутилки по останалите посетители и се държали агресивно.", "date": "2018.02.18", "title": "Задържаха още двама от феновете на \"Ботев\" (Пд), вкарали полицай в болница"}
{"url": "https://www.24chasa.bg/novini/article/6724011", "text": "Лавина уби двама скиори във френската част на Алпите – мъж и неговата 11-годишна дъщеря, които са карали ски по забранен маршрут в неделя, съобщава Reuters. Природното бедствие е станало в района на Валдизер, на около три хиляди метра надморска височина, това заяви Сесил Фернандо, говорител на туристически център на ски центъра на курорта. Двамата са били част от по-голяма група. Не е съобщена тяхната националност, предаде \"Фокус\".", "date": "2018.02.18", "title": "Лавина уби двама скиори във Френските Алпи"}
{"url": "https://www.24chasa.bg/novini/article/6723928", "text": "Загиналата туристка в Пирин при свличане на снежна козирка е опитна алпинистка, правила преходи в Пиренеите, Алпите, Непал, в Грузия и др. 25-годишната Ния Трейман от София тръгнала в събота на преход в района на Синанишкия циркус с двама приятели, с които редовно е правила планински турове. с дължина около 300 м и широка около 200 м. Тя се отлепила от върха и снежната маса повлякла момичето по стръмния склон. Другите двама мъже не са пострадали и веднага подали сигнал. “При нас пристигна сигнал за инцидента малко след 17 часа. Веднага към мястото се отправиха дежурната група наши спасители от звеното Шилигарника - Синаница”, каза шефът на ПСС отряда в Банско Румен Баряков. Първо тръгнали Митко Пицин и Иво Валеов с едната моторна шейна, а в другата шейна били Митко Груйчев и Наско Уков с кучето Норд. След тях е направена организация за тръгването на още няколко моторни шейни със спасители. “Благодарим на Народен парк “Пирин”, които ни дадоха тяхна шейна, защото в случая трябваше да се организира мащабна акция и да се изнесат повече хора на терен”, допълни Баряков. За близо час първите четирима стигнали до мястото. В 19,15 ч кучето Норд с водача му Атанас Уков открили туристката, но тя вече била мъртва. В района били и двамата ѝ приятели, те били изведени от мястото. Петър Пировски е наранил леко ръката си. Другият младеж няма травми. Спасителите успели да извадят Ния изпод близо метър сняг, който се стоварил върху нея. Предполага се, че е по скалите, повлечена със страшна скорост от тоновете сняг. “Теренът е много труднопроходим. Организирахме се бързо и достигнахме до мястото за по-малко от час”, каза Атанас Уков. Спасителите казват, че са действали дори по-бързо, отколкото би се получило, ако в акцията е участвал хеликоптер. “За съжаление, при такъв инцидент шансовете за оцеляване са малки и времето е най-важният фактор. Преди 2 дни спасихме затрупан от лавина, което се случва веднъж на милион. Тогава колегите бяха близо до мястото на падналата лавина в Ечмище и успяха да върнат към живота сноубордиста”, казаха спасителите. Акцията в съботната вечер е била много рискова и за тях, защото са преминали през опасни терени. Загиналата Ния е била опитна планинарка. С приятелите си зимен маршрут, като са тръгнали от хижа “Синаница”. Трагедията я сполетяла заради малшанс - стъпила е върху козирката, като вероятно е мислила, че е на ръба на върха. Младата жена е завършила френската гимназия в София, след това френска филология и магистратура по превод във Франция. Превеждала е автори като Блез Сандрар, Франсис Жам, Андре Жид. Любител фотограф е по наследство. Дядо ѝ, баща ѝ Николай Трейман и чичо ѝ Юри Трейман са известни имена във фотографията. Обиколила е едни от най-суровите планини в света, а тази година за първи път е отишла в Пирин, където намери и смъртта си. в района на Синаница. Преди близо 20 г. живота си загуби астроном от обсерваторията в Рожен. 31-годишният Ташко Вълчев тръгва с група приятели на 31 декември 1999 г. към хижа “Синаница”, за да посрещне там Новата година. Като опитен водач върви последен в групата. Подхълзва се, пада и изчезва от погледите на приятелите си. Тялото му е открито след 5 месеца. Сега там има паметна плоча.  “Една звезда угасна днес. Ния беше една от младите надежди, която тренираше и една след друга откриваше различни планини. Тръгна от Пиренеите, Алпите, като до Хималаите беше стигнала дори. Пътят ѝ вървеше нагоре - към все по-големи цели”. Това каза известният алпинист Боян Петров пред “24 часа”. Той познава младото момиче от дете, защото е близък с родителите ѝ. Това било първото за тази година ходене на Ния в Пирин, все го отлагала. “Беше достатъчно опитна с много премерени постижения, не се е изхвърляла на нещо, което не може да направи. Сега случката в Пирин е тотална грешка. Защото информацията, която ни дадоха досега, е, че са си обували котките, когато тя е направила 3-4 крачки към гребена, така че пропада в козирката и въвлича след себе си лавината”, разсъждава Петров. Спасителите още не знаели със сигурност дали е загинала от травми, или задушаване. Той е категоричен, че те са се организирали бързо. ", "date": "2018.02.18", "title": "Загиналата в Пирин Ния Трейман е от прочут род на фотографи (Обзор)"}
{"url": "https://www.24chasa.bg/novini/article/6723751", "text": "Кремиковската св. обител започва да събира истории и спомени, свързани с лични срещи с покойния дядо Добри от Байлово. Инициативата цели добрите дела на дядо Добри да не бъдат забравени. Това съобщиха от Кремиковската св. обител. В последните години от живота си добрият старец бе избрал именно Кремиковския манастир за едно от своите убежища, където намери покой, топлина и радост от общението във вярата. Ето какво се казва в съобщението на Кремиковския манастир: Той извървя земния си път като правеше безброй добри дела, воден само от преизпълненото си с любов към Бога сърце. Времето покрива със забрава, но ние бихме искали споменът за стареца да остане жив за поколенията. Така добрите му дела ще послужат за урок на всички ни. Ето защо започваме събирането на спомени и преживявания с дядо Добри. Ако Вие сте го познавали, говорили сте с него, той Ви е съветвал или помагал – споделете ни! Изпращайте ни историите в писмен вид, подписани лично от вас с име и фамилия на адрес: гр. София кв. Кремиковци местност „Манастирски ливади“ Кремиковски манастир „Св. вмчк. Георги Победоносец“ Така делата на доброто няма да се забравят, а ще ни мотивират да бъдем като него, защото… „Добрите дела дирят добро и имаме ли Бог, имаме всичко“ (дядо Добри).", "date": "2018.02.18", "title": "Кремиковският манастир събира истории, свързани с дядо Добри"}
{"url": "https://www.24chasa.bg/novini/article/6723760", "text": "Скиор почина внезапно на ски писта \"Кулиното\" край Разлог. В ПСС е получен сигнал за паднал мъж на пистата около 11,40 ч в неделя. \"Веднага тръгнах към мястото и наистина на земята лежеше мъж в безпомощно състояние. Започнах да го реанимирам, като през това време други скиори се обадиха и на Спешния център. Около 20 минути се опитвах да му възстановя жизнените показатели, но без резултат\", каза шефът на спасителната служба - отряд Разлог Любен Джолев. Според него по тялото на мъжа не е имало видими следи от падане, удар или други наранявания. Тялото е транспортирано за аутопсия. Предполага се, че 52-годишният мъж от София е починал от инфаркт. Той е бил добре екипиран и е бил с приятели на Кулиното, но те в същия момент не са се спускали по пистата, а са били в чайните в долния й край.", "date": "2018.02.18", "title": "Скиор почина на пистата край Разлог"}
{"url": "https://www.24chasa.bg/novini/article/6723758", "text": "Шейсет и пет е броят на загиналите в катастрофиралия днес пътнически самолет в Иран, предаде иранската агенция ИРНА, цитирана от Асошиейтед прес. Преди това бе съобщено за 66 загинали. Според ИРНА един човек е пропуснал полета. Така загиналите са 59 пътници и шест души екипаж, предаде БТА.", "date": "2018.02.18", "title": "65 са загиналите в катастрофиралия самолет в Иран"}
{"url": "https://www.24chasa.bg/novini/article/6723764", "text": "Мъж на 66 години от Монтана е загинал, след като е паднал върху горяща печка в дома му, съобщиха от Областната дирекция на МВР в Монтана. Трупът на мъжа е бил намерен вчера от негови роднини, които отишли да го видят, след като престанал да отговаря на телефона. По случая е образувано досъдебно производство, предполага се, че на загиналия е прилошало и той е паднал върху печката. През миналата година при пожари в Монтанско са загинали двама души.", "date": "2018.02.18", "title": "Мъж от Монтана загина, след като падна върху горяща печка в дома си"}
{"url": "https://www.24chasa.bg/novini/article/6723768", "text": "Косово отбеляза 10 години от обявяването на независимостта с парад на силите за сигурност и полицията в центъра на Прищина, съобщи косовската телевизия РТК. Парадът, който трябваше да се състои на 17 февруари, беше отложен за днес, тъй като много от домакините и поканените гости бяха на конференция по сигурността в Мюнхен, предаде БТА. Парадът на силите за сигурност на Косово е традиция от 2012 г., но бе пропуснат през 2015 и 2017 г. В речта си пред парада президентът Хашим Тачи каза, че последния път, когато в Прищина са дефилирали силите за сигурност на Косово, той е казал, че Косово ще има своя армия, и твърдо е решил да осъществи по-скоро това обещание. \"Събрали сме се да отбележим 10 години от създаването на държавата Косово. Много поколения се жертваха, за да обявим независимостта на Косово на 17 февруари 2008 г. Нашият път към свободата и независимостта беше труден и мъчителен\", каза още Тачи. По-рано днес по повод годишнината бе свикано тържествено заседание на парламента. В присъствието на много гости от региона и от цял свят председателят на парламента Кадри Весели заяви, че \"второто десетилетие на държавата изисква повече работа и отговорност\". \"Трябва да създадем условия за по-различно, бързо и значително икономическо развитие. Второто десетилетие от независимостта трябва да бъде десетилетие на икономическо благосъстояние за гражданите на Косово\", каза Весели. Тържествата по повод годишнината от независимостта на Косово, които започнаха вчера, ще завършат с прием на президента за представители на косовските институции, чуждестранните гости и дипломатическия корпус.", "date": "2018.02.18", "title": "Косово отбеляза 10 години независимост с парад на армията и полицията (Снимки)"}
{"url": "https://www.24chasa.bg/novini/article/6723635", "text": "Хърватският президент Колинда Грабар-Китарович заяви в неделя, че Сърбия и Хърватия не крият различията си, но двете държави имат отговорност към мира и стабилността в региона, това съобщава сръбската агенция Tanjug. Китарович е направила коментара си във връзка с провелите се преговори със сръбския си колега Александър Вучич, състояли се по-рано тази седмица. По думите на хърватския държавен глава, Белград и Загреб имат тежко минало, но също така и отговорност за изграждането на основните за мир и стабилност в Югоизточна Европа. Китарович също така е изразила надеждата си, че двете държави ще създадат добросъседски отношения, предава \"Фокус\".", "date": "2018.02.18", "title": "Хърватският президент: Ние и Сърбия имаме отговорности към мира и стабилността в региона"}
{"url": "https://www.24chasa.bg/novini/article/6723641", "text": "Търсачката за изображения в интернет „Гугъл“ ограничи способността на потребителите да свалят изображения на компютрите си, заради споразумение, постигнато с портала за стокова фотография „Гети имиджис“. Порталът подаде оплакване до Европейската комисия, а „Гугъл“ премахна бутона „прегледай изображението“, пише Би Би Си. Компанията се оплака от интернет търсачката, защото изображенията ѝ могат да се открият и свалят твърде лесно без необходимия лиценз или разрешение, предава  . След въведената промяна потребителите трябва да влизат в интернет сайта, в който е качено изображението, за да го свалят. Друга промяна, свързана със споразумението между „Гугъл“ и „Гети имиджис“, е премахване на опцията за търсене по изображение, която позволяваше да се намери версия на дадено изображение с по-висока резолюция или качество.", "date": "2018.02.18", "title": "\"Гугъл\" ограничи свалянето на снимки заради споразумение с „Гети имиджис“"}
{"url": "https://www.24chasa.bg/novini/article/6723672", "text": "Отбелязването на 145-годишнината от обесването на Васил Левски от българската дипломация и диаспора бе отбелязана днес с откриването на паметна плоча, поставена на сградата на посолството. На тържеството присъстваха над 150 души от българската диаспора, ученици от българските училища и гости. Тържеството започна със заупокойна панихида в българския православен храм „Св. Преп. Йоан Рилски Чудотворец“, а в 11,30 ч. стартира церемонията по откриването на паметната плоча. Паметната плоча бе открита от Временно управляващ посолството на РБ г-н Веселин Иванов. Това е втори монумент на Апостола в Гърция. Бюст паметник на Васил Левски бе открит и в българското консулство в Солун през 2004 година.", "date": "2018.02.18", "title": "Втори монумент на Апостола откриха в Гърция"}
{"url": "https://www.24chasa.bg/novini/article/6723677", "text": "Скандал избухна днес между германски депутат от турски произход и турската делегация на Мюнхенската конференция по сигурността, предаде Ройтерс. Джем Йоздемир, до края на миналия месец съпредседател на германската партия Зелени и критик на турския президент Реджеп Тайип Ердоган, каза, че е получил охрана на конференцията, след като се разбрало, че турските бодигардове, отседнали в същия хотел, са го обвинили, че е \"терорист\", предава БТА. \"Полицията ми каза, че има проблем с турската охрана. Те заявили, че член на терористична организация е отседнал в хотела - тоест аз\", каза Йоздемир пред журналисти след завръщането си в Берлин. По неговите думи, след като се регистрирал в хотела в петък, турските бодигардове започнали да му хвърлят подозрителни погледи и да го сочат един на друг. В събота пред вратата на стаята му била поставена полицейска охрана. Полицията в Мюнхен съобщи, че е осигурила охрана на много хора по време на конференцията, включително на Йоздемир, но не можа да потвърди дали турската делегация има нещо общо с това. Турският външен министър Мевлют Чавушоглу решително отрече, че Йоздемир е бил наблюдаван, и обвини бившия лидер на Зелените, че се опитва да влоши германско-турските отношения.", "date": "2018.02.18", "title": "Германски депутат: Получих охрана в Мюнхен заради заплаха от турска делегация"}
{"url": "https://www.24chasa.bg/novini/article/6723689", "text": "Руският външен министър Сергей Лавров заяви, че поставяйки пред Сърбия избора между Русия и Запада, Европейският съюз повтаря същата грешка, която е довела до разделянето на украинското общество, предава македонската агенция “Макфакс“. Според Лавров, Сърбия развива напълно нормално международните си отношения – Белград води диалог с ЕС и НАТО и в същото време сключва договор за свободна търговия с Русия, предаде \"Фокус\". „Надявам се Западът да види грешката, която направи в Украйна“, добави руският първи дипломат. Според Лавров, искането на ЕС Сърбия да признае Косово ако иска да влезе в Съюза е недостойно и не приляга на Брюксел.", "date": "2018.02.18", "title": "Сергей Лавров: Западът не бива да повтаря грешката от Украйна в Сърбия"}
{"url": "https://www.24chasa.bg/novini/article/6723702", "text": "Трима запалянковци на пловдивския „Ботев” са в болница, а двама – в ареста след сблъсък с полицията в столично заведение, съобщи  . Инцидентът е станал в бирария на улиците „Оборище” и „Черковна”. Феновете хвърляли бутилки по останалите посетители и се държали агресивно. Дошлите на място полицаи са ги обуздали. Един от служителите на реда е пострадал и също е откаран в болница. Районът на заведението е отцепен.", "date": "2018.02.18", "title": "Фенове на „Ботев” (Пд) се сбиха с полицаи в столично заведение, 2-ма са арестувани"}
{"url": "https://www.24chasa.bg/novini/article/6723733", "text": "Вечерта на 17 февруари, събота, българският президент Румен Радев и двама архиереи от Българската православна църква посетиха Бигорския манастир. \"България високо цени ролята на Бигорския манастир за укрепване на доверието и приятелството между Република България и Република Македония. За мен беше изключително вълнение да бъда в тази Света обител. За първи път чуждестранен държавен глава посещава Бигорския манастир „Свети Йоан Предтеча“ от създаването на манастира преди хиляда години. Тръгнах си от това място с чувство на дълг и с увереност, че трябва да работим така, че да имаме още по-голямо доверие и още по-голямо приятелство, да бъдем още по-близки. Игумен Партений заяви по време на службата: “Днешното посещение на хилядолетната обител от държавния глава на братска България не е случайно и е изключително важно за нас. То ни дава непречупима вяра в духовното сродство между двата народа и е съвършен израз на родолюбието”. Това написа президентът Румен Радев след посещението си в Бигорския манастир вчера във Фейсбук. За българските представители бе организиран обяд в манастира, като президентът заяви, че „ще донесе в България топлината“ с която е бил посрещнат.", "date": "2018.02.18", "title": "Румен Радев: Оценявам ролята на Бигорския манастир в приятелството ни с Македония"}
{"url": "https://www.24chasa.bg/novini/article/6723748", "text": "Уникалната българска Желязна църка \"Св. Стефан\" на брега на Златния рог в Истанбул днес посрещна високопоставен гост. Президентът на Република Македония Георге Иванов, който е на посещение в Турция, посети българския православен храм заедно с придружаващите го лица. Това е първо посещение на чуждестранен държавен глава след откриването на реставрирания храм на 7 януари тази година от министър-председателя Бойко Борисов и турския президент Реджеп Тайип Ердоган, предаде БТА. Високият македонски гост бе посрещнат от генералния консул на България в Истанбул Ангел Ангелов, от членовете на българското църковно настоятелство, както и от главната архитектка по реставрацията на храма г-жа Фикрие Булунмаз. Гостите, придружени от домакините, обходиха целия храм и бяха запознати с работата по реставрирането на храма и възраждането му за нов живот. Разгледаха галерията със снимки и картини в приземния етаж. След това Георге Иванов и придружаващите го посетиха реставрирания български метох, намиращ се срещу църквата. Генералният консул на България в Истанбул Ангел Ангелов подари на македонския президент плакет с изглед от църквата \"Св. Стефан\" и книга за българските светини в Турция. Посещението на македонския президент продължи близо половин час. Георге Иванов заяви в кратък разговор с кореспондента на БТА в Истанбул, че са имали много добри разговори с българския президент Румен Радев в Скопие и че българските журналисти са отразили много подробно срещите. \"Много, много съм впечатлен от днешното посещение в такава уникална църква, каквато е \"Св. Стефан\". Благодаря за това посещение, за всичко, което ми разказаха, оставам с много добри впечатления. Пожелавам на всички много здраве и мир\", заяви македонският държавен глава. Президентът Румен Радев посети Република Македония 16 и 17 февруари по покана на македонския си колега. \"Искаме нашите отношения да бъдат пример за отношенията между страните на Балканите\", изтъкна Георге Иванов по време на визитата.", "date": "2018.02.18", "title": "Македонският президент посети българската църква \"Св. Стефан\" в Истанбул"}
{"url": "https://www.24chasa.bg/novini/article/6723781", "text": "Папа Франциск ще прекара по-голямата част от следващата седмица извън Ватикана, защото ще се оттегли за предвеликденски молитви и медитации, съобщи ДПА. Франциск ще вземе участие в т.нар. \"Духовни упражнения\" с кардинали и други високопоставени членове на Римската курия - административния апарат на Светия престол, предава БТА. \"Пожелавам на всички ползотворно пътуване през Великите пости и ви призовавам да се молите за мен и моите сътрудници, с които започваме седмицата на Духовните упражнения\", написа папата в \"Туитър\". От тази нощ до петък сутринта духовниците ще намерят уединение в религиозен институт в град Арича, на около 30 км югоизточно от Рим. Папата, който винаги взима участие в тези дейности, пътува с автобус с други участници. Неговите рутинни ангажименти през следващите дни се отменят, посочи Ватиканът.", "date": "2018.02.18", "title": "Папа Франциск се оттегля на духовно уединение, ще отсъства 5 дни от Ватикана"}
{"url": "https://www.24chasa.bg/novini/article/6723795", "text": "Американският президент Доналд Тръмп заяви, че ако целта на Русия бе да създаде хаос в САЩ, сега най-вероятно в Москва си превиват коремите от смях призова жителите на страната да „поумнеят“, пише The Hill. В съобщение в социалната мрежа „Туитър“, държавният глава заяви, че „ако целта на Русия бе да създаде раздори, дразги и хаос в САЩ, то тогава като се имат предвид всички комитети, разследвания и партийна омраза, те са пожънали успехи, надминаващи и най-смелите им мечти“. Президентът добави още: „най-вероятно се превиват от смях в Москва“ и призова „поумней, Америка“, предава \"Фокус\". Коментарът му е направен след като по-рано тази седмица 13 руски жители и три руски компании бяха обвинени в опит да се намесят на президентските избори през 2016 г., пише още изданието. Според разследването за евентуална руска намеса на президентските избори, водено от специалния прокурор Робърт Мюлер, обвинените руски граждани и фирми са се опитали да повлияят в щета на кандидат-президента Хилъри Клинтън и в полза на Доналд Тръмп. Според разследването, те са имали срещи с „нищо неподозиращи лица, свързани с предизборната кампания на Тръмп и други политически активисти с цел търсене на начин за координиране на политическа дейност“. Американският президент многократно отрича да е имало взаимодействие между него или неговия щаб и Русия, като по-рано в неделя отбеляза, че заради твърде голямото внимание, което се отделя на случая, ФБР не е успяло да предотврати убийството на 17 души в училище във Флорида.", "date": "2018.02.18", "title": "Тръмп: Aко Русия целеше да създаде хаос в САЩ, сега вероятно в Москва се превиват от смях"}
{"url": "https://www.24chasa.bg/novini/article/6723809", "text": "Двама турски войници са били спасени, а други двама са обявени за изчезнали, след като бронираната машина, в която се намирали, била отнесена от придошла река в южния окръг Шанлъурфа, съобщава в. \"Хюриет дейли нюз\", позовавайки се на агенция Доган. Агенцията посочва, че спасителни екипи се опитват да открият изчезналите войници. Инцидентът е станал на фона на силни ветрове и поройни дъждове, които обхванаха югоизточната част на страната, отбелязва Асошиейтед прес, цитирана от БТА. Анадолската агенция посочва, че в издирвателно-спасителната операция участват пожарникари, военни водолази и дронове.", "date": "2018.02.18", "title": "Двама турски войници са изчезнали в придошла река"}
{"url": "https://www.24chasa.bg/novini/article/6723813", "text": "Турция никога не е използвала химически оръжия в операциите си в Сирия и полага максимални грижи за цивилните, заяви турският външен министър, след като сирийските кюрдски сили и организация за наблюдение на човешките права обвиниха Анкара в извършване на газова атака в сирийския район Африн, предаде Ройтерс. \"Това е напълно измислена история. Турция никога не е използвала какъвто и да е вид химически оръжия\", заяви турският външен министър Мевлют Чавушоглу пред журналисти на Мюнхенската конференция по сигурността, предава БТА. Сирийски лекари в района на Африн и агенция САНА съобщиха вчера, че шестима пациенти са приети в болница със симптоми на отравяне от газ след турско нападение в района. Чавушоглу заяви, че тези твърдения са пропаганда на организации, близки до забранената Кюрдска работническа партия /ПКК/, която от три десетилетия води въоръжена борба с Турция. Той подчерта, че Турция полага максимални грижи да защити цивилните в рамките на военната си операция, докато сирийските кюрдски Сили за защита на народа /СЗН/ използват цивилни като \"човешки щитове\" в зоните, които са под техен контрол. На 20 януари турските въоръжени сили предприеха и операция \"Маслинова клонка\" в Северозападна Сирия срещу кюрдските Сили за защита на народа, които Анкара смята за сирийско крило на ПКК.", "date": "2018.02.18", "title": "Чавушоглу: Никога не сме използвали химически оръжия, подобни твърдения са пропаганда"}
{"url": "https://www.24chasa.bg/novini/article/6723616", "text": "Свръхтънък и гъвкав LED екран, който може да бъде залепен върху ръката, за да се получават и изпращат послания - това е изобретението на японски учен, който се надява то да намери приложение в здравеопазването, предаде Франс прес. \"Устройството с дебелина 1 милиметър позволява на пациента да изпрати медицински данни на лекаря си\", поясни изобретателят Такао Сомея от Токийския университет. След като е залепено за дланта на ръката, то може да се използва също за получаване на послания от пациенти, за да не забравят да приемат лекарството си. Освен това може да даде възможност на малки деца да комуникират с бабите и дядовците си, които са далеч от тях, предаде БТА.  \"Ако го постави върху кожата си, човек има чувството, че то е част от тялото му - увери Сомея. - Когато получаваш послания върху ръката си, ставаш емоционално по-близък с онзи, който ги изпраща.\" Той отбеляза, че изобретението ще е от полза за възрастните хора в Япония, тъй като ще даде възможност за непрестанно неинвазивно следене на здравословното им състояние. Устройството включва свръхлек сензор и безжична система за комуникация.", "date": "2018.02.18", "title": "Японски учен създаде свръхтънък LED екран, който се залепя като \"втора кожа\""}
{"url": "https://www.24chasa.bg/novini/article/6723564", "text": "„Необходимо е целево финансиране за планинските региони.“ Това заяви вицепрезидентът Илияна Йотова на публична дискусия „Планините - неоцененото богатство на Европа“, която се състоя в курорта Семково, община Белица. Участие в нея взеха евродепутати, народни представители, кметове и общински съветници от съседни общини, както и от Република Македония, представители на академичната общност, съобщиха от Прессекретариата на президента. Вицепрезидентът поздрави ръководството на общината за инициативата Белица да бъде посланик на малките общини не само в България, но и в целия Европейски съюз, и то в контекста на Българското председателство на Съвета на ЕС. Илияна Йотова отбеляза важната роля на местната власт днес, когато се водят дебатите за следващия бюджет на ЕС и Европа ще вземе решение за съдбата на кохезионната политика. По думите на вицепрезидента ясно се е чул гласът на малките общини, че без финансиране от Европа е невъзможно да се развиват. „Крайно време е България, особено като председател на Съвета на ЕС, да защити слаборазвитите, отдалечени и труднодостъпни региони“, заяви Илияна Йотова. „Българските планини притежават истински потенциал - перспектива за развитие, но същевременно с това и много непреодолени към този момент предизвикателства“, подчерта вицепрезидентът. В българските планини се намира СПА столицата на Балканите. В същото време огромна част от населените места в планинските райони са на практика замиращи - в 1/4 от тях няма деца под 14 г., а в почти половината - няма аптека. През 2015 г. в качеството си на евродепутат Илияна Йотова инициира доклад за политиката на сближаване в планинските райони не само на България, но и в целия ЕС, тъй като те остават встрани от европейското финансиране. В основата на доклада е настояването пет процента от бюджета на ЕС след 2020 г. да бъдат разпределени за развитието на планинските региони. Важна част от политиката за планинските региони е трансграничното сътрудничество, каквото има между България и Република Македония, подчерта Илияна Йотова. По-късно през деня вицепрезидентът поздрави гостите на зимния празник „Белица-Семково 2018“, чийто специален гост беше за втора година. „Повече говорим пред медиите за демографската криза, за обезлюдяването, отколкото да работим за решаването на тези проблеми“, подчерта вицепрезидентът. „Белица е пример как малка община може да работи така, че да задържи младите хора“, отбеляза вицепрезидентът и увери присъстващите, че в лицето на президентската институция имат съюзник.", "date": "2018.02.18", "title": "Илияна Йотова: Необходимо е целево финансиране за планинските региони"}
{"url": "https://www.24chasa.bg/novini/article/6723585", "text": "Най-малко 18 души загинаха при експлозия на газ, сринала снощи хотел в западния индийски град Беавар по време на сватбен банкет, предаде Франс прес, като се позова на властите. Девет тела бяха извадени изпод отломките вчера, а още девет - днес. Сред тях има няколко деца, каза за АФП представител на властите в окръг Аджмер, щата Раджастан. Петима души са получили тежки изгаряния, предаде БТА.  Газовата експлозия е разрушила напълно триетажната сграда на хотела в разгара на сватбеното тържество. Според очевидци, цитирани от местната телевизия Ен Ди Ти Ви, взривът станал, когато готвачът се опитал да напълни газовата бутилка на примус.", "date": "2018.02.18", "title": "18 загинаха при експлозия на газ на сватба в Индия"}
{"url": "https://www.24chasa.bg/novini/article/6723591", "text": "Побойник от Монтана забил юмрук на полицай. Нападението станало при проверка на междусъседски скандал. Сигнал за разпрата бил подаден на спешния телефон 112 в събота към 2 и 30 часа през нощта. Нервакът, 55- годишният А. Х. А . от Монтана, се ядосал, че дошла полиция. Той поискал да осуети проверката, засилил се и забил юмрук в областта на гърдите на дежурния полицаи П. Г. П. Пострадалият е прегледан в ЦСМП. Установено е , че е с наранявания лека телесна повреда и не е настанен в болница. Двамата комшии, разменили си удари, са задържани за 24 часа.", "date": "2018.02.18", "title": "Побойник забил юмрук на полицай при скандал"}
{"url": "https://www.24chasa.bg/novini/article/6723315", "text": "САЩ смятат, че е \"малко вероятно\" Турция да е използвала химическо оръжие в нападенията срещу кюрдите в Сирия, заяви източник от Белия дом, цитиран от Асошиейтед прес. Той каза, че САЩ са в течение на предположенията, че Турция е използвала химическо оръжие, но не могат да потвърдят това, предаде БТА. Сирийски лекари в района на Африн и агенция САНА съобщиха вчера, че шестима пациенти са приети в болница със симптоми на отравяне от газ след турско нападение в района. Асошиейтед прес посочва, че твърденията за използване на химическо оръжие не са потвърдени от независим източник, а видеоматериалите, излъчени от болницата, показват хора с кислородни маски, които нямат други признаци за отравяне с газ.", "date": "2018.02.18", "title": "САЩ: Малко вероятно е Турция да е използвала химическо оръжие в Сирия"}
{"url": "https://www.24chasa.bg/novini/article/6723351", "text": "Израелският министър-председател Бенямин Нетаняху предупреди Иран да не предприема агресия чрез свързаните с него групировки в региона на Близкия изток, предава AFP. „Имам послание до тираните в Техеран: не изпитвайте Израел!“, заяви Нетаняху по време на Мюнхенската конференция за сигурност, предаде \"Фокус\". Той също така демонстрира парче метал, което нарече „парче от ирански безпилотен летателен апарат, това което остана от него, след като го свалихме“. „Иранските намерения в Сирия са съвършено ясни. Иран иска да обедини Техеран и средиземноморското сирийско пристанище Тартус и да създаде една държава“, заяви Нетаняху. „Израел ще сдържа Иран в опитите му да продължи военните действия в Сирия“, подчерта той, допълвайки, че Техеран, по данни на израелското разузнаване, „се стреми да създаде бази в Сирия“. Той допълни , че активното въвличане на Иран в сирийския конфликт ще измени решението на Израел да не се меси в ситуацията. „Ако президентът на Сирия Башар Асад допусне проникването на Иран на територията на страната си, това ще измени нашата позицията. Решението е на Иран и на Асад“, допълни Нетаняху.", "date": "2018.02.18", "title": "Бенямин Нетаняху към Иран: Не изпитвайте Израел"}
{"url": "https://www.24chasa.bg/novini/article/6723353", "text": "Турският президент Реджеп Тайип Ердоган ще посети Германия, след като бъде формирано новото германско правителство, съобщи премиерът Бинали Йълдъръм в интервю за ДПА в кулоарите на Мюнхенската конференция за сигурност. \"Щом германското правителство бъде формирано, разбира се, ще има посещение на най-високо равнище. Президентът Ердоган ще дойде, а германският канцлер госпожа Меркел ще отиде в Турция\", каза Йълдъръм. Премиерът добави, че в бъдеще ще има по-чести срещи на равнище външни министри, предаде БТА. В петък турските власти освободиха германския журналист от турски произход Дениз Юджел след една година, прекарана в следствения арест. Властите му разрешиха да напусне страната, въпреки че е обвинен в подкрепа на тероризма. Освобождаването на Юджел отстрани главната конфликтна точка между двете страни. В интервюто, взето вчера, Йълдъръм даде да се разбере, че Ердоган и други турски политици ще организират срещи с голямото турско малцинство в Германия. \"Ние винаги ще искаме това. Тези срещи с хората от Турция са събития, които не бива да безпокоят Германия\", каза Йълдъръм. Миналата година имаше търкания заради политически митинги в Германия преди турския референдум за промяна на конституцията, даваща по-голяма власт на президента. Германските власти тогава забраниха някои митинги от съображения за сигурност. В отговор турското правителство обвини Германия, че използва \"нацистки методи\".", "date": "2018.02.18", "title": "Ердоган ще се срещне с Меркел след формирането на новото правителство"}
{"url": "https://www.24chasa.bg/novini/article/6723359", "text": "В дискотека „QM“ в град Бановичи в Босна и Херцеговина, през нощта е хвърлена самоделна бомба. Една жена е ранена, предава македонската медия “Макфакс“. Експлозията избухва в 21:00 местно време (22:00 българско). Пострадалата е закарана в болница в града, предаде \"Фокус\". Според местни медии дискотеката е собственост на босненския депутат Мирсад Кукич.", "date": "2018.02.18", "title": "Бомба избухна в дискотека в Босна и Херцеговина, ранена е жена"}
{"url": "https://www.24chasa.bg/novini/article/6723383", "text": "Армията и полицията на Израел са предотвратили атентат, подготвян от палестински екстремисти срещу министъра на отбраната Авигдор Либерман. Това се посочва в разпространената днес декларация на израелската контраразузнавателна служба Шин Бет, предаде ТАСС. Армията и полицията на Израел са разкрили, че група на радикалната групировка \"Ислямски джихад\", чиито членове са били вербувани в района на град Витлеем (на Западния бряг на река Йордан), са подготвяли нападение с огнестрелно оръжие срещу жители и войници на селища в района на Гуш-Ецио и са планирали нападение срещу министъра на отбраната Авигдор Либерман, се посочва в декларацията, предаде БТА. При разследването са задържани шестима заподозрени, уточни израелското контраразузнаване", "date": "2018.02.18", "title": "Предотвратиха атентат срещу израелския  министър на отбраната"}
{"url": "https://www.24chasa.bg/novini/article/6723399", "text": "Катастрофа между три ТИР-а с турска регистрация е станала след Ботевград в посока автомагистрала „Хемус“, няма пострадали. Това съобщиха от пресцентъра на МВР. Днес към 12.00 часа бил получен сигнал за пътен инцидент, станал на пътя след Ботевград, посока автомагистрала „Хемус“. По първоначални данни три ТИР-а с турска регистрация леко са се ударили и усукали. Няма пострадали. На място полицейски екипи извършват оглед и изясняват причините за възникналия инцидент. Движението в района се осъществява в една лента и се регулира от служители на реда.", "date": "2018.02.18", "title": "Три тира се удариха по пътя за АМ\"Хемус\" след Ботевград, движението е в едната лента"}
{"url": "https://www.24chasa.bg/novini/article/6723405", "text": "50-годишният Стефан Фотев, който почина в град Ретимно на остров Крит ще бъде погребан в родното си село Габаре, след като негови съселяни и съученици събраха средства да си го приберат. Стефан, е вдовец и от 8 години живее в Гърция. Работил е като каменен зидар. Починал е внезапно преди два дни. Приятелят му Искрен Лашковски, с който работят заедно се свързал през Фейсбук с негови съселяни и съученици, които в рамките на 2 дни събрали от оскъдните си пенсии и заплати сумата от 1200 евро, за да го транспортират и погребат до неговите близки. Утре българска катафалка пристига на остров Крит, за да прибере Стефан Фотев.", "date": "2018.02.18", "title": "Врачанско село събра пари за починал сънародник в Гърция"}
{"url": "https://www.24chasa.bg/novini/article/6723412", "text": "84-годишна жена намерена убита в Лом. Това съобщиха за „Фокус“. Жената е била с прободна рана. Заподозряна е 66-годишна жена, която е в болница също с прободна рана.                                                                                                                                                                                                                                                                                                                       ", "date": "2018.02.18", "title": "Възрастна жена намерена убита в Лом, заподозряна е друга ранена жена"}
{"url": "https://www.24chasa.bg/novini/article/6723422", "text": "Мебели и техника изгоряха при пожар в къща в еленското село Мийковци. Това съобщиха за  „Фокус“ от Регионална дирекция „Пожарна безопасност и защита на населението“ – Велико Търново. Сигналът за възникнал пожар е получен в 12.32 часа. На място е изпратен екип на Районната служба в Елена с един противопожарен автомобил и трима пожарникари. При пристигане дежурният екип съвместно с наемателите на къщата са извършили доизгасяне на огнището на пожара. Изгорели са мебели и бяла и черна техника и са опушени 30 кв. м стени и домашно имущество. Причината за възникването на пожара е небрежност при боравене с открит огън.", "date": "2018.02.18", "title": "Мебели и техника изгоряха при пожар в еленско село"}
{"url": "https://www.24chasa.bg/novini/article/6723431", "text": "Катастрофа между два леки автомобила е станала на изхода на Велинград в посока Пазарджик, предаде  „Фокус“. Няма пострадали хора, нанесени са само материални щети. И двете МПС са изведени извън пътното платно. На място има патрул на „Пътна полиция“, който регулира трафика. Движението и в двете посоки е интензивно. Пътните настилки са сухи.", "date": "2018.02.18", "title": "Две коли катастрофираха на изхода на Велинград"}
{"url": "https://www.24chasa.bg/novini/article/6723427", "text": "Руският външен министър Сергей Лавров заяви, че се опитват да разиграят Черна Гора като разменна монета в русофобската война, налагайки върху нея членство в ЕС, предава ТАСС. „Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха ѝ членството в НАТО, категорично отказвайки да проведат референдум в нея“, заяви Лавров. „Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат“, допълни той. Министърът допълни, че Русия винаги е имала добри отношения с Черна гора, предаде \"Фокус\". „Не разбирам защо им е нужно на черногорците да влизат в тази русофобска кампания. Това остава на тяхна съвест“, подчерта Лавров. „Смятаме, че линията на това, тази територия да се въвлече, „засмуче“, колкото се може по-скоро в НАТО противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя“, смята той. „Това противоречи и на здравия разум, защото на Балканите отново се опитват да създадат конфликтна зона“, убеден е Лавров.", "date": "2018.02.18", "title": "Лавров: Опитват се да разиграят Черна гора като разменна монета в русофобската война"}
{"url": "https://www.24chasa.bg/novini/article/6723459", "text": "Управителят на латвийската централна банка Илмар Римшевич е бил задържан от служители на антикорупционната агенция, съобщи днес офисът на премиера Марис Кучинскис, предаде Ройтерс. Бюрото за превенция и борба с корупцията арестува гуверньора на Латвийската банка (Илмар Римшевич)\", се посочва в комюникето на премиера, предаде БТА. В петък в дома и офиса на управителя на Литовската банка бяха извършени обиски.", "date": "2018.02.18", "title": "Арестуваха централния банкер на Латвия"}
{"url": "https://www.24chasa.bg/novini/article/6723470", "text": "В тежко състояние е открита дъщерята на убитата 84-годишна жена от Лом. Това съобщиха от пресцентъра на МВР. Криминалисти на РУ - Лом изясняват обстоятелствата около тежкия криминален инцидент. Вчера към 10.45 часа сигнал в полицията подала сестрата на пострадалата 66-годишна жена. Обяснила, че сутринта отишла в дома на 85-годишната ѝ майка, която била на легло. Заварила възрастната жена починала, а сестра си – в тежко състояние с порезни рани в областта на шията и гърдите. Веднага на място пристигнали полицейски и медицински екипи. Ранената жена била откарана в болница, където лекарите продължават да се борят за живота ѝ. На място е извършен оглед, при който е установена дълбока порезна рана в областта на шията на починалата. Една от водещите версии, по които криминалистите на РУ - Лом работят, е битова. По случая е образувано досъдебно производство, действията по него продължават под наблюдението на Прокуратурата.", "date": "2018.02.18", "title": "Заподозряната за убийството в Лом е дъщеря на жертвата, в тежко състояние е"}
{"url": "https://www.24chasa.bg/novini/article/6723478", "text": "Българският министър-председател Бойко Борисов излезе с ексклузивно интервю през азербайджанската медия Trend, предаде \"Фокус\". „България отдава голямо значение на отношенията си с Азербайджан и счита страната за приоритетен партньор предвид големите перспективи за развитие на сътрудничеството в различни области от взаимен интерес“, заяви Бойко Борисов. \"Като се имат предвид силните връзки между нашите две страни и съществуващата правна рамка за сътрудничество, ние вярваме, че сегашното ниво на двустранната търговия не съответства на потенциала на България и Азербайджан и ние бихме искали да засилим търговските и икономически отношения, включително чрез съвместни Междуправителствена комисия по икономическо сътрудничество“, отбеляза министър-председателят. Борисов е убеден, че има голям потенциал за сътрудничество с Азербайджан в областта на диверсификацията на източниците и маршрутите на енергийните доставки. \"На 16 януари 2018 г., по време на посещението си в Баку, аз имах честта да участвам с азербайджанския си колега Артур Расизаде на официалното откриване на редовните полети между Баку и София. Сигурен съм, че то ще насърчи развитието на отношенията между България и Азербайджан в сферата на туризма“, добави премиерът. „България има интерес от изпълнението на стратегически проекти за транспортна инфраструктура на енергия като \"Южния газов коридор\", свързващ Европа и Азербайджан“, заяви Борисов. \"Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България\", допълни той. Министър-председателят отбеляза, че Азербайджан е не само основен източник на газ, но също така играе ключова роля в осъществяването на проекта \"Южен газов коридор\", който ще гарантира енергийната сигурност на Европа. Освен това Борисов добави, че България и Азербайджан са установили силно партньорство в областта на енергетиката. „Ярък пример за това партньорство е договорът между българската компания „Булгаргаз“ и държавната петролна компания SOCAR за доставки на природен газ от Азербайджан до България от 2020 г.“, допълни министър-председателят. \"Ние очакваме, че изграждането на газовия интерконектор Гърция-България (IGB) от които България ще получи азербайджански газ ще започне през юни 2018 г.. По този начин, ще бъде гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „Шах Дениз\", - допълни Борисов. Премиерът смята, че железопътната линия Баку-Тбилиси-Карс ще допринесе за разширяването на икономическото сътрудничество между България и Азербайджан. \"Ние виждаме железопътната линия като стратегически транспортен проект, който може да бъде от полза не само за Азербайджан, Грузия и Турция, но и за България и другите европейски страни\", каза премиерът. Борисов припомни, че Европейският съюз приветства откриването на железопътната линия Баку-Тбилиси-Карс и по-нататъшно подобряване на транспортните връзки между България, Турция, Грузия, Азербайджан и Централна Азия. „България има интерес да развива двустранните търговски и икономически отношения с Азербайджан и възнамерява да използва максимално възможностите за съвместни“, убеден е Борисов. Той отбеляза, че въпреки отрицателните последици от световната финансова и икономическа криза България успява да запази макроикономическа и финансова стабилност. \"В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката - газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления“, заключи премиерът.", "date": "2018.02.18", "title": "Борисов: България смята Азербайджан за приоритетен партньор"}
{"url": "https://www.24chasa.bg/novini/article/6723486", "text": "Починалата в зверската катастрофа на АМ „Струма“ край Бобошево е известната манекенка Асиана Митева. Тя се е движела с несъобразена скорост, съобщи  Моделката е пътувала за София, тя е управлява автомобила на нейна приятелка от Благоевград. Тялото на жената е закарано за аутопсия в кюстендилската морга. Асиана Митева е майка на 5-месечно бебе.", "date": "2018.02.18", "title": "Шофьорката, загинала на АМ\"Струма\", е манекенка, майка на 5-месечно бебе"}
{"url": "https://www.24chasa.bg/novini/article/6723494", "text": "Заместник-председателят на ГЕРБ и лидер на депутатите на партията Цветан Цветанов почете днешния празник Сирни Заговезни. Той даде и поиска прошка от своите приятели в социалните мрежи. \"Приятели, в днешния ден на Сирни Заговезни, прошка давам на всички и прошка искам. Ако волно или неволно съм сгрешил пред някой от вас - прощавайте! И Господ да прощава!\", написа във фейсбук профила си Цветанов. ", "date": "2018.02.18", "title": "Цветанов даде и поиска прошка на Сирни Заговезни"}
{"url": "https://www.24chasa.bg/novini/article/6723088", "text": "Хиляди ученици, родители, учители и съседи протестираха във Форт Лодърдейл вчера, настоявайки за промяна в американските закони за огнестрелните оръжия, след като 17 души бяха застреляни в училище в Паркланд, на двайсетина километра оттам, предаде Асошиейтед прес. Демонстрацията даде политически израз на нарастващия обществен гняв след касапницата в гимназия \"Марджъри Стоунман Дъглас\". На митинга пред сградата на федералния съд във Форт Лодърдейл 18-годишната Ема Гонзалес, ученичка от гимназията, оцеляла от стрелбата, осъди политиците, които отказват да затегнат контрола над огнестрелните оръжия и получават дарения от мощното оръжейно лоби. Когато тя, разплакана, извика \"Срам за вас\", множеството започна да скандира думите й. Момичето директно нападна президента Доналд Тръмп, получил финансова подкрепа по време на предизборната си кампания през 2016 г. от НРА, Националната асоциация на притежателите на огнестрелни оръжия. \"На политиците, които седят в позлатените си къщи и сенатски кресла, финансирани от НРА, когато ни казват, че никакви закони не са можели да предотвратят това, ние казваме: \"Глупости!\" (Би Ес, BS, съкращение от bullshit бяха точните й думи), цитирани от Ройтерс и ДПА. \"Ако президентът ми казва в лицето, че това е ужасна трагедия, но нищо не е можело да се направи, аз бих го попитала колко е получил от НРА. Аз зная: 30 милиона долара. Толкова ли струва животът на тези хора за вас, г-н Тръмп\", продължи тя, сравнявайки сумата с броя на жертвите от нападения с огнестрелно оръжие в САЩ от началото на годината, предаде Франс прес. \"Важно е да се признае, че това не е проблем на психично разстройство. Стрелецът нямаше да може да нарани толкова много хора с нож\", разплакана заяви тя, имайки предвид изявленията на президента Тръмп и други, че ментално заболяване е главният фактор на нападението., Масовото убийство в гимназията във Флорида отприщи вълна от призиви за протестни акции в цялата страна с цел да подтикнат членовете на Конгреса да приемат по-строги закони за контрол над оръжията. Организаторите на Марша на жените призова за 17-минутен протест на 14 март срещу бездействието на Конгреса, нежелаещ да предприеме нещо повече от молитви и съчувствени туитове в отговор на насилието. Мрежата за публично образование обяви национален Ден за действие на 20 април, годишнината от стрелбата през 1999 г. в Колумбайн, Колорадо. \"Политиците седят със скръстени ръце, докато нашите деца и техните учители са избивани в класните си стаи\", написаха в пост онлайн Даян Равич, президент на организацията, и изпълнителният директор Керъл Бърис. Планове за протести изпълниха вчера социалните мрежи, сигнализирайки, че призивите за законодателни мерки може и да не затихнат този път, за разлика от предишните масови убийства. Много от тях, като стрелбата в училище \"Санди Хук\", в Нютаун, Кънектикът, през 2012 г., породиха кампания за нови закони за контрол над огнестрелните оръжия, но те замряха в Конгреса. \"Трябва да използваме инерцията в момента, за да постигнем действителните промени, нужни в тази страна, така че подобни (полуавтоматични) оръжия (като AR-15) да не попадат в ръцете на хора, които не бива да ги притежават\", заяви Ранди Уайнгартън, президентка на Американската федерация на учителите. Тийнейжджърите, оцелели от стрелбата в \"Марджъри Стоунман Дъглас\" станаха публични застъпници за по-строг контрол, с изявления в социалните медии и телевизионни интервюта. В интернет се появиха дори призиви за бойкот на училищата, докато законите не бъдат променени, по подобие на епохата на борбата за граждански права. Президентът Тръмп обаче при посещението си във Флорида през уикенда, избягна темата за контрола и предпочете да съсредоточи вниманието си върху местните служители, които са реагирали първи след стрелбата. След като се срещна в болницата в Помпано Бийч с двама ранени при стрелбата - момче и момиче, Тръмп похвали лекарите и сестрите за \"невероятната им работа\". По-късно със съпругата си Мелания президентът посети шерифите във Форт Лодърдейл и изрази надежда, че са получили \"признанието, което заслужават\". \"Бях в болницата заедно с много родители и те са наистина благодарни за свършената от вас работа\", каза Тръмп в шерифската служба на окръг Броуърд, където към него се присъединиха губернаторът Рик Скот, сенаторът Марко Рубио и други представители на щатската власт. Президентът изрази възхищение от бързината, с която спасителите са транспортирали ранените в болница и каза, че заслужават повишение. \"Двамата с първата дама се срещнахме с толкова невероятни хора в окръг Броуърд, Флорида, вчера вечерта. Никога няма да ги забравим, нито тази вечер\", написа президентът в Туитър. Белият дом съобщи, че Тръмп е изразил \"съчувствие и подкрепа\" в телефонни разговори с кметицата на Паркланд Кристин Ханшовски, директора на училището Тай Томпсън, шефа на администрацията на окръга Майкъл Удин. \"Президентът високо оцени работата на служителите от щатските и местните власти след трагедията, както и на местните правоохранителни органи и хората, оказали първа помощ на пострадалите, които са спасили живота на много хора\", заяви Белия дом. В друг туит вчера той нападна демократите. \"Защо не са приели законодателните мерки за огнестрелните оръжия, когато държаха контрола и над Камарата, и над Сената по времето на администрацията на Обама? Защото не са искали, а сега само приказват!\", написа той.", "date": "2018.02.18", "title": "Протестиращи във Флорида искат контрол над оръжията (Снимки)"}
{"url": "https://www.24chasa.bg/novini/article/6720842", "text": "Най-известният българин в Япония Котоошу бил лакомо дете и често изяждал храната на батко си Нелко в детските ясли в търновското с. Джулюница. Днес Калоян Махлянов вече се налага като ояката Наруто и развива собствена школа по сумо “Наруто Бея” в Токио. 34-годишният бивш одзеки и брат му, сега успешен финансист в Канада, имат само година и половина разлика и ги взели заедно в детското заведение, разказва майка им Цеца. “Нямаше място в яслата, защото имаше много деца, и ги бяха сложили на едно легло да спят. Слагаха ги и един до друг да се хранят, но понеже батко му беше по-злояд, а Калоян имаше голям апетит, той бъркал в чинията и вземал това, което Нелко не искал да изяде”, разказва Цеца. После и в детската градина в селото братчетата били заедно. Майка им ги обличала с еднакви дрехи като близнаци. “Те се настигнаха на големина и носеха един и същи размер, нямаше как да износват.” Цеца дори купувала еднакви играчки на двамата, за да не се карат и всеки да си знае неговото. Отличителното за малкото момче било, че много се губело от родителите си. “Загубих го по време на манифестация във Велико Търново точно когато беше аварията в Чернобил. Валеше дъжд, ние с чадъри, спрях се да говоря с колежки, а Калоян тръгна и се изтегли с тълпата. Поогледах се - няма го. Тогава братовчедка ми и всички колежки хукнахме да го търсим. Една жена го откри, разплакан. Питала го: “Калояне, Цеца ли се казва майка ти?”, и той уплашен: “Цеца, Цеца”, и ми го доведе”, смее се майката. Като всички деца и малкият Котоошу правел пакости. “Ходихме на почивка в Сандански и аз носех буквара, за да учи буквите и да чете, преди да тръгне на училище. Отиваме в парка, търся буквара, а той го извадил от чантата и го скрил в квартирата, за да не чете.” Семейство Махлянови се преместило във Велико Търново, когато Калоян тръгвал на училище. Дали им апартамент в работническия кв. “Пишмана” от радиозавода, където майката работела. Калоян тръгнал в I клас на 6 г. в училище “Вела Благоева”. Понеже таткото Стефан работел в оранжериите в Джулюница, а Цеца се трудела по цял ден в предприятието, децата се отглеждали сами. Дори като са болни, им било възлагано доверие сами да пият предписаните лекарства. “Един път се прибирам от работа вечерта, а вкъщи няма ток. Пускали скарата, за да си направят сандвичи, шнурът опрял и гръмнал бушонът”, разказва Цеца.   Калоян не се биел и не са викали майка му никога в училище заради инциденти, но учителите често го сравнявали с батко му. Нелко бил отличник, класирал се на всички училищни олимпиади. Това го съобщавали на цялото училище чрез радиоуредбата. Веднъж класната казала на Калоян: “Виж батко ти как го хвалят, бъди като него”, а той отвърнал: “Аз не съм природно умен като батко.” След това в спортното училище получавал стипендия за успех. За борбата го открили в III клас. “Ходил треньор, оглеждал момчетата и той понеже е по-якичък, го харесал. Първо започна два пъти в седмицата, а след това - всеки ден, да ходи на тренировки. От VI клас сам се премести в спортното училище. Ходил на изпити, взел си отпусното от едното училище и се записал в другото”, разказва майка му. Има десетки медали от състезанията по борба и много им се радвал. Като се върнел от състезание, носел медала, скрит под блузата. После тържествено го изваждал и го закачал с габърче на стената. Едрият ученик сядал на първия чин и не го интересувало дали другите ще бягат от час, или ще говорят. Гледал да чуе и да запомни урока, защото после отивал на тренировка и нямал много време да зубри. Пък и игрите навън го влечали. По това време Нелко вече бил в Природоматематическата гимназия и учели в различни смени. “Много често си губеше ключовете за вкъщи. Тогава му го слагах на един ластик - и на врата. Пред нас беше поляна и като отиде да играе, опъва ключа на ластика и той изхвръква. Редовно нямаше ключ. Вечер се прибирам от работа, а той клекнал пред вратата и ме чака да отключа”, спомня си Цеца. Тя казва за по-малкия си син, че ако не бил станал спортист, сигурно щял да бъде отличен кулинар. “Всичко готвеше и лятото, като са сами в къщата на село, той пържи картофи на децата от махалата, прави торти, сладкиши. Прилягаше му. И сега в Япония също готви, като му се прияде нещо българско, го прави”, обяснява майката. Най-много обичал баница с кисело мляко, мусака. Веднъж я изненадал с торта “Пламък”.   “Питал комшийката за рецептата и я направил - с блат от два цвята, а отгоре с разбит белтък. Излапали една с децата и той забъркал втора - пази я никой да не я пипа, да я видя”, смее се Цеца. Двете ѝ момчета от малки били приучени на труд. По цяло лято в Джулюница косели и събирали сено за кравите в семейното стопанство. Помагали и за отглеждане на култовите градински домати. Поливали, плевели, берели, а Калоян продавал на пазара, за да си изкарат пари за летен лагер. С реализацията на зеленчуковото производство бъдещият одзеки събрал пари и си купил мотор - японски. “Повече го ремонтира, отколкото да го кара. Като го оправи, го регистрира, но като тръгна за Япония, го остави едно приятелче да му го продава”, разказва майката. Котоошу заминава за Япония, за да се отдаде изцяло на сумото, след втори курс в спортната академия.", "date": "2018.02.18", "title": "Котоошу изяждал храната  на батко си в  детските ясли"}
{"url": "https://www.24chasa.bg/novini/article/6723097", "text": "Фейсбук (Facebook Inс) ще започне по-късно тази година да използва пощенски картички, изпратени по пощата на САЩ, за да проверява самоличността и локацията на лицата, които искат да купят реклама на сайта й, свързана с американски избори, съобщи представител на компанията, цитиран от Ройтерс. Верификацията чрез пощенска картичка с код е най-новото усилие на Фейсбук да реагира на критиките от членовена Конгреса, експерти по сигурността и групи за мониторинг на избори, според които компанията наред с други социални медии е засякла със закъснение, а след това е реагирала бавно на употребата от Русия на техните платформи за разпространяване на разделящо обществото политическо съдържание, включително дезинформация, по време на президентските избори в САЩ през 2016 г., предаде БТА. Използването на пощенски картички, съдържащи специфичен код, ще се изисква за рекламите, споменаващи конкретен кандидат за федерален пост, заяви Кейти Харбат, глобален директор на Фейсбук за политически програми. Изискването няма да важи за политически реклами, посветени на теми, уточни тя. Ако пуснете реклама, споменаваща кандидат, ние ще ви изпратим пощенска картичка и вие ще трябва да използвате този код, за да докажете, че се намирате в САЩ, обясни Харбат на конференция през уикенда, на която присъстваха също шефове от Туитър Инк. и Гугъл на Алфабет Инк. Това няма да реши всички проблеми, но изпращането на кодове по старомодната поща е най-ефективният метод, до който може да прибегне една технологична компания, за да попречи на руснаци и други лоши играчи да купуват реклами, представяйки се за някой друг, каза Харбат за Ройтерс. Според американското законодателство чуждестранни граждани нямат право да правят дарения в пари или други ценности или да правят разходи във връзка с каквито и да било федерални щатски или местни избори в САЩ. Харбат не уточни кога Фейсбук ще започне да разчита на пощенските кодове, но подчерта, че те ще бъдат въведени в употреба преди междинните избори за Конгрес през ноември.", "date": "2018.02.18", "title": "Фейсбук планира да праща картички по пощата, за да проверява кой купува реклама"}
{"url": "https://www.24chasa.bg/novini/article/6723104", "text": "Президентът на САЩ Доналд Тръмп заяви, че ФБР губи прекалено много време в опитите си да докаже, че е имало сговор между неговите помощници и Русия по време на президентските избори през 2016 година и затова е изпуснало Никълъс Крус, който в сряда застреля 17 души в училище в град Паркленд, в щата Флорида, предаде Асошиейтед прес. \"Много печално е, че ФБР е пропуснало всичките многобройни сигнали, срещу извършителя на стрелбата в училище в щата Флорида. Това е неприемливо\", написа в Туитър американският държавен глава, предаде БТА. Те (ФБР) губят прекалено много време да докажат, че е имало руски сговор с кампанията на Тръмп - няма никакъв сговор. Върнете се към основните си задължения и дайте повод на всички ни да се гордеем, добави президентът на страницата си в Туитър. Губернаторът на Флорида Рик Скот прикани директора на ФБР Кристофър Рей да подаде оставка. Тръмп често критикува ФБР, упреквайки бюрото в партизанщина, отбеляза АП.", "date": "2018.02.18", "title": "Тръмп: Резултатите от изборите не са променени от руснаци, ФБР им отделя много време"}
{"url": "https://www.24chasa.bg/novini/article/6723107", "text": "За висока опасност от лавини в планината, предупредиха от Планинската спасителна служба пред „Тя е била в група с туристи, които са тръгнали на преход. Стигайки до Момин връх, попадат на изключително коварната „козирка”. Тя се отчупва, една от жените полита в пропастта, а върху нея се стоварва огромна лавина”, обясни планинският спасител Ивайло Валеов. Щом получили сигнала веднага тръгнали с две моторни шейни. „ После дойдоха още трима души. На място бяха две момчета, които подадоха сигнала. Те се опитваха да я намерят”, обясни Валеов. По думите му тази козирка е била около 7-8 метра и представлява ръб – когато духа вятър от едната страна, от другата се получава навят сняг. „Когато си на ръба, дори и да си много опитен, понякога губиш представа къде е ръба”, обясни Валеов.", "date": "2018.02.18", "title": "Опасност от лавини в планините"}
{"url": "https://www.24chasa.bg/novini/article/6723110", "text": "Министерството на външните работи на Република България категорично осъжда провелата се снощи в столицата за поредна година демонстрация на ксенофобия, дискриминация и омраза, известна като \"Луковмарш\", съобщиха от пресцентъра на Министерство на външните работи Тази проява на неподправена нетърпимост към другия се провежда по-малко от месец, след като целият свят отдаде почит към жертвите от Холокоста. Снощният марш събра в България, която в момента е и председател на Съвета на Европейския съюз, хора от различни националности, дошли тук, за да демонстрират омраза и нетолерантност. Това трябва да бъде ясен сигнал за нас като общество и като европейци, които не са забравили страданията, причинени от Втората световна война, че не е достатъчно само да припомняме трагичните събития. Всеки акт на омраза и прослава на антисемитската и нацистката идеология е абсолютно неприемлив. Пробуждането на нетърпимост към различния, проповядването на нетолерантност и яростната употреба на словото на омразата са опит за разклащане на демократичните ценности, които отстояваме като народ и като общност. Затова МВнР високо цени усилията на Световния еврейски конгрес и Организацията на евреите в България „Шалом“ за повишаване на обществената информираност по тази тема, както и насърчаването на борбата с причините за антисемитизма и речта на омразата. Министерството на външните работи ще продължи да работи в рамките на международните организации и в сътрудничество със своите партньори от международната общност за спазването на правата на човека, борбата с насилието и разпространяването на културата на мира, за да се превърнат сборища като „Луковмарш“ в част от миналото.", "date": "2018.02.18", "title": "Външно осъди провелия се снощи \"Луковмарш\""}
{"url": "https://www.24chasa.bg/novini/article/6723113", "text": "В този час в 8 населени места в страната започва провеждането на частични кметски избори. Двама са кандидатите за кметското място в село Звиница, община Кърджали, област Кърджали . Там един срещу друг се изправят издигнатият отстранения от кметския пост Ниязи Назим Вели от ДПС и кандидатът на ПП ГЕРБ Махмуд Сюлейман Юсеин. Изборите бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че кметът не бе прекратил участието си в търговска фирма. 866 души в кметството ще могат да упражнят правото си на глас в разкритата една Секционна избирателна комисия (СИК). В населеното място няма да има сформирани подвижни секции. Доскорошният кмет на село Енчец, община Кърджали, област Кърджали Юксел Якуб Бекир от ДПС е единственият кандидат за кметския пост в населеното място. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност. 942 лица имат право на глас на частичните местни избори в кметството, където е разкрита една Секционна избирателна комисия (СИК). Частични избори ще има и в село Средище, община Кайнарджа, област Силистра. В надпреварата за кметския пост ще участват четирима кандидати - Гошо Иванов Манов от ГЕРБ, Бинназ Зубейдинова Мехмедова от ПП „ВОЛЯ”, Дженгис Мехмед Адем от ДПС и Руждин Фаиков Селимов от „ВМРО- Българско национално движение”. Изборите в населеното място бяха насрочени, след като на 3 август 2017 г. кметът Бейзат Исмаилов Мустафов подаде оставка. С право на глас в населеното място са около 1100 души, които ще могат да упражнят правото си на вот в избирателни секции. Жителите на село Брест, община Гулянци, област Плевен също ще избират кмет. Там кандидатите за кметския пост са трима - Цецо Първанов Луканов от ПП ГЕРБ, Мирослав Петров Кръстев от БСП и Михаил Кирилов Георгиев от ВМРО. 1842 избиратели ще могат гласуват на частичните местни избори в гулянското село. Общо четири са разкритите секции на територията на селото. Едната от тях е подвижна, като за нея има подадени 19 заявления. До изборите в селото се стигна, след като кметът Любомир Божинов подаде оставката си през септември миналата година поради лични причини. Кметски избори ще се проведат и в село Любенец, община Нова Загора, област Сливен. В изборната надпревара ще участват издигнатата от ПП ГЕРБ Мария Вълчева Петкова и кандидатът на ПП „АТАКА“ Стоян Иванов Стоянов. 320 са избирателите в Любенец. Изборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда за нанесен побой. Двама са кандидатите за кметския пост в село Кочово, община Велики Преслав, област Шумен. Там един срещу друг ще се изправят Гюсюм Апти Хаджъ, издигната от ДПС, и Ангел Делев Ангелов – независим кандидат издигнат от инициативен комитет. Бившият кмет на населеното място Кенан Мустанов Ибрямов почина при автомобилна катастрофа на 3 ноември миналата година и това доведе до предсрочните избори. В населеното място е разкрита една избирателна секция, като по списъчен състав избирателите в населеното място са 603. Кметски избори ще се проведат и в село Градешница, община Криводол, област Враца. Там в кметската надпревара ще участват Любомир Иванов Младенов от ПП ГЕРБ, Цветана Петкова Божинова от БСП, Борислав Петров Борисов от ПП „Синьо Единство“, Емил Найденов Петров от ПП ВМРО и Ивайло Георгиев Кирилов от ДПС. До частичния вот в селото се стигна, след като кметът Магдалин Сълков подаде оставка миналия ноември. 460 са избирателите, които имат право на глас на частичните избори. В населеното място ще бъдат открити една постоянна и една подвижна секции. Пакизе Хасанова Мехмедова от ПП ГЕРБ и Исмаил Хасанов Мехмедов от ДПС ще се изправят един срещу друг в битката за кметския пост в село Кестеново, община Омуртаг, област Търговище. Изборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. С право на глас в населеното място са около 240 души, които ще могат да гласуват в една избирателна секция.", "date": "2018.02.18", "title": "В 8 населени места в страната се провеждат частични кметски избори"}
{"url": "https://www.24chasa.bg/novini/article/6723117", "text": "Ескадреният миноносец от ВМС на САЩ \"Карни\" вчера е преминал Босфора и е влязъл в Черно море, присъединявайки се към есминеца \"Рос\", съобщи ТАСС, като се позова на пресслужбата на Шести американски флот. Според цитираното съобщение, на 17 февруари \"Карни\" се е присъединил към \"Рос\" в Черно море \"за провеждане на морски операции по сигурността. Влизането на втори американски кораб АЩ в Черно море е в рамките на графика, който позволява на ВМС на САЩ да поддържат оперативно присъствие в региона\". \"Решението да изпратим едновременно два кораба в Черно море беше взето по-рано, а не като реакция на каквото и да било\", заявява командира на разрушителя \"Карни\" вицеадмирал Кристофър Грейди, предаде БТА. \"Ние работим в избрано от нас време и в избрано от нас темпо в този стратегически важен регион. По своя характер корабите са мобилни и гъвкави сили и ВМС са способни по уникален начин да предоставят надеждни сили за защита на нашите интереси по целия свят\", добавя той. В съобщението се отбелязва, че за последен път два американски бойни кораби са се намирали в Черно море едновременно по време на американско-украинските учения Sea Breeze през в юли 2017 г. Продължаващото присъствие на ВМС на САЩ в Черно море \"демонстрира нашия ангажимент към регионалната стабилност, сигурността на морската навигация на нашите партньори в Черноморския регион и колективната защита на нашите съюзници от НАТО\", казва Грейди, цитиран от ТАСС. Разрушителят \"Карни\" от Шести американски флот е 14-ият кораб от клас \"Арли Бърк\", въоръжен е със система за противоракетна отбрана \"Иджис\", ракети \"Томахок\" и \"Харпун\", системи за ПВО и борба с подводници и може да носи два щурмови вертолета MH-60R \"Сикорски\", допълва ТАСС.", "date": "2018.02.18", "title": "Два американски ракетни миноносци плават в Черно море"}
{"url": "https://www.24chasa.bg/novini/article/6723121", "text": "Според проучване на агенцията за социологически проучвания „Ифоп“ одобрението към президента на Франция Еманюел Макрон е паднало под 50% - най-ниското равнище от октомври миналата година. В момента правителството има планове да проведе реформи в обществения сектор на страната, предава Reuters. Според проучването, проведено между 7 и 17 февруари, 44% от населението смята, че е доволно от Макрон, което е с 6 пункта по-малко от предишното изследване на компанията през януари. Това е най-ниския рейтинг за президента от октомври миналата година, когато той бе 42%, предаде \"Фокус\". Правителството на Франция обяви планове да модернизира публичната администрация в страната. Министър- председателят Едуард Филип заяви, че правителството няма да се поколебае да проведе реформите, дори и да бъде посрещнато със съпротива.", "date": "2018.02.18", "title": "Одобрението към Еманюел Макрон във Франция е паднало под 50%"}
{"url": "https://www.24chasa.bg/novini/article/6723134", "text": "Земетресение с магнитуд 4,3 по скалата на Рихтер е регистрирано в иранската северна провинция Семнан, показва справка на интернет-страницата на Европейския средиземноморски сеизмологичен център (EMSC) . Трусът е регистриран в 2:02 часа през нощта местно време (0:32 българско време) недалеч от град Семнан на дълбочина от 10 км, предаде \"Фокус\". Няма данни за жертви и разрушения.", "date": "2018.02.18", "title": "Силно земетресение разлюля Северен Иран"}
{"url": "https://www.24chasa.bg/novini/article/6723136", "text": "Проф. Плочев категорично не беше за този пост. Той никога не се е занимавал със здравно осигуряване. Това заяви в предаването „Тази неделя“ уволненият през декември миналата година подуправител на НЗОК д-р Димитър Петров. Когато си тръгвах, му казах, че най-доброто, което може да направи за себе си и за касата, е да си тръгне, добави д-р Петров. Той разказа, че при проф. Камен Плочев е обичайна практика да не знае какво подписва: \"Дори в началото не искаше нищо да подписва, беше го страх\". Според Петров критериите за шеф на НЗОК са много занижени. В петък стана ясно, че министърът на здравеопазването Кирил Ананиев е поискал оставката на проф. Плочев, който е предложил на парламента актуалицазия на бюджета на касата без знанието на правителството. 217 млн. лв. дължи НЗОК към европейски здравни каси за лечение на българи в страни от ЕС. Според д-р Димитър Петров проф. Плочев не е спазил процедурата. Бившият подуправител обаче е категоричен, че отговорност за скандала и за ситуацията с бюджета на касата носи Жени Начева, която е шеф на надзора на НЗОК. Има тотална намеса в касата от зам.-министър Начева, тя се разпорежда с болници, бюджети, което не е редно, каза д-р Петров. Според него тя прехвърля пари от едно място на друго, като вероятно били извършени и закононарушения. Към юни миналата година е било ясно какво трябва да се плати сега, трябвало е да бъде предвидено в бюджета. Всеки знае, че бюджетът на касата се прави в министерството и то именно от Жени Начева. Защо тя не го е предвидила, като е знаела, е друг въпрос, обобщи д-р Димитър Петров. Той е категоричен, че от години всички са наясно с дълговете към европейските здравни каси. Проблемите с касата ще продължават, докато тя не стане независима. Не може при смяната на всеки министър да се сменя и шефът на касата, убеден е д-р Петров.", "date": "2018.02.18", "title": "Д-р Димитър Петров: Проф. Плочев не знаеше какво подписва"}
{"url": "https://www.24chasa.bg/novini/article/6723139", "text": "Министърът на отбраната на САЩ Джеймс Матис заяви, че ще разследва нападението, включващо руски граждани срещу съюзните на Вашингтон сили в Сирия. Той не обвини Москва, че е оркестрирала нападението, предава AFP. Русия призна за петима свои граждани, убити по време на удар на водената от САЩ коалиция в източната сирийска провинция Деир ез Зор, които са били част от група подкрепящи режима бойци, атакували позициите, водени от „Сирийските демократични сили“. „Разбирам, че руското правителство казва, че някои от техните невоенни сили, наемници, са участвали в тази все още необяснена атака“, заяви Матис. Той допълни, че руските офицери, с които американските власти са се свързали с въпроса „изглежда“ не знаеха за случилото се, предаде \"Фокус\". „Каквото и да се е случило, нека го разберем. Ще работим с всеки, който ще може да даде отговор“. Руското министерство на отбраната твърди, че по време на атаката от 7 февруари не е имало руски военнослужещи в източната сирийска провинция. Въпреки това, според редица медии, руски граждани се бият в Сирия като наемници за частната военна компания „Вагнер“.", "date": "2018.02.18", "title": "Джеймс Матис: Ще разследваме сблъсъците в Сирия, в които са участвали руснаци"}
{"url": "https://www.24chasa.bg/novini/article/6723144", "text": "Колоездач е с тежка черепно-мозъчна травма, след като е блъснат от лек автомобил в Благоевград. Това потвърдиха за „Фокус“ от МБАЛ – Благоевград. Инцидентът е станал малко след 19.00 часа снощи на пешеходна пътека на бул. „Джеймс Баучер“. Пострадалият е бил приет в благоевградската болница, но по-късно е транспортиран за УМБАЛСМ „Пирогов”, където е опериран.", "date": "2018.02.18", "title": "Кола блъсна колоездач в Благоевград, с тежка черепно-мозъчна травма е"}
{"url": "https://www.24chasa.bg/novini/article/6723146", "text": "Протестиращи и полиция са се сблъскали в Берлин по време на контрадемонстрация срещу марш на крайнодясната партия „Алтернатива за Германия“, предава Euronews. Няколко ареста са извършени, след като демонстрантите се опитват да пресекат пътя на последователите на „Алтернатива за Германия“ през берлинския квартал „Кройцбург“, предаде \"Фокус\". Вървейки под банери с надпис „Спрете ислямизацията“ и „Борете се за правата на жените“ последователите на „Алтернатива за Германия“ не са можели да преминат по пътя, предоставен им от властите, което е накарало полицията да се намеси.", "date": "2018.02.18", "title": "Сблъсъци между протестиращи и полиция в Берлин"}
{"url": "https://www.24chasa.bg/novini/article/6723172", "text": "Мексиканските власти започнаха разследване във връзка с изчезването на трима италианци от едно семейство (мъж, неговия син и неговия племенник) в щата Халиско, в централната част на страната, съобщиха пред АФП местната прокуратура и близък на изчезналите. Тримата мъже на възраст 60, 25 и 29 години са били в Мексико като туристи и са били видени за последен път на 31 януари в Текалитлан, на 600 км западно от столицата Мексико, предаде БТА.", "date": "2018.02.18", "title": "Издирват трима италианци в Мексико"}
{"url": "https://www.24chasa.bg/novini/article/6723181", "text": "Бойко Борисов и Румен Радев са големи мъже. Борисов от един пожарникар стана сериозен политик с много опит, а Радев е законно избран български президент, който също се учи на политика в движение. Те са сериозни и екстремни в живота мъже и не трябва да водят битки през медиите, а да си вдигнат телефона и да се разберат. Единият е пилот, другият е каратист, мъжкари са и предполагам, че ще го направят. Това заяви пред Би Ти Ви бившият министър на културата Вежди Рашидов. Той коментира публичния скандал между премиера и президента, като повод за това стана трето лице – депутатът от ДПС Делян Пеевски. Аз не съм бил много добронамерен към Пеевски, но в случая Делян Пеевски никой не го е осъдил за нищо. И да се ползва името му като трето лице, като плашило, не е честно. Аз съм го преживял с Илия Павлов. Той ми беше приятел, обичах го като човек. Случи се така, че без да съм работил в Мултигруп, аз станах мултак, обаче жена му остана веселата вдовица. Винаги нарочват един – кой е осъдил Илия Павлов, попита Вежди Рашидов. Разбира се, че образът на Делян Пеевски е демонизиран и това не е честно. И той като мен има семейство, близки. Ако има нещо, има си органи. Другото е нечистоплътно, добави Рашидов.", "date": "2018.02.18", "title": "Вежди Рашидов: Борисов и Радев са мъжкари, да вдигнат телефона и да се разберат"}
{"url": "https://www.24chasa.bg/novini/article/6721313", "text": "Сиропустна Неделя е последната подготвителна неделя за Великия пост, който започва в понеделник. Според църковния устав се разрешават млечни храни и риба. Смисълът е да се отучим постепенно от вкусните ястия и без съжаление да преминем към великопостно въздържание. “В този ден по установен от древност обичай искаме прошка за взаимните обиди и прегрешения. Това е необходимо, за да живеем с Господа на земята и да се преселим във вечния живот. Ние желаем вечно спасение, но то е възможно само ако в сърцето ни няма обида, осъждане и неприязън, а има мир и благо, което ни дарява Сам Иисус Христос. Трябва да простим на всеки и да поискаме прошка от тези, които Иначе са напразни трудовете ни през настъпващия пост”, казва по повод Неделя Сиропустна, или Сирни заговезни, отец Петър Василев от храм “Св. Николай Мирликийски Чудотворец” в пернишкото село Расник, който служи и в храма в Банкя. Както казва в една от проповедите си, постът трябва да бъде както за тялото, така и за душата - въздържание от храна и въздържание от лоши дела, мисли и желания. Според отец Петър Василев трябва да встъпим в поста с такова душевно състояние, при което всички хора да са ни скъпи като братя, никого да не обиждаме и на никого да не се сърдим.  “Какво сме длъжни да си прощаваме един на друг? Естествено, взаимните грехове, сторени волно или неволно един против друг - казва в една от проповедите си за празника Сливенският митрополит Йоаникий. - Понякога усилието да се прости събужда старата болка, стихналото негодувание, притъпената омраза. Истинската прошка е възможна само тогава, когато съзнаваме, че и ние сме простени от Бога. Ако греховете ни не бяха простени чрез жертвата на Христос, ние едва ли бихме могли да понесем товара им.” “Нищо не ни уподобява така на Бога, както великодушното опрощаване на нанесените ни обиди и огорчения. Защото слънцето свети и на зли, и на добри. Да прощаваме на длъжниците ни, призовава Сам Иисус Христос”, казва отец Петър Василев. “Често обичаме да клеветим ближните, да изкарваме себе си по-добри от другите, понякога да се обиждаме с тежки думи. Нека не мислим, че обидата с думи е нещо дребно. Спасителят приравнява обидата с убийство Ако прощаваме на ближните си и ако не им даваме повод да ни мразят, светът би бил съвсем друг. Нямаше да има нито побоища, нито кавги, нито съдилища, нито затвори. Затова в деня за прошка да премахнем духовната ръжда от душата си. Нека изтрием всяка вражда и нека първи поискаме прошка и от тия, които сме обидили, и от ония, които нас са обидили. Църквата приканва своите чеда на Неделя Сиропустна да дойдат в Светия храм и там пред Бога и пред човеците да си поискат взаимна прошка. Това става след вечерната служба. Само тогава ще можем достойно да започнем настъпващия пост, да го преминем, да се изповядваме и причестим, и като венец да посрещнем очакваното Христово Възкресение”, казва в своята проповед отец Любомир Казашки от Ловешката епархия, който служи в няколко храма там.", "date": "2018.02.18", "title": "Великият пост има смисъл само с прошка на Неделя Сиропустна"}
{"url": "https://www.24chasa.bg/novini/article/6723082", "text": "Земетресение с магнитуд 2,9 по Рихтер е регистрирано край село Чуково, Община Момчилград, област Кърджали. Това сочи справка на сайта на Националния институт по геофизика, геодезия и география (НИГГГ) към Българската академия на науките (БАН). Земетресението е регистрирано на 17 февруари от 11.45 часа и е с дълбочина 10 км. От Сеизмологичния институт съобщиха за \"Фокус\", че земетресението не е усетено на територията на страната.", "date": "2018.02.18", "title": "Земетресение от 2,9 по Рихтер е регистрирано край с. Чуково, Кърджали"}
{"url": "https://www.24chasa.bg/novini/article/6723086", "text": "По данни на сирийските държавни медии и местни лекари шестима цивилни са демонстрирали затруднения в дишането и други симптоми – индикатори за вдишване на отровни газове след атака на турската армия по контролирания от кюрдите анклав Африн в северната част на Сирия, предава ABC News. Дживан Мохамед, лекар в основната болница в Африн заяви, че в момента в нея се лекуват от отравяне шестима души, които са пристигнали в петък през нощта от село Арандъ, след като то е било нападнато от турски части. Друг лекар – Нури Кенбер, заяви, че жертвите се оплакват от проблеми с дишането, повръщане и кожни обриви. „Един от тях бе и с разширени зеници“, уточни той. Държавната информационна агенция САНА и базираната в Лондон Сирийска обсерватория за правата на човека също цитиратместни лекари в докладите си. Твърденията все още не са независимо потвърдени, а кадрите от болниците показват хора на легло с кислородни маски, които не показват други симптоми на отравяне с бойни отровни вещества – гърчове или пяна от устата, предаде \"Фокус\".  Според източник от Белия дом САЩ знаят за съобщенията, но не могат да ги потвърдят, посочвайки, че „е извънредно маловероятно“ Турция да е използвала химически оръжия срещу кюрдите. Турските въоръжени сили излязоха с официално заявление, че не използват „забранени муниции“ в операцията в Африн. От там допълниха, че се стараят при бойните операции да няма пострадали цивилни и че единствените цели в Африн са „терористи“.", "date": "2018.02.18", "title": "Сирийски лекари: Турската армия е употребила химическо оръжие в Африн"}
{"url": "https://www.24chasa.bg/novini/article/6723177", "text": "Трансформатор на Курската АЕЦ се е възпламенил и се е задействала защитата за изключване на един от четирите действащи енергоблокове. Това не е довело до последици за потребителите, се посочва в съобщение на министерството на енергетиката на Русия, предаде ТАСС. На 18 февруари в 06:53 часа московско време се е задействала защитната система за изключване на един от енергоблоковете, а причината е възпламеняване на трансформатор, предаде БТА. Според данни на министерството на енергетиката възпламеняването на трасформатора е ликвидирано, няма нарушения на условията за безопасност на експлоатацията, няма и радиационни последствия. Руската АЕЦ е една от четирите най-мощни АЕЦ в Русия, припомня ТАСС, уточнявайки, че поради аварията работният й капацитет е намален с 1000 мегавата. За да се осигури нормативният резерв от мощности е разпоредено да бъдат задействани мощностите на няколко ТЕЦ-а в страната.", "date": "2018.02.18", "title": "Изключиха един от четирите блокове на руска АЕЦ заради запалил се трансформатор"}
{"url": "https://www.24chasa.bg/novini/article/6723182", "text": "Ирански самолет с над 50 пътници на борда, изпълняващ полет по вътрешна линия, се разби тази сутрин в югозападната част на страната, съобщиха редица местни медии, цитирани от АФП. Самолетът, който е осигурявал връзката по въздух между Техеран и град Ясудж, \"се е разбил в район на близо 480 километра южно от иранската столица, предаде БТА. Всички спасителни служби са вдигнати по тревога, уточниха агенциите Исна и Фарс, позовавайки се на ръководителя на националната спасителна служба.", "date": "2018.02.18", "title": "Самолет с над 50 пътници се разби в Иран"}
{"url": "https://www.24chasa.bg/novini/article/6723185", "text": "С благотворителен концерт пловдивски ученици събират пари за своя приятел и съученик Васил Георгиев от Асеновград, който в края на миналата година изгуби дома си след пожар, разказва  Трагедията сполетяла семейството, докато вечеряло на първия етаж в къщата. Огънят тръгнал от късо съединение в една от стаите на втория етаж. „Възпламени се контактът, запали ъгловия диван, оттам веднага всичко е изкуствена материя и огънят се разраства за минути”, спомни си Ценко Симеонов пред Нова телевизия. „По най-бързия начин се опитахме да излезем, да вземем каквото можем, но огънят стана прекалено силен и не се върнахме повече”, допълни Васко. Къщата е гредоред и пламъците бързо обхванали цялата сграда. „Нито дрехи, нито пари, нито документи, компютри, телевизори, всичко изгоря”, разказва Ценко . Така той, 80-годишната му майка и племенникът му Васко останали на улицата без никакви вещи. Пожарът изпепелил и цигулките на момчето, което учи в Музикалното училище в Пловдив. „Изгоряха две от цигулките, на които свиря. Учебниците ми изгоряха, нотите ми- половината бяха унищожени, освен тези, които бяха в калъфа ми. Стаята ми беше напълно разрушена”, разказва Васил Георгиев. Кметът на Асеновград настанил бедстващата фамилия в общинско жилище, а местният парламент отпуснал 2 000 лева за обзавеждането му. В него обаче могат да останат до края на ноември. „Със заповед на кмета те са настанени за една година, една календарна година. Ако не се справят със собственото си жилище, договорът може да бъде удължен с още една календарна година”, обясни Величка Стойчева, директор дирекция „Хуманитарни дейности” в община Асеновград. „Къщата трябва да се бутне до първия етаж – приземния и да се изгради на ново, като общо сумата според специалисти ще бъде около 60 000 лева за това да бъде изградена”, обясни Ценко. Сума, която е непосилна за фамилията. Затова съдбата на Васко се превръща в спасителна кауза за неговите приятели и съученици. За да има свой дом, те решават да съберат парите. Като организират благотворителен концерт на 23 февруари от 19 часа във Военния клуб в Пловдив, а цената на билета е 5 лева. „Ще има всякакви стилове музика за всеки един- народна, класическа, поп, джаз, рок. Парите ще бъдат събрани за построяването на нов дом за Васко”, заявява Галена Ганчева, ученичка в 11 клас. „Надяваме се на повече концерти, на повече изяви да се случат, за да може да съберем повече средства, понеже една къща струва много, много пари, но и колкото да съберем поне е нещо, с което да го подпомогнем”, каза ученичката Елия Георгиева.", "date": "2018.02.18", "title": "Деца от Пловдив събират пари за изгорелия дом на свой съученик"}
{"url": "https://www.24chasa.bg/novini/article/6723194", "text": "Опитна алпинистка и преводачка от френски е загиналата при падане на снежна козирка в Пирин вчера около 17 часа. 25-годишната Ния Трейман е правила преход с двама свои приятели към хижа \"Синаница\". На Момин връх, по невнимание е стъпила върху снежна козирка, която се е счупила и се е образувала лавина, която я е повлякла.  Само за час до мястото са пристигнали първите 4-ма планински спасители с кучето Норд. За съжаление младата жена е намерена мъртва. Тя е опитна планинарка, изкачвала е върхове в Алпите, Пиринеите, в Грузия, а миналата година е била и в Непал. Планинските спасители са категорични, че тя е била много добре подготвена.  Ния е завършила френска гимназия и френска филология и е била преводачка. Момчетата, които са били с нея, не са пострадали. С тях тя е правила и друг път планински преходи. ", "date": "2018.02.18", "title": "Опитна алпинистка и преводачка е загиналата под лавина в Пирин"}
{"url": "https://www.24chasa.bg/novini/article/6723204", "text": "Една политическа сила не бива да е готова на всичко, трябва да се спазват обещанията, поети в предизборната кампания, заяви Димитър Главчев в студиото на „Денят започва с Георги Любенов“ по  . \"Не бягаме от темата за Истанбулската конвенция. В режим на диалог сме и се видя, че има няколко проблеми текста, които съпътстват основното в конвенцията - предотвратяването на насилието над жени\", каза той. Той оцени като правилно решението да се сезира Конституционния съд по въпроса с Конвенцията. Оставката е личен акт, заяви Главчев по въпроса си искана от ГЕРБ оставка на депутата от БСП Валери Жаблянов за оценката му за народен съд. \"Когато той твърдо заяви, че няма да подава оставка, актът не става личен, особено като партийното бюро на БСП застана зад него. Следва друга процедура. По правилника за дейността на Народното събрание председател и зам.-председател могат да подадат оставка и даже няма гласуване\", смята Главчев. От тук насетне се прави друго - взимат се подписи от минимум 80 депутати, с които се иска оставката на председател или зам.-председател на Народното събрание. Третият вариант е парламентарната група, излъчила председателя или зам-председателя, да поиска оставката му, поясни Главчев. Проблемът е, че партия застава зад подобно изявление за народния съд, заяви Главчев. Димитър Главчев определи изказването на президента относно премиера Борисов като „несиметрично“. \"Премиерът Борисов обясни, че има проблем с хора около президента, а реакцията на следващия ден беше неочаквана. Пък и замесването на депутат, като имате предвид, че именно партията, която издигна президента Радев, беше същата, която назначи въпросния депутат за шеф на ДАНС\", заяви той Димитър Главчев допълни, че ако президентът Радев има факти, трябва да се представят. Той определи като несъстоятелни обвиненията на президента, че в България се провеждат срещи без знанието му. Той изрази недоумението си защо шефът на НЗОК Камен Плочев е поискал актуализация на бюджета на касата два месеца, след като той е бил приет. В деня на Сирни заговезни Димитър Главчев спази християнската традиция да поиска прошка.", "date": "2018.02.18", "title": "Главчев: Изказването на президента относно премиера Борисов е несиметрично"}
{"url": "https://www.24chasa.bg/novini/article/6723209", "text": "По данни на местни медии е възможно да има няколко оцелели след катастрофата на иранския самолет, разбил се в южната провинция Исфахан, предава РИА Новости. Очевидци са видели как въздушният съд се опитва да извърши извънредно кацане в селски район. Възможно е да има оцелели, предаде \"Фокус\".  претърпя крушение в района на град Семир.   66 души е точният брой на пътниците в разбилия се край иранския град Семиром в провинция Исфахан самолет. Според представители на иранските власти разбилата се машина е на авиокомпания „Асеман“. Спасителните екипи все още не са достигнали до мястото на катастрофата заради лоши метеорологични условия.", "date": "2018.02.18", "title": "Пътниците на разбилия се ирански самолет са 66, може да има оцелели (Обновена)"}
{"url": "https://www.24chasa.bg/novini/article/6723222", "text": "Всичките 66 души пътници и екипаж са загинали в иранския самолет, разбил се в планините Загрос, предава AFP. „След като претърсихме района, за жалост открихме, че всичките пътници са загинали“, съобщи Мохамад Табатабай, директор на отдел „Връзки с обществеността“ на „Асеман Еърлайнс“, чийто е разбилия се самолет, предаде \"Фокус\". . Очевидци са видели как въздушният съд се опитва да извърши извънредно кацане в селски район.", "date": "2018.02.18", "title": "Всички пътници на разбилия се ирански самолет са загинали"}
{"url": "https://www.24chasa.bg/novini/article/6723230", "text": "Химикалите в потребителски продукти, които се използват в ежедневието, като сапун и бои, са основен източник на замърсяване на въздуха, сравним с изгорелите автомобилни газове, съобщи в. \"Индипендънт\". Сапуните и боите изпускат значителни количества нефтохимикали и съперничат на транспорта като водещ замърсител на въздуха в градовете, предаде БТА. Замърсяването на въздуха е на пето място в света сред рисковете за здравето. Властите в много държави са под натиск да осигурят по-чист възух. Изследването на учени от американското Национално управление по изследване на океаните и атмосферата показва, че токсичните химикали в градска среда не са само от транспорта. Учените са разгледали приноса на летливите органични съединения към замърсяването на въздуха. Това са химикали, които могат да произвеждат както фини прахови частици, така и озон. Съдържат се в много често използвани продукти, като мастила, лепила, почистващи средства, продукти за лична хигиена, разтворители, парфюми, пестициди, произведени с нефтопродукти. Според американските учени тези ежедневни продукти са виновни за половината от летливите органични съединения в промишлените градове. Резултатът е изненадващ, защото само около пет процента от суровия нефт се рафинира до химикали за потребителски продукти, а от 95 процента се произвеждат горива.", "date": "2018.02.18", "title": "Химикалите в сапуна и боите замърсяват въздуха като автомобилните газове"}
{"url": "https://www.24chasa.bg/novini/article/6723247", "text": "Две дървени икони с лика на баба Ванга са единствените свидетели на опустошителен пожар в шуменския квартал „Макак”, разказва  . Преди година огнената стихия отне човешки живот след взрив на газова бутилка. Избухва газова бутилка. Тътен оглушава цял „Макак”. Пламъците са навсякъде. Огнената стихия е неконтролируема. „За нещастие баща ми беше вътре. Почина, изгоря жив. Къщата и тя изгоря”, разказва Галин Драганов. 40 тона вода не стигат да потушат огъня. „Чух от пожарникарите, че температурата е била над 1000 градуса и затова абсолютно всичко е изгоряло”, разказва Галин. От 17 години Галин е полицай. За 17 години е видял какво ли не – от бедствия и пожари до човешки трагедии. Дни преди инцидента с пожара Галин сънува особен сън. „Няколко дни преди инцидента сънувах един много странен сън – една съседка, която е починала. Беше цялата облечена в чисто черно и се борихме. И тя ме бутна, завъртя се и изчезна. И инцидентът стана след няколко дни, дали е искала да ме предпази – не знам. Най-вероятно искала да ме отърве ли”, разказва Галин Драганов. Година по-късно следите от ударната вълна могат да се видят с просто око. Арматурата на бетона поддава, плочите провисват. Стихията стопява всичко по пътя си. 40 дни след инцидента Галин не припарва до къщата. После бавно разчиства руините. Насред останките от изпепелената покъщнина, открива две дървени икони - сякаш непокътнати от адския огън. „Учудващо намерихме 2 икони на баба Ванга, които бяха леко обгорели, при условие, че нищо не остана здраво в тази къща”, разказва Галин. „Те дори бяха кални, изчистихме ги, подсушихме ги, останахме изумени, че са здрави, при условие, че са дървени. Затова реших да възстановявам къщата, което ми дава някаква надежда”, заявява Галин. „Мислех да се отърва от къщата, с цел да забравя всичко, но след като намерихме тези икони …”. Дали е чудо или случайност – Галин не знае. Единствено предполага. И се надява.", "date": "2018.02.18", "title": "Две икони на Ванга оцеляват при пожар в Шумен"}
{"url": "https://www.24chasa.bg/novini/article/6723252", "text": "Планетите, които орбитират около ТРАППИСТ-1, вероятно са загубили цялата си първична атмосфера в резултат на мощни взривове и след това са се снабдили с вторична атмосфера вследствие на същите взривове, сочат резултатите от изследване, цитирани от Лайф. Международна група от астрономи изследвала последствията от кометни бомбардировки върху 7-те планети от звездната система ТРАППИСТ-1, разположена на разстояние 40 светлинни години от Земята. Оказало се, че планетите били подложени на високоенергийни сблъсъци с обща мощност до 1 трилион мегатона. В резултат на взривовете първичните им атмосфери и океаните на повърхността им били изхвърлени в космоса. Част от падналите комети обаче запълнили мястото на старата атмосфера с нова и това на старите океани с нови, като в края на краищата ги направили по-големи в сравнение с унищожените първични газови и водни обвивки, предаде БТА.  Учените създали модел на взаимодействието на системата от 7 планети с кометни пояси с различна маса. Било установено, че много комети вероятно са паднали върху всяка от планетите дори ако става въпрос за кометни пояси с малка маса. При това скоростта на сблъсъците и съответстващата на взривовете енергия били огромни. Външните планети се сблъскали с кометите със скорост 20 км/сек, а вътрешните - със скорост до 100 км/сек. При подобна скорост дори сблъсък с относително малка комета може да предизвика взрив с мощност 1 милиард мегатона. Всяка от 7-те планети вероятно е била подложена на много подобни сблъсъци. Във всички реалистични сценарии тези взривове стават причина първичната атмосфера и хидросфера на планетите да бъдат изхвърлени в космоса. При взривовете кометите, чийто диаметър е по-малък от 3 км, освобождавали недостатъчно енергия, за да изхвърлят значителна част от собствената си маса в космоса. Това означава, че въпреки поредицата мощни взривове и загубата на първичните атмосфери, вторичните атмосфери на планетите вероятно са били дори по-плътни от първичните. Съставът на вторичната атмосфера вероятно е бил зависим от този на кометите във въпросната звездна система, т.е. там е имало голямо количество вода и въглероден газ.", "date": "2018.02.18", "title": "Взривове на комети са унищожили и са създали наново атмосферите на планети"}
{"url": "https://www.24chasa.bg/novini/article/6723257", "text": "Иранските власти и медии излязоха с подробности относно  , чиито 66 души пътници и екипаж са загинали до един, предава РИА Новости. Според местните медии самолетът е ATR 72-500 – пътнически витлов самолет френско производство, предназначен за вътрешни полети и изпълняващ курс между Техеран и Ясудж, предаде \"Фокус\". Самолетът е изчезнал от радарите 50 минути след началото на полета. Лайнерът се е врязал в хребета Дена в планините Загрос. Разстоянието между столицата и крайната дестинация е 556 км, които обичайно се преминават за час и половина от самолета. Иранските медии съобщават, че командирът на разбилия се самолет през 2013 г. успява да приземи самолет с отказал двигател.", "date": "2018.02.18", "title": "Разбилият се ирански самолет се е ударил в хребет"}
{"url": "https://www.24chasa.bg/novini/article/6723301", "text": "Експлозията на взвирно устройство, която рани вчера четирима израелски войници близо до граничната ограда с ивицата Газа, предизвика израелски въздушни удари по-късно през деня срещу палестински военни обекти, предаде Ройтерс. \"Инцидентът на границата с ивицата Газа е тежък. Ние ще отвърнем подобаващо\", предупреди премиерът Бенямин Нетаняху, предаде БТА. Говорител на израелската армия заяви, че взривното устройство е било скрито близо до оградата предишния ден, прикачено за знаме, по време на палестински протест на границата. Според говорителя на армията подполковник Йонатан Конрикус, цитиран от Франс прес, една от дисидентските салафистки групировки, отцепили се от Хамас, е поела отговорност за атаката, но от гледна точка на Израел ислямисткото движение е отговорно, понеже разрешава демонстрациите край оградата. В отговор израелската авиация е атакувала шест обекта в Газа, включително \"тунел за инфилтрация на терористи\" от квартал Зейтун към израелска територия, и две военни бази. Според палестински източници при израелските удари са ранени двама палестинци. Въоръженото крило на Хамас - Бригадите Езедин ал Касам заявиха с комюнике, че са обстрелвали израелските самолети, но говорителят на армията отрече. Снощи на територията на Израел два пъти прозвучаха сирени за въздушна тревога - първо около 21,30 ч. в района Ешкол, а след десет минути - в населените места в района Шаар а-Негев, граничещ с Газа. Израелската армия уточни, че след втория сигнал е била изстреляна ракета от сектора Газа към израелска територия. Порталите Ynet и Walla и сайтът на в. \"Аарец\" съобщиха, че ракетата е попаднала в къща на територията на Шаар а-Негев и я разрушила, без да причини жертви, но армията не потвърди информацията.", "date": "2018.02.18", "title": "Израелската авиация е атакувала цели в Газа"}
{"url": "https://www.24chasa.bg/novini/article/6723506", "text": "Депутатът от основаната опозиционна Народнорепубликанска партия (НРП) Йозгюр Йозел заяви, че задържането и освобождаването на журналисти от германския „Ди Велт” Дениз Юджел за прореден път регистрира липсата на независим съд в Турция, пише вестник „Джумхуриет” . „В Турция кой да влезе в затвора решава президентът Реджеп Тайип Ердоган. А кой да излезе от затвора - решението е на европейските лидери. … Обръщам се към Дениз Юджел: Задържането Ви бе едно черно петно за нас. Не заслужихте обаче да бъдете пуснати на свобода по такъв начин. Всички ние искахме това да стане не като пазарлък за танковете Леопард и молбата на Ангела Меркел, а след доказване на Вашата невинност, предаде \"Фокус\". Дениз Юджел е невинен; това е едно политическо задържане. Беше пуснат на свобода обаче след една „кирлива заменка”. Тези, които лепнаха това срамно петно на Турция, трябва да понесат отговорност. Журналистите не могат да бъдат арестувани заради това, което казват; заради техните информации. Журналистите обаче не могат да бъдат пускани на свобода заради някакви решения и съображения в отбранителната промишленост.” ,обосновава се депутатът от НРП, цитиран от „Джумхуриет”.", "date": "2018.02.18", "title": "Турски депутат: Ердоган решава кой да влезе в затвора, а за излизането - европейските лидери"}
{"url": "https://www.24chasa.bg/novini/article/6723511", "text": "Катастрофа между два леки автомобила стана преди минути на кръстовището на ул. „Цар Шишман“ и ул. „Булаир“ в Пазарджик, предаде  „Фокус“. Причината за пътния инцидент е отнето предимство от страна на единия водач. Няма пострадали хора, нанесени са материални щети по двата автомобила. Водачите им чакат патрул на „Пътна полиция“. Движението се осъществява нормално.", "date": "2018.02.18", "title": "Две коли катастрофираха в Пазарджик"}
{"url": "https://www.24chasa.bg/novini/article/6723547", "text": "66-годишната жена от Ломския квартал Младеново прерязала гърлото на майка си с кухненски нож, а после се опитала да се самоубие. Трагедията от крайна бедност се разиграла в дома им, в пристройка за лятна кухня в събота. Там ги открила по-малката дъщеря на загиналата 84-годишна жена. Иванка И. е в критично състояние с тежки прорезни рани по гърдите, в областта на сърцето, и шията тя е настанена в реанимацията на ломската болница „Свети Николай Чудотворец“. Има опасност за живота й, казаха медиците. Майката Екатерина Г. е издъхнала на леглото в дома си. Окървавеният труп на майката и самонаръгалата й се дъщеря са открити от сестрата на Иванка. Тя онемяла от ужас, когато видяла гледката след касапницата. Сигнал за трагедията е подаден в полицията. Образувана е оперативна група. По първоначални данни възрастната жена от няколко месеца била на легло със счупен таз. Двете жени живеели в немотия. Иванка споделяла дори, че е готова да посегне сама на живота си, за да спаси себе си и бабата от страдания. По неофициална информация Иванка е оставила прощално писмо. Криминалистите изчакват да се посъвземе, за да я разпитат. По случая е образувано досъдебно производство.", "date": "2018.02.18", "title": "Дъщерята на убитата от Лом я заклала от отчаяние, след това опитала да се самоубие"}
{"url": "https://www.24chasa.bg/novini/article/6723559", "text": "58-годишен мъж е загинал при пожар в лек автомобил на пътя село Правенци - село Велино. Това съобщиха от ОДМВР - Шумен. Малко преди 11.00 часа днес бил приет сигнал, че по черен път между селата Правенци и Велино e възникнал пожар. Към мястото са насочени екипи на пожарна, полиция и спешна помощ. Минути след това било получено второ съобщение, че пожарът е в лек автомобил. При пристигане огнеборците заварили да гори Опел „Астра“. В автомобила бил и собственикът му - 58-годишен мъж от село Велино. Починал е на място. Предполага се, че е имало теч на газ в купето на автомобила. Причините за инцидента са в процес на изясняване. Извършва се оглед.", "date": "2018.02.18", "title": "Мъж изгоря в колата си на пътя между селата Правенци и Велино"}
{"url": "https://www.24chasa.bg/novini/article/6723596", "text": "В днешния ден моля за прошка всеки, който се е почувствал обиден или разочарован от мои думи или действия. Това написа кметът на София Йорданка Фандъкова в профила си в социалната мрежа \"Фейсбук\". \"Когато със сърцето и ума си се водиш от добри цели, тогава работиш с вяра и с хъс, но това не значи, че не можеш да сгрешиш. Убедена съм, че можем да решим още много проблеми, а доверието Ви е това, което ми дава най-големите сили\", написа Фандъкова. \"Прощавайте и бъдете простени. И от прошката, която искаме и даваме днес, да се учим на смирение пред Бога и на помирение с ближните ни и с нас самите, защото \"който обича много, много му се прощава\", пише още тя.", "date": "2018.02.18", "title": "Фандъкова: Моля за прошка всеки, който се е почувствал обиден от мои думи или действия"}
{"url": "https://www.24chasa.bg/novini/article/6723601", "text": "Заместник министър-председателят и министър на външните работи Екатерина Захариева изпрати съболезнователна телеграма до иранския си колега Мохаммад Джавад Зариф по повод самолетната катастрофа в южен Иран, отнела живота на 66 души, съобщиха от пресцентъра на Министерство на външните работи. „С голяма тъга приех вестта за станалата днес самолетна катастрофа в Загроските планини. Поднасям своите най-искрени съболезнования към Вас и към иранския народ, както и съчувствие към болката и мъката на семействата и близките на загиналите“, се казва в телеграмата. Пътнически самолет на компанията “Асеман”, изпълняващ редовен полет между Техеран и град Ясудж, се разби на около 780 км южно от иранската столица. Всички 66 души на борда са загинали, съобщи иранската държавна телевизия. Според официална информация от посолството на Република България в Техеран, в катастрофата няма пострадали или загинали български граждани.", "date": "2018.02.18", "title": "Захариева изрази съболезнования за загиналите при инцидента със самолет в Иран"}
{"url": "https://www.24chasa.bg/novini/article/6723606", "text": "Да се спести място за изграждането й няма да е никакъв проблем, тъй като слънчевата ферма ще плава в океана, съобщи Лайф. Планирано е експерименталната ферма за добив на електроенергия да бъде построена между два ветрогенератора в морето, на 15 км от Хага. От 30 кв.м експерименталната установка на фермата ще може да бъде разширена до 2500 кв.м. Учени и водещи специалисти в областта на енергетиката отбелязват, че промишленото използване на електроенергия ще е възможно, при условие че слънчевите панели изискват минимално обслужване, а самата електроенергия се окаже максимално евтина за крайния потребител, предаде БТА. Холандските специалисти се уповават на успехите на енергетиците в Китай - през лятото на 2017 г. в провинция Анхуей започна да функционира най-мощната слънчева електростанция, разположена на повърхността на водохранилище. Мощността й е 40 мегавата, т.е. тя е 2 пъти по-мощна от предишните електростанции от същия тип.", "date": "2018.02.18", "title": "В Холандия изграждат най-голямата слънчева електростанция в океана"}
{"url": "https://www.24chasa.bg/novini/article/6723610", "text": "Саудитките вече имат право да откриват собствени фирми, без да искат съгласието на настойник от мъжки пол, съобщи правителството, което цели по този начин да стимулира частния сектор. \"Сега жените могат да основават собствени предприятия и да ползват интернет услугите (на правителството), без да е необходимо да доказват, че имат съгласието на свой настойник\", обяви на сайта си министерството на търговията и инвестициите, цитирано от Франс прес. Досега саудитките трябваше да представят доказателство, че имат разрешение от свой настойник от мъжки пол (най-често съпруг, баща или брат), за да могат започнат административни процедури, предаде БТА. От миналата година влиятелният 32-годишен саудитски престолонаследник Мохамед бин Салман извършва поредица реформи за стимулиране на участието на жените в обществения живот. Целта е до 2030 г. делът на работещите жени в Саудитска Арабия да нарасне от 22 на над 30 процента. На 12 февруари прокуратурата в Рияд съобщи, че възнамерява за първи път в историята си да назначи жени. Саудитската паспортна служба наскоро съобщи, че 107 000 жени са кандидатствали за 140 свободни работни места на летищата и граничните пунктове. Миналата година кралството обяви, че от юни 2018 г. жените ще имат право да шофират, а от януари саудитските жени вече могат да посещават стадионите. Принц Мохамед бин Салман обеща Саудитска Арабия да стане \"умерена и толерантна\" страна, скъсвайки с уахабизма - крайноконсервативно течение в исляма, което досега вредеше на имиджа на монархията на Запад. Въпреки отварянето на кралството обаче, саудитките остават подчинени на множество ограничения. Те все още се нуждаят от разрешение на настойник от семейството, за да следват в университет или пътуват например.", "date": "2018.02.18", "title": "Саудитските жени вече могат сами да откриват свои фирми"}
