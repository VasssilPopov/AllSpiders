{"url": "https://www.24chasa.bg/novini/article/6998594", "text": "Обвинение за укривателство вероятно ще бъде повдигнато на зърнения бизнесмен и общински съветник от БСП-Бургас, Бенчо Бенчев. Той бе арестуван с известния несебърски бос Димитър Желязков-Митьо Очите и бившия депутат от ДПС Несрин Узун в хотел “Рамада” в Истанбул. До късно следобед Бургаската районна прокуратура анализираше събраните доказателства, но не се стигна до конкретно решение. “Кога и дали ще бъде повдигнато такова обвинение, ще реши районната прокуратура”, каза говорителят на главния прокурор Румяна Арнаудова. Тя отрече слухове, че Митьо Очите е бил доведен в София рано сутринта на 6 август. каза Бенчев малко след като бе пуснат от ареста. Той допълни, че оръжията, които бяха открити при претърсване на шикозното му имение в кв. “Меден рудник”, били законни и вече са предадени документите за тях в полицията. Фамилията Бенчеви обитава замък с басейн, който се намира в местността Шилото, от която Бургас се вижда като на длан. В града е публична тайна топлата връзка между зърнения бизнесмен Бенчо Бенчев и Димитър Желязков. Двамата се знаят от години, често попадат в общи компании, а според запознати Очите имал голям респект към Бенчев. От 16 март 2016 г. Бенчев влиза и като акционер в \"Аркус Сигурност - Бургас”. Оттогава е и договорът на Митьо Очите с охранителното дружество. Самият Димитър Желязков се водел на трудов договор във фирмата като менджър в маркетинговия отдел от около 2 г., а според негови изявления отговарял за набиране на персонала. С голяма част от този персонал нахлува в ресторант 4 you на 8 юни 2016 г., за да търси сметка от Божидар Кузманов-Божо Кравата за пребит скандинавски туроператор. И до днес се говори, че Димитър Желязков е бил провокиран да се саморазправя с Божо Кравата, но по сценарий е трябвало Очите просто да бъде арестуван, за да бъде избутан от бизнеса в Слънчев бряг. Вместо това обаче се стига до кървава престрелка, при която Желязков е улучен със 7 куршума и оцелява по чудо, а хората на Кравата са арестувани и срещу тях тръгва дело за организирана престъпна група. В Несебър упорито се говори, че през 2014 г. е имало ключова среща на родни мафиотски босове, които са се договорили Митьо Очите да движи бизнеса по Черноморието. Това става 2 г. след излизането на Желязков от затвора, където излежа присъда за лидер на наркопирамида. Осведомени твърдят, че върху различни видове бизнес по морето, използвайки силови методи като рекет, заплахи, побоища и палежи. Eдин от доходоносните бизнеси, към които Желязков проявява интерес не от вчера, бил погребалният. Битката за трупове в Бургаска област открай време е съпроводена с палежи на катафалки, побоища и изнудване, но след изтласкването на шефа на ММА федерацията Любомир Джубрилов от бранша ( , неговите дялове изкупува Желязков, твърдят посветени. Несебърският бос поверява погребалното перо на верния си авер Мартин Белега, но когато той влиза в затвора, бизнесът се прехвърля на Данчо Ларша - един от арестуваните при акцията на спецпрокуратурата на 1 август т.г. в Бургас. Ларша бе и сред задържаните през 2011 г., когато при акция на антимафиоти е разбита престъпна група, извършвала палежи, рекет и побоища, за да се сплашат хора от погребалния бранш.   В ареста тогава са прибрани 6-има души, между тях освен Ларша е и довереният му човек неутрализирана преди дни. Самият Желязков няма регистрирани фирми, не притежава нищо на свое име. Месец преди мащабната акция на спецпрокуратурата в Бургас бизнесът с такситата на Желязкови е прехвърлен на малката му дъщеря. Проверка на “24 часа” установи, че на 4 юли 2018 г. дяловете на “Съншайн 0604” са прехвърлени на 18-годишната Ивелина Желязкова, която става едноличен собственик на компанията. Преди това фирмата официално се водеше на името на голямата дъщеря на Димитър Желязков - Станислава. Това е и единствената фирма, която притежават дъщерите на боса.   До 2010 г. неговата съпруга Антигона Янулис, която през 2005 г. роди наследник на Очите - Димитър-младши, се води съдружник в “Сохо” ООД, собственост на Даниел Боримиров, “Ер Ви Инвестмънт” и покойния вече Веселин Стоименов. регистрирана през 2008 г. на адреса на Димитър Желязков в Несебър на ул. “Отец Паисий”. Дружеството се занимава с инвестиции в недвижими имоти, покупка, строеж и обзавеждане на имоти с цел продажба. Едноличен собственик е “Адвандс Ентърпрайз” според Търговския регистър. Тя е учредена на 7 декември 2007 г. като международно търговско дружество. За сметка на Митьо Очите неговият ортак в охранителния бизнес Бенчо Бенчев участва като управител или съдружник в близо 20 фирми. В една от тях е съдружник с бившия депутат от ДПС Несрин Узун, задържан заедно с тях в Истанбул. В “Зарк” ООД която се занимава със строителство, освен Бенчев и Узун съдружници са бургаският бизнесмен Георги Манев и СК ООД на строителните предприемачи Здравко Станчев и Янко Кесаровски. До 2011 г. Бенчев, Узун и Манев са съдружници в Би Ен джи, но после Манев, който е създател на партия “Средна европейска класа”, сега част от “Обединени патриоти”, я напуска. - Неджми, в “Екотур - Странджа” ООД, регистрирано през декември 2011 г., със седалище в село Младежко. Третият съдружник в ООД-то, което се занимава с производство и търговия със земеделска продукция, еко- и селски туризъм, е турският гражданин от Къркларели Хакан Ердем. Той държи 5 фирмени дяла, Бенчев - 45, а Неджми Узун - 45. Братът на ексдепутата е съдружник и съуправител с Бенчев и в “Агро Астера”, регистрирана на ул. “Лермонтов” 13 в Бургас, където е централният офис на зърнения бос. Във фирмата с предмет на дейност покупко-продажба и строеж на недвижими имоти, участват и двамата сина на Бенчев. Несрин Узун пък се впуска в производството на електроенергия от възобновяеми източници чрез фирмата си “Фотон парк”, регистрирана в София през май 2009 г. Бившият финансист излиза от НС през 2009 г. и се установява трайно в София. Занимава се и със земеделие, с Бенчев имат плантация за киви. ТОНИ ЩИЛИЯНОВА “Попаднах в много нелепа ситуация. Не съм бил в хотела в Истанбул, в който е бил задържан Димитър Желязков. Бях в Турция самостоятелно по мои дела. Отседнах в съвсем друг хотел, който се намира в друг квартал. Видяхме се с Бенчо на вечеря, хапнахме заедно и после аз го откарах с моята кола до неговия хотел. Там обаче вече чакаше полиция, задържаха и мен.  Изписаха се много неща, всеки се упражнява на мой гръб. Замесват името ми, защото съм бивш депутат”, каза пред “24 часа” бишият народен представител от ДПС Несрин Узун. Той се готвел да даде брифинг на 7 август в Бургас, за да информира медиите какво точно се е случило в Истанбул. “С Бенчо се познавам от години, като брат ми е. Той в момента е много зле, има 95% инвалидност заради неврологичното си заболяване. Много пъти съм ходил с него до Турция, където се лекува периодично”, каза още Несрин Узун. ДИМЧО РАЙКОВ Депутатът от БСП Димитър Стоянов е човекът, благодарение на когото Бенчо Бенчев влиза в БСП. Това става през 2011 г., когато името на зърнения бос е одобрено и на заседание на общинския съвет на партията, и на общинска конференция при реденето на листите за местните избори в Бургас. “Почти единодушно беше решението, не е имало обструкции. Единични гласове се чуха против, но не покрай личността на Бенчев, а за това кое място да се отреди на гражданската квота в листата, от която се кандидатира”, коментира пред “24 часа” Димитър Стоянов, който е бивш общински лидер на БСП. Преди 7 години БСП му даде 5-о място в листата, с което влезе от гражданската квота и на вторите избори в местния парламент. По това време се чуваха гласове в БСП и за третото място на Бенчев в листата, но червените не искаха и да чуят за толкова предни позиции на безпартиен. Съмнения за бизнеса му в червените редици обаче няма - занимава се със зърнопроизводство и затова е богат. “Нямаше никакви индикации за нещо тъмно в бизнеса му А и аз като адвокат не смятам, че трябва да се лепи клеймо на човек, докато няма влязла в сила присъда. Един човек е невинен до доказване на противното. Не мога да си изкривя душата за Бенчев”, добави депутатът, който е юрист. Преди това е работил в полицията на щат в ДС. На последните парламентарни избори след 6 години затишие Димитър Стоянов влезе в парламента с преференциален вот като депутат от БСП на принципа 10 от 10.   Трети ден социалистите в Бургас се тресат от скандала с Бенчо Бенчев. След първоначалната реакция, че се отричат от него, в партията заваляха изказвания, че може и без него, но никой не казва с колко е спонсорирал партията. “Никакви пари не е внасял в общинския съвет на БСП. Проверихме документите. Единствената сума, която постъпва при нас, са ежемесечните 70 лв., които като безпартиен внася в касата на БСП като 10% отчисление от заплатата си на общински съветник. Ако някой е вземал пари на ръка, то е било на личностна основа, но в партията крупни суми от него не са постъпвали. Преровихме всички документи - такива няма”, твърди областният лидер на БСП Стойко Танков. Това каза и общинският председател Живко Господинов по повод тиражираните данни за десетки хиляди левове спонсорство, за които намекна общинският съветник Чанко Мирчев. От “Позитано” 20 официално обявиха, че Бенчев не е сред дарителите на БСП. “Най-вероятно е имал предвид не пари за партията, а средства, които е харчил за личната си кампания за преференциални гласове”, коментира Живко Господинов. Депутатът и бивш общински и областен лидер Николай Тишев, по чието време Бенчев вече е в квотата на БСП, е в чужбина и не бе открит за коментар. “Не знам колко е финансирал партията, питайте общинските председатели”, заяви бившият областен лидер и отговорник за Бургаска област Атанас Зафиров. Преди 7 години Бенчев се хвалел из Бургас, че е дал за мястото в съвета 50 000 лв. Но не е уточнявал това партийно дарение ли е или е почерпил някого лично. Още тогава имало гласове, че човек, който се движи с бентли, няма място в листата на социалистическата партия. Тогава още нямал ролс-ройс. “Бенчев има и положителни качества, не трябва да се зачерква с лека ръка. Но най-добре за него ще е да се оттегли от политиката. Такива са правилата - чистиш себе си от политиката и политиката се чисти от теб. Искрено му пожелавам да отпаднат обвиненията към него”, заяви лидерът на групата на БСП в общинския съвет Евгений Мосинов. И добави, че бил учуден от ареста на Бенчо Бенчев покрай акцията срещу Димитър Желязков-Митьо Очите. “Учуден съм, защото смятам, че Бенчев няма нужда да е в компанията на Очите”, заяви адвокатът. Според него обаче арестът на Бенчев повдигнал друг въпрос - БСП да помисли за определянето на нови критерии за влизане в гражданската квота. “Освен отделни становища и изказвания по случая БСП спешно трябва да свика пленум покрай тази ситуация”, заяви адвокатът. Междувременно централата на БСП на ул. “Фердинандова” в Бургас изненадващо затвори, което породи слухове, че партията има финансови проблеми. По-конспиративните теории дори свързаха пускането на кепенците с ареста на Бенчев. В понеделник обаче седалището на червените отново отвори. “Бяхме я затворили, но не поради финансови причини - можем да си платим наема, тока, телефона. Просто август е отпускарски месец и преценихме, че няма смисъл да работи напразно. Сега отворихме централата покрай събитията от последните дни”, обясни Живко Господинов. Охранителната фирма “Аркус сигурност” - Бургас, е най-пряката връзка между Бенчо Бенчев и Митьо Очите. Официално Бенчев е собственик на част от капитала, а Желязков - консултант. Стикерите на “Аркус” по хотели, заведения и магазини на Слънчев бряг са най-много сред тези на другите охранителни фирми. Бенчо Бенчев влиза в охранителната фирма през март 2016 г. с 10% от капитала. Дотогава негови обекти са сключвали договор за охрана с “Аркус” - Бургас. Дружеството е дъщерно на “Аркус сигурност” - София, което държи 33%. Публична тайна е, че то се контролира от Златомир Иванов-Златко Баретата, но с други номинални собственици. Един от тях е Валерий Любенов. Връзката на Любенов със Златко Баретата е, че е съдружник с баща му Иван Иванов в друга охранителна фирма от 2016 г. насам. 3 месеца след като Бенчо Бенчев влиза в “Аркус сигурност” - Бургас, става престрелката във “Фор Ю” на Слънчев бряг с хората на Божо Кравата. Тогава Митьо Очите е ранен, а бодигардът му Александър Алексиев-Сашо Японеца е убит. Точно Сашо Японеца е бил друг от акционерите в охранителната фирма с 40% от капитала. Местните твърдят, че това всъщност е участието на Митьо Очите във фирмата. След убийството на Японеца половината от дяловете му са изкупени от Бенчо Бенчев, който вече има 30%. Това се случва през март 2017 г. Така Бенчо става вторият голям съдружник след фирмата на Баретата, която има 33%. След престрелката през 2016 г. оръжията на управителя Иван Владимиров са иззети. Той обжалва и иска да му ги върнат. Един от свидетелите по делото, който управлява “Аркус” в Созопол и Бургас, разказва, че пистолетите са нужни на Владимиров, защото се налага да обхожда 4000 обекта в страната. Сред тях има и държавни предприятия, показа проверка на “24 часа”. При разпределението на капитала след убийството на Японеца във фирмата влиза и Георги Дросев с 20%. Той е близък на Бенчо Бенчев. Бил е кандидат за общински съветник от инициативата “Възраждане” през 2003 г. Водач тогава е Найден Милков, основател на Първа частна милиция, втори е Бенчо Бенчев, а Дросев е 4-и. Управителят на “Аркус” - Бургас, Иван Владимиров притежава 17% от акциите, показва справка в Търговския регистър. Той също е известен в морския град - полицай от кариерата, криминалист, оглавявал полицейски управления в Бургас. Подобно на доста свои колеги след пенсионирането си се мести в частния охранителен бизнес. Сменя наколко охранителни фирми до момента, в който поема управлението на “Аркус сигурност”-Бургас. Синът му също е работил в системата на МВР, а сега е зам.-директор на бургаския затвор. До редакционното приключване на броя Владимиров не бе открит за коментар по случая със своя служител и своя съдружник.", "date": "2018.08.06", "title": "2014 г.: мафиотски босове се договарят Митьо Очите да движи бизнеса по морето (Обзор)"}
{"url": "https://www.24chasa.bg/novini/article/6998509", "text": "Бушуващите от две седмици пожари в Калифорния взеха още жертви и докараха щата до бедствено положение. Жертвите са най-малко 9 души. Сред тях има жени и деца. Президентът на САЩ Доналд Тръмп обяви Калифорния за зона на “сериозно бедствие” и нареди да бъде заделено федерално финансиране, за да бъде подпомогнато възстановяването на засегнатите райони, обяви в понеделник Белият дом, цитиран от Ройтерс. “Тръмп нареди да бъде отпусната федерална помощ, която да допълни усилията на властите на всички равнища в районите, засегнати от горските пожари и силните ветрове, започнали на 23 юли и продължаващи до момента”, гласи съобщението. Ден по-рано губернаторът на Калифорния Джери Браун поиска федерална помощ, заявявайки, че пожарът до град Рединг е нанесъл щети на стойност приблизително $ 98,3 млн. на инфраструктура, комунални услуги и други обществени съоръжения. Демократът Браун изрази увереност, че президентът републиканец, който има противоречия с него по въпросите на имиграцията и замърсяването на околната среда, ще отпусне помощ. “Трагедиите сближават хората”, подчерта Браун, отбелязвайки, че Тръмп вече е оказвал помощ на щата, в който горят 17 големи горски пожара. Стихията бушува седмици наред и зад нея се подозира умишлен палеж. Въпреки борбата за овладяване на огъня той продължава да се разраства и да завзема нови територии. Продължават евакуациите на живеещи в района. Два от големите пожари, наречени “Комплекса Мендосино”, обхващат площ от 82 675 хектара - 71 на сто от площта на Лос Анджелис, отбелязва Ройтерс. Те се намират на 145 км от Сан Франциско и заедно се смятат за шестия по големина горски пожар в историята на Калифорния. Унищожени са над 100 постройки, а над 20 000 души бяха принудени да напуснат домовете си. Малка е вероятността пожарите да бъдат овладени през следващите дни, тъй като метеорологичната прогноза е за още горещини, сухо и ветровито време. САЩ очакват огнеборци от Австралия и Нова Зеландия да помогнат в гасенето, което се оказа невъзможно за хилядите американски екипи. Туристите в Европа не случиха на време и се пържат в адската гореща вълна, обхванала Стария континент. Най-зле са тези, които почиват в Испания и Португалия, където очакваха температурите да достигнат 50° вчера и да счупят рекордите на всички времена в Европа, пише в. “Дейли експрес”. Жегата стана причина за огромен горски пожар в южния португалски окръг Фару, при който бяха ранени най-малко 44 души. С огъня се борят 1000 пожарникари и 12 летателни машини. Един от пострадалите е в тежко състояние. Испанските власти заявиха, че изпращат на помощ в Португалия два самолета амфибия. Заради жегите швейцарските танкови части преминават на нощен режим, за да предпазят пътищата, предаде ДПА. Горещини от 36° размекват асфалта по пътищата и 57-тонните машини могат да оставят дупки и следи от вериги. Швейцарската армия премести и изморителните дейности като маршировки за ранната утрин или късната вечер. Жителите и гостите на Рим пък най-после разполагат с плаж по брега на река Тибър, за да се спасяват от горещата вълна. Изкуственото съоръжение бе официално открито в неделя в близост до моста “Маркони”. Достъпът е безплатен и плажът ще остане до октомври. Горещата вълна във Франция също ще се задържи, а пикът се очаква в понеделник и вторник. Жегите ще доведат и до увеличаване на концентрацията на озон, особено в района на Париж, в южната и източната част на Франция. Това ще наложи ограничения на движението на моторни превозни средства.", "date": "2018.08.06", "title": "Бедствено положение в Калифорния, растат жертвите на пожарите (Обзор)"}
{"url": "https://www.24chasa.bg/novini/article/6996845", "text": "Най-голям дял в харчовете на българите е за храна и безалкохолни напитки, сочат данни на НСИ за потреблението на член от домакинство в България за 2017-а. Българите са изразходвали през 2017 г. за храна средно по 5217 лв. на лице от домакинство, което е с 9,7% повече в сравнение с 2016-а. 82 на сто от разходите на хората са били насочени пряко за потребление, показват още данните. Делът от потребителската кошница, който е за храна, отчита От 30,8% през 2016-а през 2017 г. тези разходи са вече 30,1 на сто. Тенденцията е постепенно средствата, които се отделят за храна, да намаляват. През 2013 г. те са били например 33,2 на сто. Харчовете за цигари и алкохол възлизат на 200 лв. на лице от домакинство, като това е 4,2% от всички разходи. Второто най-голямо перо в бюджета на българина са средствата за - вода, ток и газ. Те са изчислени на 770 лв. и формират 14,8% от харчовете, като при тях има повишение на дела имо т общите разходи - година по-рано са били 14,3%. През 2017-а средно едно лице от българско домакинство е изхарчило по 217 лв. за мек диван, нова холна маса или нещо за модернизиране или поддръжка на дома. Друг компонент в разходите е транспортът, който заема 6,7% от общия бюджет на българите. Това е леко понижение в сравнение с 2016-а, когато тези разходи са били 6,9%. 280 лв. са били разходите за здравеопазване, което е 5,4 на сто от средствата, които лице от домакинството харчи. Обобщен анализ на Евростат също разглежда харчовете на домакинствата във всички страни от ЕС през 2016 г. и според него отново за българите най-съществен дял от разходите е този за храна и безалкохолни напитки. Данните на Евростат обаче не са за лице от домакинство, а за цялото домакинство. Средно домакинствата в ЕС харчат около докато в България делът е 19,5%. Най-голяма част от портфейлите на евродомакинствата отива за поддръжка на жилището и битовите сметки - вода, електричество и газ. Така основното перо в техните разходи е с дял близо една четвърт от харчовете им. За битовите сметки българите заделят 19,3%, по данните на Евростат. Датските домакинства харчат най-голям дял от своите разходи за тези нужди - 29,1%. България, Естония, Литва и Румъния са страните изключения, в които най-голямо перо в бюджета е храната, а не поддръжката на дома. Румънците харчат 27,9% за хранителни продукти, Литва - 22,2%, а естонските семейства отделят една пета от бюджета си. За обзавеждането на дома българските домакинства отделят 5 на сто от разходите си. Най-малко за визията на семейното кътче отделят жителите на Малта, които харчат за това 7 на сто при средно 5,5% за ЕС. Българите отделят 1,3% повече за пушене и пиене като дял от разходите от средното в ЕС. Българските домакинства са отделили 5,2% от бюджета си за закупуване на тези стоки спрямо средно 3,9% в ЕС. Естонците пък са първенци в тази класация, харчейки 8,5% от портфейла си за алкохолни напитки и тютюневи изделия. Най-малко пари за тези стоки отделят португалците - 3,1 на сто. По-малко пари за облекло и обувки заделят родните домакинства спрямо средното за ЕС. При средно 4,9 на сто в евространите българските семейства отделят 3,2% от разходите си за тези стоки. Най-суетни към дрехи и обувки се оказват естонците, които отделят 6,8% от бюджета си. Третото голямо перо в бюджета на българските семейства са средства за транспорт - 14 на сто, като страната се нарежда на 6-о място по дял на тези разходи. Водещи тук са словенските домакинства с 15,9%, заделени за транспорт, а последни са словашките със 7,5 на сто при средно 12,9% за ЕС. Под 10 на сто от разходите на родните домакинства са за Със заделени 7,8% се нареждаме малко под средното ниво за ЕС - 8,5 на сто. Най-малко за отдих харчат румънските и кипърските домакинства, докато шведите са първенци със заделени 11% за забавления. Българите харчат най-много като дял от разходите си за в Европейския съюз, сочи още статистиката. Средно домакинство у нас е похарчило 6,4% от бюджета си за здравни грижи, при средно 3,9 на сто в ЕС. Само 1% от тях са за болнични услуги, с 4,6% са закупени лекарства и 0,8% са за други услуги. Над 3 пъти по-малко от нас за здраве са отделили домакинствата във Великобритания - 1,8%. Макар да харчим най-много за здравни грижи, то е най-евтино у нас - с 29% под средното за ЕС равнище. Най-разточително пък за са харчили жителите на Малта и Кипър, със съответно отделени 19,2% и 17,1% от бюджета си, докато българите - 6,6%. Най-малкото перо в потребителските разходи на домакинствата у нас са средствата за образование. Те заемат 1,1% от общите им разходи при средно 1,2 на сто за ЕС. Кипър са първенци в тази класация с похарчени 2,7%, а Швеция заема последното място с 0,3%. Челното място по харчове за различни видове комуникация заема България с отделени 4,8 на сто от бюджета при средно за ЕС - 2,5%. България продължава да е водеща и в рейтинга за страна с по данни на Евростат за 2017-а. Според анализа обаче това не се отнася за всички видове стоки. При храните и безалкохолните напитки, транспортни услуги и потребителска техника страната ни отстъпва първото място по евтиния. Сред страните от ЕС в България може да се купят най-евтино цигари, алкохол, дрехи и обувки, Ако европеец реши да си направи екскурзия с цел пазаруване на дрехи, Защото цените на дрехите и обувките у нас са със 73% под средното за ЕС равнище, а в Швеция са със 133% над него. Обобщеният анализ показва, че Дания изпреварва всички страни в ЕС по скъпотия. Потребителските цени в скандинавската държава са със 142% над средното за ЕС равнище, докато в България - 44% под него (", "date": "2018.08.06", "title": "Храната - за българина това е 1/3 от  разходите му"}
{"url": "https://www.24chasa.bg/novini/article/6998639", "text": "Полският министър на външните работи Яцек Чапутович осъди днес руската \"агресия и окупация\" на част от Грузия преди да замине за Тбилиси по повод 10-годишнината от началото на руско-грузинската война утре, предаде Франс прес, цитирана от БТА. \"Заедно с грузинските власти искаме да напомним на света какво се случи през август 2008 г., нарушаването на независимостта на Грузия, трагедията на хиляди прогонени от домовете им семейства, стотиците убити и ранени\", каза полският външен министър, който ще посети грузинската столица заедно с колегите си от Литва и Латвия и украинския вицепремиер Павло Розенко. \"Искаме да припомним първата в следвоенната европейска история военна агресия на една страна срещу суверенна държава и продължаващата до днес окупация на нейна територия\", добави Чапутович. Той припомни \"историческата визита\" в Тбилиси през август 2008 г. на тогавашния полски президент Лех Качински, който заедно с колегите си от Украйна, Литва и Естония и премиера на Латвия отиде да засвидетелства солидарността си с Грузия. През лятото на 2008 г. руската армия се намеси в Грузия в подкрепа на обявилата независимост проруска сепаратистка територия Южна Осетия, където Грузия водеше военна операция. Руските войски отблъснаха грузинските сили и можеха да превземат Тбилиси. Постигнато бе мирно споразумение с посредничеството на френския президент Никола Саркози, но Русия призна независимостта на грузинските сепаратистки области Южна Осетия и Абхазия и оттогава поддържа там военно присъствие.", "date": "2018.08.06", "title": "Полша осъди окупацията от Русия на част от Грузия, продължаваща 10 г."}
{"url": "https://www.24chasa.bg/novini/article/6998529", "text": "Нов борд на директорите, в който не участва един от двамата съдружници в компанията - Максим Заяков, е предложен за вписване, става ясно от документи в Търговския регистър. В новия борд влизат Пламен Генчев - другият съдружник в “Булсатком”, както и Николай Колев и Богдана Иванова. Все още заявлението се обработва и промените не са вписани. В средата на юли е бил предложен друг борд на “Булсатком”, като от него отново е изключен Заяков. В него е трябвало да влязат освен Генчев и собственикът на “Спортал.бг” Стилиян Шишков, на Дарик радио Радосват Радев и Александър Грънчаров, който бе мениджър на “Кока - Кола” и “Карлсберг” за България, а доскоро бе и в борда на БТК. Вписването им обаче е отказано. Според в. “Капитал” имало уговорка Шишков и Радев да бъдат и инвеститори, за да се стабилизира компанията. На 23 юни м.г. “Булсатком” изстреля спътник, който обаче не използва въпреки похарчените 235 млн. долара. Заради сателита компанията има заем от 80 млн. евро към група банки, който не се обслужва редовно.  Предлагат нов борд за “Булсатком” без съдружника Максим Заяков в него", "date": "2018.08.06", "title": "Предлагат нов борд за “Булсатком” без съдружника Максим Заяков в него"}
{"url": "https://www.24chasa.bg/novini/article/6998570", "text": "Гръцкият министър на правосъдието Ставрос Кондонис наложи вето върху решение на Върховния съд срещу екстрадирането на Тургут Кая, известен турски журналист и писател, издирван от Интерпол с червена бюлетина. Кая е обвинен в “участие в престъпна група”. Преди месец Върховният съд в Атина потвърди искането за екстрадиране. В отговор журналистът започна гладна стачка, продължила месец. Състоянието му достигна критичен момент. Според гръцките комунисти той е преследван за левите си убеждения и активната си обществена дейност. “Гняв в Турция след гръцкото “охи”, пише в. “Иефимерида”.", "date": "2018.08.06", "title": "Атина отказа да екстрадира турски журналист"}
{"url": "https://www.24chasa.bg/novini/article/6998623", "text": "Лазар Колев, който получи доживотен затвор без право на замяна за убийството на сестрите Белнейски, осъди държавата да му плати 3000 евро за лошите условия в килията в Пазарджик. Решението на съда в Страсбург е от 21 юни тази година. Освен него България са осъдили още трима убийци. Това са Йордан Петров, който излежава доживотна присъда без право на замяна за тройно убийство през 2000 г., Илиан Михайлов, също с доживотна заради подбудителство към убийството на втория съпруг на майка си. Третият е Стоян Петров, наказан с 20 г. за смъртта на бургаския бизнесмен Стоян Стоянов. Тъй като и четиримата са се оплаквали от лошите условия в затвора, делата им са били обединени в едно. Лазар Колев завел делото, защото в килията му, която била 6 квадрата, нямало течаща вода и тоалетна. По леглото му се разхождали хлебарки и бълхи, нямал маса и се хранел върху вестник на леглото. Освен това през зимата било студено, а през лятото - много горещо. Той не общувал с другите затворници, освен по един час на ден, когато излизал да тренира. Йордан Петров се жалвал, че тоалетната му във варненския затвор била на 45 см от леглото и през цялото време имал чувството, че живее в клозет. Той също ще получи обезщетение от 3000 евро. Илиан Михайлов също ползвал за всекидневните си нужди кофа, а килията му в пловдивския затвор била задушна. Той е осъдил държавата за 4000 евро.Четвъртият - Стоян Петров, не е искал обезщетение. Неговите оплаквания също били свързани с хигиената и че се хранел на стол.", "date": "2018.08.06", "title": "Убиецът на Белнейски осъди държавата за   3 хил., нямал вода и тоалетна в килията (Обзор)"}
{"url": "https://www.24chasa.bg/novini/article/6998656", "text": "Общо 19 са подадените оферти за трите обособени позиции по проекта за модернизация на жп линията между Елин Пелин и Костенец. Това стана ясно в понеделник при отварянето на офертите, направено в присъствието на зам.-министъра на транспорта Велик Занчев. “Инвестицията, която правим в този участък, е над 1 млрд. лева и това е най-мащабният жп проект в този програмен период на Оперативна програма “Транспорт”, каза Занчев. По думите му заради обжалванията, продължили 10 месеца, проектът е поставен под риск и по тази причина ще бъдат предприети мерки за ускоряване на работата на комисиите и на фирмите изпълнители. Проектът бе обжалван м.г. от фирми с 0 лв. оборот и този случай, както и други подобни предизвикаха промени в Закона за обществените поръчки. Проектът за модернизация на жп участъка с дължина едва 51 км е на стойност 1,024 млрд. лева. Причината е, че заради планинския терен и изискването за 160 км в час максимална скорост се налага да се изправят завои. Освен това на участъка ще се изграждат общо над 20 км тунели и 23 мостове и виадукти, с обща дължина 3 км. Предвижда се още да бъдат модернизирани 5 жп гари, както и да се премахнат всички пресичания между жп и друг транспорт.  Подадените оферти: Лот 1 (554.1 млн. лв.) \"Асталди\" ДЗЗД \"Джен-Дуй жп Елин Пелин\" \"Дженгиз иншаат санайи ве тиджарет аноним ширкети\", \"Дуйгу мюхендислик иншаат туризм дъш тиджарет ве санайи лимитед ширкети\" \"Терна\" \"Интоса ЕПВ\" ДЗЗД СА.И.Е., \"Тодини Конструциони Дженерали С.П.А.\", \"Интегра конструкшън\" КЗ ЛЛП ДЗЗД \"ЖП Елин Пелин – Костенец\" \"Сан Хосе Конструктора\" АД, Е.П.О.С – Емпреза Португеза Де Обрас Субтеранеас С.А. \"Главболгарстрой\" Актор А.С.Д. Обединение АрЕсЕсЕс Джойнт Венчър Ридзани Де ЕКЕР СПА, \"Сели овърсийс\" АД, \"Салчеф\", \"Салчеф Констуциони едили е феровиарие\" Консорциум \"ЗСТ\" \"Чайна Комюникейшън Кънстракшън Къмпани\" ЛТД, \"Трейс Груп Холд\" Обединение \"Митилинеос – Озкар – Ксантакис Митилинеос Холдинг С.А., Озкар Иншаат Сан. Тидж. А. Ш., Ксантакис С.А. Лот 2 (116.1 млн. лв.) ДЗЗД \"Железница АМ Лот 2\" \"Автомагистрали Черно Море\", \"Традеко Инфраструктура\" СА ДЕ СВ, \"Иновасионес такникас ен Симентационес\" СА ДЕ СВ Консорциум \"Салчеф – Гигастрой\" \"Салчеф\", \"Салчеф Констуциони едили е феровиарие\", \"Гигастрой\" \"Сдружение Елин Пелин – Костенец 2018\" ДЗЗД \"ПСТ Груп\", \"СЕТ Къмпани\" \"Евро Път\" ДЗЗД \"ВДХ\", \"Инжстройинженеринг\", \"Битумина ГмбХ – България\" Тракция ПРКиИ С.А. Обединение \"ИСАФ С.А. - Колас Рай С.А.С – Капиталов груп – Позиция 2\" ИСАФ С.А., Колас Рай С.А.С, \"Калистратов груп\" Лот 3 (354 млн. лв.) Консорциум \"Щрабаг Джи Пи Рейл 2017\" \"Страбаг АГ – клон България\", \"Страбаг СП. з.о.о. - клон България\", \"Щрабаг Рейл Гмбх – клон България\", \"Джи пи груп\" \"Интоса ЕПК\" ДЗЗД \"Енергоинвестинженеринг\", \"Тодини Конструциони Дженерали С.П.А.\", \"Интегра конструкшън\" КЗ ЛЛП Обединение \"Комса – Геострой\" \"COMSA\" S.A.U, \"Геострой\" Консорциум \"Булрейл 2018\" \"Чайна Комюникейшън Кънстракшън Къмпани \"Трейс\"", "date": "2018.08.06", "title": "19 искат да строят  жп линия от Елин Пелин  до  Костенец за 1 млрд. (Обзор, 3D визуализация)"}
{"url": "https://www.24chasa.bg/novini/article/6998654", "text": "Към края на септември и началото на октомври хлябът ще поскъпне с около 7-8 ст. за килограм. Това прогнозираха пред “24 часа” производители и експерти. На някои места в страната вече има увеличение от 5 ст. и килограм хляб е 1-1,10 лв. Това означава, че наесен цената му ще стигне 1,20 лв. Причината е в поскъпналото зърно, чиито котировки са се вдигнали не са само у нас, но и в цяла Европа и САЩ. “Към днешна дата хлебното зърно у нас се търгува за 350-360 лв. за тон, а това, което се смята за по-малокачествено или за фуражно, премина 300 лв. за тон. На същата дата миналата година двете категории пшеница струваха съответно 320 и 280-290 лв. за тон”, каза пред “24 часа” председателят на Асоциацията на зърнопроизводителите в България Радослав Христов. Разликата е 12%. Според Христов тя няма да се промени особено до края на кампанията, защото това са глобални тенденции, породени от лошите климатични условия това лято. “Ще видим какво ще стане с житото в Украйна и Русия, където се жъне по-късно, но тенденциите и там са същите. В Англия, Германия и Франция житото тази година буквално изсъхна и неминуемо цените ще се вдигнат, ако не са се увеличили вече”, каза той. В същото време възможностите на българските зърнопроизводители да въздействат върху цените, като пуснат на пазара запасите от предходните години, не са особено големи, смята Христов. “Каквито и големи хамбари да имаш, те ще са за не повече от 100 хил. тона пшеница, а годишното производство у нас е към 6 млн. тона. При това големи складове имат малцина от общо 60-те хиляди зърнопроизводители”, каза той. Според Николай Вълканов - анализатор от неправителствената организация “Интелиагро”, към 60% от себестойността на хляба се образува от основната суровина. Това означава, че за един килограм поскъпването в сравнение с миналата година ще е от порядъка на 7-8 ст. “Но имайте предвид, че търговските вериги могат да оберат някоя и друга стотинка от това поскъпване, а и хлебопроизводството като цяло е с доста голям сив сектор и това може да задържи поскъпването на по-ниски равнища”, предупреди той. Според Вълканов поскъпването ще е факт към края на септември или началото на октомври, тъй като около два месеца са необходими промените в стойността на зърното да се отразят върху крайния продукт. Потребителите обаче трудно ще забележат поскъпването, защото на пазара има твърде голямо разнообразие от разфасовки и рецепти за хляб. Обикновено в този сектор маскират вдигането на цените като променят грамажите или сменят рецептата, или направо почват да произвеждат хляб с друго име. Не бива да се забравя също, че през юли имаше поскъпване на тока и природния газ и това също ще допринесе за поскъпването.", "date": "2018.08.06", "title": "Хлябът поскъпва с 8 стотинки до края на септември"}
{"url": "https://www.24chasa.bg/novini/article/6998640", "text": "104 623 лв. е получил от заплата за 2017 г. президентът Румен Радев. Това е сумата, която той е обявил като годишна данъчна основа от трудови доходи за 2017 г. в декларацията си пред Комисията за противодействие на корупцията и отнемане на незаконно придобитото имущество (КПКОНПИ). От заплата той е спестил 14 600 лв. в банка и 8000 лв. като налични парични средства. Има 18 301 лв. в универсален пенсионен фонд. Президентът има и кредитна карта за 10 хил. лв. Комисията публикува в понеделник имотните декларации на властта и тези за конфликт на интереси. 2866 управници са подали имуществени декларации. 3568 го правят за първи пъти, затова техният документ е комбиниран - за имущество и за интереси, а 102-ма финално, т.е те напускат ръководните постове. 148 не са подали в срок или изобщо не са декларирали имотите си. Сред тях са 22 кметове, зам.-шефове на общински съвети и главни архитекти на общини. 69 шефове на болници също не са спазили закона. За неподадена декларация в срок глобата е от 1000 до 3000 лв. При повторно нарушение - от 3500 до 6000 лв. При неподаване на декларация започва проверка за установяване на незаконно придобито имущество, обясниха от “Антикорупция”. Вицепрезидентът   декларира, че има в банка 40 хил. евро, спестени от заплати и от предходни години, когато беше евродепутат. Също оттогава са и други 50 хил. евро от трансформация на банков депозит в чужбина. Съпругът ѝ Андрей Йотов пък има спестени от заплати и хонорари и от минали години 505 хил. лв. и други 100 хил. евро. Професорът е шеф на клиниката по ортопедия и травматология в болница “Софиямед”. Премиерът   е спестил от заплатата си и от неизползвания отпуск 53 260 лв. в банка. Годишната му данъчна основа от трудови доходи е 83 917 лв. Вицепремиерът   е най-богатата заместничка на Борисов. През 2007 г. си е купила къща с двор в София за 174 118 лв. Тя е 599 кв. м и е въведена в експлоатация през 2017 г. През миналата година заедно със съпруга ѝ Ангел Захариев продават земеделска земя в Гърция за 117 350 лв. Тя е декларирала 58 650 лв. налични и 5100 лв. на влог. Съпругът ѝ има 57 хил. евро, 37 хил. долара и 16 хил. лв. Семейство Захариеви изплащат заем от 70 хил. лв. Ангел Захариев е декларирал, че годишните му доходи са около 211 хил. лв., докато жена му е получила 54 хил. през 2017 г. Вицепремиерът   пък има натрупани 156 565 в банка от заплатата си и още 21 хил. на депозит. Като 80 хил. лв. са му донесли дивиденти от “СКАТ ТРАНС” ЕООД. Още 15 хил. пък са тези от “СКАТ телеком” ООД. С нов апартамент за 528 хил. лв. се е сдобил през 2017 г. вицепремиерът  . За новото жилище от 210 кв. м той е направил заменка на апартамент от 100 кв. м. и е теглил заем от 70 хил. лв. Наличните пари на Каракачанов са 26 хил. лв., а във влог има още 11 хил. лв. Жена му Росица има 24 хил. лв. Най-скромен е вицепремиерът  , който е спестил 35 хил. лв. Министърът на туризма   е обявила 11 влога - 10 535 евро на името на дъщеря си Далия, 24 675 лв., 71 630 лв., 30 хил. лв., 132 520лв., 25 хил. евро, 55 хил.лв., 78 140 евро, 40 400 лв. Министърът на образованието   пък има 2 апартамента и 2 гаража в София, купени със заеми. Семейство Вълчеви има ипотека за над 100 хил. лв., на влог пък са спестили 30 хил. лв. Миналата година семейството си е купило и лека кола “Нисан” за 17 хил. лв. Социалният министър   и съпругата му Таня имат на влог 259 хил. лв. Колегата му с ресор здравеопазване   пък има на влог 59 хил. лв. Правосъдният министър   е декларирала 186 025 лв. влог от заплати, наеми и продажба на имоти и от предходни години. Два влога има съпругът ѝ Румен Данговски - 13 112 евро от дарение, и 15 013 евро от продажба на гараж и склад. Министърът на културата   има спестени 30 хил. лв., а заемите му към банките са за над 50 хил. лв. В декларацията на спортния министър   е описано само, че годишната му данъчна основа от трудова дейност е 55 357 лв. , а 17 хил. идват от друга стопанска дейност.  и съпругата му Румяна имат 3 апартамента, придобити през 2007 г. и един апартамент от 190 кв. м, предоставен им за безвъзмездно ползване. Като налични пари двамата отчитат всеки по 1500 лв. Горанов има влог 59 хил. лв., а съпругата му 8000. Транспортният министър   има заем от 10 хил. лв., налични 10 300 лв. и апартамент, който е на родителите му. Вложил е 14 341 лв. в пенсионен фонд. Строителният министър   има част от къща с двор в Априлци и 1/2 от апартамент в София, също със споразумение за безвъзмездно ползване. Нанков има ситроен от 2009 г., 21 448лв. налични и кредит за 13 641 лв. Министърът на земеделието   е обявил 1/2 от “Ауди А4” за 6000 лв. Толкова са и наличните му пари. Порожанов има три депозита - 58 900лв., 32 398 долара и 6971 евро. Вътрешният министър  декларира два банкови влога. Единият е 35 хил. лв. от заплата, а другият е 96 хил. лв. от пенсията му като армеец. Съпругата му Лорита е спестила 110 хил. лв. от заплати. Икономическият министър  е обявил апартаментв София, който притежава със съпругата си. Той има и дворно място с. Банчовци, Ихтиман. Съпругата му Мария Караниколова има дял в дружество “Кошер М” ЕООД. Енергийният министър  и съпругът и Иван Петков са придобили през 2017 г. лек автомобил Тойота РАВ 4за 46 хил. лв. има два апартамента в София по 100 кв. м и къща с двор със същата площ. Къщата и единия апартамент е придобил по наследство, а другия апартамент е купил през 2016 г. за 160 хил. лв. От 2017 г. се вози на БМВ за 38 400 лв. В банка държи към 74 хил. лв. и още близо 94 хил. в британски лири. Притежава и 35 400 поименни акции от фирмата “Искабул” АД. За придобиването на всичко това е написал, че е от заплатата му. Новият шеф на УС на Агенция “Пътна инфраструктура”  е декларирал при встъпването си в длъжност участията си във всички фирми, които не са тайна. Освен това е декларил къщи и апартаменти в София, Несебър и Созопол с обща площ 1291 кв. м. Има към 150 хил. лв. на влог в различни валути. Посочил е, че дал 100 хил. евро заем на швейцарски гражданин. Предшественикът на Глосов на поста –  е спестил от заплата само за 2017 г. към 175 хил. лв., пише в декларацията му. Атанасов сега е член на УС на АПИ. Шефът на Комисията за енергийно и водно регулиране   е получил през 2017 г. 102 хил. лв. от заплата. Притежава три апартамента в София и етаж от къща в Кюстендил, като е купувал само единия от апартаментите – останалите имоти е наследил. Областният управител на София Николай Пехливанов има налични 1 249 775 лв. от дивиденти, продажба на имоти и наеми. На депозит пък има 5941 лв. Пехливанов има 50% в фирмите “Екострой” ООД, “Ен Пи Инвест” ООД и “Грийнлайф Сити” ООД. Притежава 100% “Н.П.Инвест” ЕООД.  Апартамент от 156 кв. м с тераса 48 кв. м в София е купил през 2017 г. шефът на комисията “Антикорупция”   Той и членовете на институцията обявяват имуществото си пред оглавяваната от тях комисия. Георгиев е придобил имота за 293 374 лв. с пари от продажба на друг апартамент и 189 500 лв. кредит. Той и съпругата му купили и 43 кв. м гараж за 19 558 лв. Главният прокурор  също е декларирал имоти пред “Антикорупция”. Оттам обясниха, че го сторил, защото бил възложител на обществени поръчки. Шефовете на ВАС и ВКС не са подали декларации, по закон те трябва да ги дадат в инспектората към ВСС. През 2017 г. съпругата на Цацаров Меглена Ангелова-Цацарова е придобила от наследство 1/12 част от къща с двор в Пазарджик, 1/6 от апартамент в Пазарджик и 1/6 от ателие в Пловдив. Тя се сдобила с “Фолксваген Ню Битъл” за 45 500лв. и 1/6 от автомобили “Шевролет Спарк” и “Шевролет Матиз”, получени като наследство. Главният прокурор разполага с 8100 лв., спестени от заплата, а съпругата му - 27 000 лв. Двамата имат и по 2 влога. Цацаров държи в банка 162 722 лв., получени от заплата и наеми, и 27 909евро - от заплата и наеми. А съпругата му - 78 886 лв. и 21 580 евро. По няколко влога имат конституционните съдии. Шефът на КС  е декларирал 11 влога, три от които на жена му. Най-големите са 65 000, 51 хил. и 30 хил. лв. Друг член на КС-  , е обявила 5 влога - 145 983 лв.,натрупани за 30 г. от заплата, прехвърлени средства от съпруг, аренда, хонорари, наследство, обезщетения за платен отпуск, и още два влога от по 121 576 евро и 198 547 евро, също от заплати. Съпругът ѝ д-р Божидар Финков притежава 265 607лв. и 163 954 евро с натрупване и движение на средства от 35 г. от заплата, продажба на имущество, хонорари. Филип Димитров е декларирал 7 влога - най-големият е 154 911 евро. Два от влоговете са на съпругата му.  Лидерът на ПЕС и евродепутат Сергей Станишев и главният съдебен инспектор Теодора Точкова са сред хората от властта, подали по две декларации за имущество и за интереси. В декларацията за интереси Станишев е съобщил, че през 2015 г. е бил учредител и председател на Академияйд за леви европейски политики. Той също така е бил и член на управителния съвет на Фондацията за европейски и прогресивни изследвания. За първи път от тази година се обявяват и участия във фондации. Точкова пък е съобщила в комбинирана декларация за два потребителски кредита, взети през 2018 г. Единият е в размер на 22 911 лв., другият - 10 014 лв. Тя ги е съобщила и в имуществената си декларация. Комбинирана декларация за имущество и интереси са подали всички новоизбрани шефове на агенции. Новост е и, че в декларациите си управници съобщават имуществата на хората, с които живеят на семейни начала. Имената на половинките, с които нямат брак, и на децата са заличени в декларациите, които са публикувани в интернет страницата на комисията “Антикорупция”, защото така изисква законът. 2 200 000 лв. е декларирал в сметката на жена си депутатът и лидер на “Воля” Веселин Марешки. Дяловете и акциите на семейството във фирмите също принадлежат на жена му Светлана. Според декларацията те са в общо 85 фирми. На името на съпругата му Светлана са два “безвъзмездни” мерцедеса. Миналата година тя е придобила безвъзмездно и половината от собствеността на къща с 346 кв. РЗП в столичния район “Витоша”. Самият Марешки пък може да се похвали с 2 коли “Бентли” и 2 “Ауди А8”. Едното от аудитата му е закупено от хазната на неговата партия “Воля”. Същия лек автомобил, пак безвъзмездно от партията, са получили и депутатките Албена Найденова, Гергана Стефанова и Кръстина Таскова. 37 101 195 лв. от дивиденти е получил депутатът от ДПС Делян Пеевски през 2017 г. Той е декларирал и общо 5 банкови влога с 4 млн. лв., 119 хил. евро, 181 хил. евро, друг с близо 3 млн. щатски долара, както и още една сметка с 351 хил. щатски долара. В класацията на богатите депутати се вписва и Теодора Георгиева от ГЕРБ. Вдовицата на починалия изпълнителен директор на “Булгартрансгаз” ЕАД Георги Гегов е декларирала негови спестявания в банка от продажба на имоти и трудови доходи, обявени и в предходни години - общо 846 763 лв. Собствените спестявания възлизат на 304 хиляди лв. Отделно е обявила налични близо 100 хил. лв. от заплатите - нейната и на покойния съпруг. Депутатът от ГЕРБ Красимир Велчев се сдобил с имот от 575 кв. в изпълнение на дълг. Пред “24 часа” той обясни, че когато влизал в политиката, прехвърлил фирмата си на своя син срещу 1,5 млн. лв. и с приписването на имота този междусемеен дълг се уреждал. Зам.-шефът на НС от “Атака” Явор Нотев е купил за 167 хил. лв. през 2017 г. апартамент в София от 158 кв. м, заедно с тераса от 69 кв. м, гараж и прилежащ терен. Парите са от заплати, хонорари и наследство, както и от продажбата на друго жилище от 70 кв. м за 156 хиляди. Той е получил в наследство 13 дка нива в село Студено буче, Монтана. Нотев декларира налични 12 хиляди и други 39 хиляди лева, а в банка има 46 237 лв. от възнаграждения, наследство и дивиденти. Обявил е и други 113 900 евро в банка от продажба и възнаграждение. Има и вземане от 42 822 лв. въз основа на изпълнително дело. С изцяло нов етаж на къща за 195 хил. пък може да се похвали шефът на комисията по култура Вежди Рашидов, става ясно от имуществената му декларация. ", "date": "2018.08.06", "title": "Президентът изкарал от заплати 104 000 лв., спестил 22 000 лв. (Обзор)"}
{"url": "https://www.24chasa.bg/novini/article/6998747", "text": "И днес част от Европа продължава да страда от жегите, които причиняват горски пожари в Португалия и Испания и озоново замърсяване във Франция, предаде Франс прес, цитирана от БТА. В Португалия се диша малко по-леко, след като температурите вчера слязоха под 45 градуса. Овладени са най-малко 95 процента от периметъра на избухналия в петък горски пожар в южната част на страната. Пламъците са унищожили между 15 000 и 20 000 хектара площи. При пожара са ранени 24 души, един от които е в тежко състояние. В Испания пожарникарите овладяват пожар в югозападната област Андалусия в район с борови и евкалиптови гори. За гасенето на пламъците са мобилизирани 12 самолета. От миналата седмица в страната са починали седем души заради горещините. Температурите остават високи, особено в югозападната част на страната, където се движат между 40 и 42 градуса. А не може да се разчита на нощната свежест - в югозападния град Сорита бяха измерени 35,1 градуса в полунощ. В Холандия жегата повреди стрелките на часовника от 1857 г. на църквата \"Дом\" в централния град Утрехт и те спряха в петък сутринта в 11.23 ч. Ремонтът й протича отново под високи за Холандия температури - до 34 градуса днес. Във Франция температурите ще са 37 градуса в Бордо и 36 градуса в Париж и Лион. Повишаването на температурата се придружава от покачване на озоновото замърсяване, най-вече в Парижка област и южната и източната част на страната. Наложени са ограничения на автомобилното движение. В Белгия вчера беше 51-ият \"летен ден\", в който максималната температура е била 25 градуса или повече. Рекордът е от 1947 г., когато в страната има 66 \"летни дни\". За утре се прогнозират максимални температури от 31-31 градуса по крайбрежието и до 36 градуса в североизточната част на страната. Супермаркетът \"Кей супермаркет\" във финландската столица Хелзинки разреши на клиентите си да пренощуват в климатизираните му помещения през уикенда. В Германия заради горещините имаше учебни занятия само сутринта, а следобед учениците бяха освободени в поне три училища в Трир, в западната провинция Райнланд-Пфалц, където температурите достигнаха 34 градуса. Днес бе първият учебен ден за един милион ученици в три германски провинции. В случай на прегряване на класните стаи другият вариант бе за екскурзия в гората. Според европейската организация на преработвателните индустрии на плодове и зеленчуци Профел, чиято централа е в Брюксел, сегашното положение е \"най-сериозното за производителите и преработвателите на зеленчуци за последните 40 години\". Заради сухото и горещо време през юли на по-голямата част от континента добивът на зеленчуковите реколти рязко е спаднал.", "date": "2018.08.06", "title": "Горещините в Европа предизвикват пожари\nи замърсяване"}
{"url": "https://www.24chasa.bg/novini/article/6998624", "text": "Шивачки, шофьори и продавачи ще са най-нужни на бизнеса в следващите 5 г. Традиционно ще се търсят и строители, заварчици и касиери. Това показва проучване с анкети сред шефовете на 5012 компании у нас на Агенцията по заетостта. При висшистите най-търсени ще са лекарите, IT специалистите, инженерите, икономистите и счетоводителите. Ще има нужда и от бармани, сервитьори и готвачи. Според данните повечето работодатели се нуждаят от средноквалифициран персонал за индустрията и строителството. Най-важното изисикване на шефовете към новите служители е мотивация и отговорност към работата. Анкетата показва, че работниците трябва да имат и позитивни личностни качества. Половината шефове са искали и предишен опит. Едва 1/5 от анкетираните шефове имат готовност да осигурят служебен транспорт, а 30% - да поемат частично разходите за междуселищно пътуване на персонала. Бизнесът е склонен да инвестира в квалификацията на персонала си. Преобладаващи са обученията, свързани с масово търсени професии - оператори на машини, шлосери, заварчици, монтьори, техници, инженери, шивачи, мебелисти и др. Освен това шефовете са склонни да обучат персонала си за готвачи и сервитьори. Най-малко шефове са отговорили, че биха инвестирали в курсове по чужди езици. В София се открояват обученията в IT технологиите. От персонала си шефовете искат да работят добре с клиенти, да имат самоконтрол и дисциплина. Проучването показва, че според 55% от началниците най-важното умение, което трябва да притежават служителите им, е добро владеене на български език. За 45 на сто от работодателите подчинените им трябва да са отговорни и да работят добре в екип. На чуждоезикови познания и добри компютърни умения държат 1/5 от шефовете. “Само 32,4% от анкетираните работодатели посочват като необходима дигиталната компетентност, което, на фона на IV индустриална революция, набиращата скорост електронизация и роботизация и създаване на роботи с електронен мозък, в известна степен е необяснимо”, посочват от агенцията по заетостта. Проучванията за нуждите на работодателите по региони ще се прави два пъти годишно чрез анкети до фирмите. Агенцията по заетостта стартира второто проучване. Резултатите служат за правилното насочване на усилия и ресурси към мерки за подобряване на връзката между обучението и потребностите на бизнеса.", "date": "2018.08.06", "title": "Глад за шивачки и  шофьори в следващите 5 години"}
{"url": "https://www.24chasa.bg/novini/article/6998751", "text": "Един човек бе убит и двама - ранени, при стрелба на мост в Сан Франциско днес, предаде Асошиейтед прес, като се позова на местните власти в югозападния щат на САЩ Калифорния, цитиран от БТА. Няколко коли се сблъскали в настъпилата суматоха и всички ленти на моста от Сан Франциско до Оукланд останаха затворени няколко часа. Тримата мъже пътували с джип по моста, когато от друга кола открили огън по тях около 2.20 ч. тази сутрин (12.20 ч. българско време). Шофьорът на спортния автомобил бил убит на място, единият от неговите спътници бил прострелян, а другият пострадал, когато джипът се отклонил и забил в друга кола.", "date": "2018.08.06", "title": "Един убит и двама ранени при стрелба на мост в Сан Франциско"}
{"url": "https://www.24chasa.bg/novini/article/6998753", "text": "по-рано днес са пострадали седем ученици от професионалната гимназия по механотехника \"Владимир Комаров\" в град Силистра, оказали се в района на катастрофата. По-голямата част от тях са с леки наранявания, съобщи пресцентърът на МВнР, цитиран от БТА. Младежите са част от група от общо 20 единайсетокласници от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали. По информация на директора на гимназията, която също пътува с групата, двама от младежите вече са изписани. По-късно тази вечер или утре сутрин се очаква да бъдат изписани още трима от учениците. По-тежко е пострадал един ученик, който е с наранявания в областта на долните крайници без опасност за живота. Почетният консул на България в Болоня Франко Кастелини тази вечер ще посети болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците. Установен е контакт с родителите на децата. Генералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици. Мисията ни е в готовност да окаже и необходимото съдействие на място. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство: 00393337826043.", "date": "2018.08.06", "title": "7 ученици от Силистра са пострадали при взрива на цистерната в Болоня (Видео)"}
{"url": "https://www.24chasa.bg/novini/article/6998762", "text": "Великобритания се готви да поиска от Русия да екстрадира двама мъже, които са заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри в началото на март. Това съобщи в. \"Гардиън\" който се позовава на източници от правителството и службите за сигурност, предаде Ройтерс, цитирана от БТА. Според вестника прокуратурата е изготвила молбата за екстрадиция и тя е готова за връчване. Руското посолство в Лондон заяви, че не е получавало такава официална молба от Лондон. Говорител на британското вътрешно министерство отказа да потвърди или отрече информацията на \"Гардиън\", отбелязва ТАСС. Руската конституция забранява екстрадиране на руски граждани в друга държава. Молбата за екстрадиция вероятно ще се отхвърли от Русия, което може допълнително да обтегне отношенията между Лондон и Москва, които и в момента са в най-тежкото си състояние от края на Студената война, отбелязва Ройтерс.", "date": "2018.08.06", "title": "Лондон иска от Москва да екстрадира двама заради атаката срещу Скрипал"}
{"url": "https://www.24chasa.bg/novini/article/6998428", "text": "\"Попаднах в много нелепа ситуация. Не съм отсядал в хотела в Истанбул, в който е бил Димитър Желязков. Бях в Турция самостоятелно, по мои дела. Настаних се в съвсем друг хотел, който се намира в друг квартал. Видяхме се с Бенчо на вечеря, хапнахме заедно и после аз го откарах с моята кола до неговия хотел. Там обаче вече чакаше полиция, задържаха и мен. Изписаха се много неща, всеки се упражнява на мой гръб. Замесват името ми, защото съм бивш депутат\", каза само пред 24 часа бившият народен представител от ДПС Несрин Узун. Той бе задържан на 4 август от турските власти заедно с Митьо Очите, зърнения бос Бенчо Бенчев и още четирима души. За да хвърли светлина върху случилото се Несрин Узун се готвел да даде брифинг на 7 август в Бургас. \"С Бенчо се познавам от години, той ми е като брат. В момента е много зле, има 95 % инвалидност заради неврологично заболяване. Много пъти съм ходил с него до Турция, където се лекува периодично\", каза още Несрин Узун. Бенчев призна пред \"24 часа\", че се чувства зле след станалото. \"Много съм изморен. Нищо от това, което се писа не е вярно, а оръжието, открито в дома ми е законно\", каза пред наш репортер зърненият бос. Той не коментира дали смята да подаде оставка като общински съветник, за което настояват от БСП. Бенчев е съветник втори мандат от гражданската квота на червените и зам.председател на местния парламент.", "date": "2018.08.06", "title": "Несрин Узун само пред \"24 часа\": Бях в друг хотел, ситуацията е нелепа"}
{"url": "https://www.24chasa.bg/novini/article/6998440", "text": "Силен е интересът към военноморското образование. За едно курсантско място във Висшето военноморско училище средно се състезават близо четирима кандидати в последните години. Това каза командващият Военноморските сили контраадмирал Митко Петев, цитиран от БТА. По думите му това рязко контрастира с ниския интерес към други висши училища. Във военните висши специалности се придобиват задълбочени знания, каза командващият и посочи, че няма вече плаване на български военен кораб без участие на курсанти в екипажа. Нараства интересът и към сравнително новата специалност \"Военен лекар\". За 20 места тази година е имало 45 кандидати.", "date": "2018.08.06", "title": "Силен интерес към военноморското образование - 4-има се борят за едно място"}
{"url": "https://www.24chasa.bg/novini/article/6998439", "text": "Срещата ми Димитър Желязков в Турция бе случайна. Бях планирал пътуване до съседната страна за бизнес среща, където договарях износ на плодове. Това каза за БТА общинският съветник Бенчо Бенчев. Той бе задържан в Турция заедно с издирвания от Интерпол Димитър Желязков-Очите. Желязков бе арестуван в стая в хотел \"Рамада\", наета на името на Бенчев. Общинският съветник заяви, че не е извършвал укривателство, тъй като не е знаел, че Желязков е издирван, нито пък е имал информация за извършваната операция в България. Нямам общи интереси с Желязков, нито съм член в организирана престъпна група, каза Бенчев. По повод откритото в дома му оръжие, той каза, че пушките са ловни и имат всички редовни разрешителни. Пистолетите били служебни и се водели на едноличната му фирма \"Бенмар\". Общинският съветник каза за БТА, че се надява прокуратурата да си свърши работата и да не се поддава на политически натиск. Бенчев заяви, че омерзен и предаден от хора, на които много е помагал.", "date": "2018.08.06", "title": "Бенчев: Не съм укривал Митьо Очите, тъй като не знаех, че го издирват"}
{"url": "https://www.24chasa.bg/novini/article/6998449", "text": "Най-малко двама души загинаха и близо 70 бяха ранени при експлозията на цистерна с гориво на околовръстното шосе на северния италиански град Болоня близо до местното летище, предадоха световните агенции, като се позоваха на властите. Взривът бил предизвикан от сблъсък при пътнотранспортно произшествие, съобщи агенция АНСА, цитирана от Асошиейтед прес. Представители на летището на Болоня заявиха, че то продължава да работи нормално, предава БТА. При експлозията и последвалия пожар се е срутила част от надлез. Множество хора са пострадали от отломки и парчета стъкло от счупени прозорци на съседни сгради. Ранени са между 60 и 70 души, някои от които са с тежки изгаряния. Пожарът вече е потушен. Експлозията и пожарът са наложили затваряне на пътен възел между две магистрали северно от Болоня, свързващ Северна Италия с Адриатическото крайбрежие.", "date": "2018.08.06", "title": "Още 1 жертва и близо 70 ранени при експлозията на цистерна в Болоня"}
{"url": "https://www.24chasa.bg/novini/article/6998455", "text": "Морско торнадо се образува близо до малкия италиански остров Пантелерия, между Сицилия и бреговете на Тунис, предаде  . Обитателите на острова заснеха впечатляващи кадри, от които ясно се вижда, как въртящият се стълб от въздух преминава през морската повърхност и не навлиза към сушата. Това е щастливо стечение на обстоятелствата, благодарение на което няма жертви и щети. Такива смерчове често се образуват в областите, близки до екватора, но са рядкост в умерените ширини.", "date": "2018.08.06", "title": "Морско торнадо се завихри в Италия"}
{"url": "https://www.24chasa.bg/novini/article/6998491", "text": "Десетки банкери бяха осъдени днес на затвор за корупция във Виетнам. Съд в град Хошимин осъди 46 ръководни служители на държавни банки, включително и бивш директор, на до 20 години затвор, предаде ДПА, позовавайки се на държавни медии, съобщи БТА. Фам Кон Зан, 53-годишен бивш директор на Строителната банка на Виетнам, бе осъден на 20 години затвор за незаконно източване на пари от спестовни влогове на клиенти. Трам Бе, 58-годишен заместник-директор на \"Сакомбанк\", получи четиригодишна присъда за подпомагане на Зан при получаването на 77 милиона долара заеми от банката чрез използването на откраднати пари като допълнителна гаранция. Останалите участници в аферата бяха осъдени на между 2 години условно и 10 години затвор при строг режим. Държавата е била ощетена с 257 милиона долара (222 милиона евро), според съдебните власти, отбелязва Франс прес Миналата година Виетнам предприе кампания срещу корупцията, под ръководството на генералния секретар на Централния комитет на Виетнамската комунистическа партия Нгуен Фу Чонг. В нейните рамки бяха осъдени ръководители на държавни предприятия, включително Чин Суан Тхан, бивш директор на петролна компания, излежаващ две доживотни присъди, и Зин Ла Тханг, бивш директор на ПетроВиетнам. Виетнам е една от най-корумпираните страни в Азия. Той е на 107-о място от 180 държави в индекса за възприятие на корупцията на неправителствената организация \"Трансперънси интернешънъл\", след Тайланд, Индонезия и Китай, отбелязва Франс прес.", "date": "2018.08.06", "title": "Вкараха десетки банкери в затвора във Виетнам"}
{"url": "https://www.24chasa.bg/novini/article/6998524", "text": "Турските сили за сигурност са иззели около десет тона хероин досега тази година, съобщи министерството на вътрешните работи на страната. В изявление на ведомството, цитирано от \"Хюриет дейли нюз\", се посочва, че 117 267 души са били задържани в същия период за предполагаем трафик на наркотици, а 13 773-ма са били оставени в ареста, предава БТА. През същия период на 2017 г. силите за сигурност са конфискували над 7 тона хероин, което бележи увеличение от около 40 процента тази година. Количеството на другите видове заловени наркотици също е нараснало през 2018 г. в сравнение с 2017 г. През изминалите месеци на 2018 г. турските власти са иззели около 45 тона марихуана, 251 кг кокаин, 148 кг опиум, 521 кг бонзай (вид синтетична дрога), 289 кг метамфетамини и над 5,5 милиона стръка канабис, се посочва още в изявлението.", "date": "2018.08.06", "title": "Около 10 тона хероин са иззети за година в Турция"}
{"url": "https://www.24chasa.bg/novini/article/6998542", "text": "Руското външно министерство извика днес гръцкия посланик в Москва Андреас Фриганас, за да му връчи нота за предприемане на реципрочни мерки в отговор на \"неприятелските действия\" на Гърция, която през юли изгони двама руски дипломати от Гърция, предадоха ТАСС и Асошиейтед прес, цитирани от БТА. Министерството не съобщи имената на гръцките дипломати, срещу които ще бъдат предприети ответни мерки. Атина изгони миналия месец двама руски дипломати и забрани на други двама да влязат в страната заради опит да подкупят официални лица и да предизвикат демонстрации срещу споразумението с Македония, което проправя пътя към членство в НАТО на бившата югорепублика. Руски представители отхвърлиха обвиненията и възразиха, че гръцкото правителство ги е повдигнало под натиск от съюзниците от НАТО. Русия се противопоставя на разширяването на НАТО към страни, които досега са били под влиянието на Москва, отбелязва Асошиейтед прес.", "date": "2018.08.06", "title": "Москва изгони реципрочно гръцки дипломати"}
{"url": "https://www.24chasa.bg/novini/article/6998561", "text": "На 72-годишна възраст внезапно почина известният родопският изпълнител на народни песни Младен Койнаров. В продължение на 40 години той беше солист на Държавния ансамбъл за народни песни и танци „Родопа“. Младен Кайнаров е почетен гражданин на общините Смолян и Баните и основател на детска школа за народни песни към читалище „Кирил Маджаров“ в Устово. Сам издирва и заучава над 350 народни песни от средните Родопи. Част от тях са издадени на дългосвирещи грамофонни плочи, над 70 народни песни записва в Българското национално радио и участва в над 140 телевизионни предавания. Печели Втора награда на радиоконкурс за народна музика Prix de folklore –Братислава през 1978 г. Носител е на “Сребърна лира” (1995) и “Златна лира (1998), присъдени му от Съюза на музикалните и танцови дейци в България. Поклонението пред тленните останки на обичания от поколения родопчанин народен изпълнител ще бъде в сряда.", "date": "2018.08.06", "title": "Почина обичаният от поколения българи родопски певец Младен Койнаров"}
{"url": "https://www.24chasa.bg/novini/article/6998562", "text": "По данни на албанското министерство на правосъдието миналата година в страната са регистрирани 7956 развода, което е рекорден брой за последните 5 години, предаде агенция МИА. През 2017 г. разводите в Албания са били с 311 повече в сравнение с предходната година. Според съдебните психолози най-честа причина за разводите е миграцията с големите социални проблеми, които създава, главно когато мъжете заминават в чужбина, а семействата им остават в Албания, предава БТА. На второ място е хазартът. В този случай жените искат развод, за да защитят децата и имотите си. Броят на разводите заради зависимост на мъжете от хазарта постоянно расте едновременно с масовото разпространение на игрите на късмета във всеки град и село в Албания. Други причини за развод според статистиката са бедността, изневярата, насилието и алкохолът.", "date": "2018.08.06", "title": "Рекорден брой разводи в Албания, главните причини - миграцията и хазартът"}
{"url": "https://www.24chasa.bg/novini/article/6998571", "text": "Нова статуя на сфинкс бе открита случайно в египетския град Луксор, съобщи РИА Новости. Намерили я работници при изграждането на новия път по Алеята на сфинксовете между храмовете Карнак и Луксор. Находката не прилича на останалите сфинксове от алеята, които имат глави на овен. По думите на шефа на отдела за древни паметници статуята представлява лъв с човешко лице, аналогичен на световноизвестния сфинкс в Гиза. Засега учените не бързат да вадят сфинкса от земята, тъй като се страхуват да не повредят статуята при рязката промяна в температурата. Известният сфинкс в Гиза е създаден по нареждане на Хефрен - четвъртия фараон от IV династия на древното царство (около 2500 г. пр. Хр.). Засега той остава най-големият в света. Смята се, че Хефрен е заповядал да бъдат изсечени чертите на собственото му лице в главата на чудовището (сфинкс в превод от арабски - “баща на страха”). Всички следващи фараони считали за свой дълг, без да докосват основата на сфинкса, да “актуализират” само главата му, за да постигнат максимална прилика със себе си. ", "date": "2018.08.06", "title": "Нов сфинкс открит в Луксор"}
{"url": "https://www.24chasa.bg/novini/article/6996855", "text": "Една голяма банкова сделка, довела до сливането на ОББ и СИБАНК под шапката на белгийската финансова група КВС, приключи юридически, но продължава фактически. Още преди финала стана ясно, че през тази година ще има друга, не по-малка. А може би и по-голяма, тъй като параметрите ѝ все още не са ясни. Мегасделката бе обявена официално на 2 август сутринта. Френската финансова група Societe Generale и унгарската финансова група OTP Bank Plc обявиха, че французите продават бизнеса си в България на унгарците. “Банка ДСК” ЕАД, българското дъщерно дружество на Банка ОТП, подписа договор за придобиване на 99,74% акционерно участие в “Societe Generale Експресбанк” АД (SGEB), българското дъщерно дружество на “Сосиете Женерал Груп” и другите местни дъщерни дружества, притежавани от SGEB”, обявиха от унгарската централа. Финансовото приключване на сделката се очаква да стане през последното тримесечие на 2018 г., при условие че бъдат получени всички необходими регулаторни одобрения. Цената не се съобщава и от двете страни, но се очаква да е т.е. около 600 млн. евро. А може би и повече. Един важен детайл като че ли остана леко встрани от първоначалните анализи. А той е, че паралелно с тази покупка унгарците и французите обсъждат и сключване на споразумение за услуги, което ще обхване предоставянето на взаимни услуги в различни области - инвестиционно банкиране, капиталови пазари, финансиране и глобално трансакционно банкиране в Албания, България, Хърватия и Унгария. Засега две неща изглеждат ясни. Първото е, че Банка ДСК ще плати за покупката на Societe Generale Експресбанк и за нейните фирми в България. Данните на БНБ показват, че Банка ДСК има с около 1,7 млрд. лв. ликвиден ресурс и собствен капитал от около 1,4 млрд. лв. Societe Generale Експресбанк е апетитна хапка, тя е 7-а по активи, има 6,7% пазарен дял . Резултатът от покупката ще приближи Банка ДСК съвсем близо до УниКредит Булбанк, а може би ще я Основание за това дават данните на БНБ – общият размер на активите на двете банки ще даде внушителните 19 млрд. лв., или 19% от всички банкови активи у нас. В потребителското и жилищно кредитиране и при депозитите на гражданите обединеният дял на Банка ДСК и на Societe Generale Експресбанк ще бъде още по-висок. Това обаче може да доведе до проблем, ако Комисията за защита на конкуренцията реши, че наистина ще има банка гигант. А че консолидацията на банките ще продължи, вече е повече от ясно. Началото на тази серия сложи покупката на Алфа Банк България от Пощенска банка. В края на 2015 г. бе съобщено, че АЛФА БАНК А.Е. (Алфа Банк) и Юробанк Ергасиас С.А. (Юробанк) са сключили окончателно споразумение по отношение на придобиването на операциите на клона на Алфа Банк в България от дъщерното дружество на Юробанк в България – “Юробанк България” АД. Според условията на това споразумение дъщерното дружество на Юробанк в България придоби всички банкови дейности на българския клон, които към 30 септември 2015 г. бяха 464 млн. евро активи, 261 млн. евро депозити на клиенти, както и клонова мрежа от 82 офиса. Тя бе финализирана в началото на 2016 г., което изстреля Пощенска банка на четвърта позиция. Пред финал е сделката ОББ и СИБАНК, която е най-голямата до този момент. До нея се стигна, след като белгийската финансова група KBC, която до този момент притежаваше СИБАНК и застрахователното дружество ДЗИ у нас, плати 610 млн. евро за ОББ и Интерлийз. Това обединение създаде третата най-голяма банка на българския пазар, чиито активи към момента са над 10,5 млрд. лв. Наскоро след оспорвана битка стана ясно, че според решение на синдиците, ТБ Виктория, която бе дъщерно дружество на КТБ, ще стане собственост на Инвестбанк. Тя бе предпочетена пред другия финалист - Българо-американска кредитна банка, защото пое ангажимент напълно да погаси дълговете на КТБ към ТБ Виктория, както и да формират печалба от 2,8 млн.лв. В последните години смяна на собствеността си направиха също Общинска банка и Ти Би Ай Банк. В търсене на стратегически инвеститор остава Първа инвестиционна банка, която вече остави зад гърба си връщането на заемен капитал. Банка Пиреос също очаква купувач, който според източници от банковите среди най-вероятно ще бъде Пощенска банка, която има апетит към гръцки капитали. В по-дългосрочен план освен презареждане в челната петица на банките могат да се очакват размествания и при трезорите след 5-о място. Много вероятно е след стрестрестовете вече под двоен надзор - на ЕЦБ и на БНБ, да се стигне до постепенна консолидация и на по-малки банки и да се изпълни прогнозата на банкери, че на българския пазар от 35 банки преди 2008 г. към 2020 г. може да има четири-пет мегабанки и още толкова бутикови трезора. Излишъкът в бюджета е малко над 2 млрд. лева. Това е за тези, които казаха, че сме задлъжнили държавата и следващите поколения, а то е точно обратното”, заяви премиерът Бойко Борисов миналата седмица. “Знаете преди година и нещо, като поехме управлението, колко беше дефицитът - 3,7%, с маса плащания без обезпечение и рекордно нисък външен дълг от 24%”, добави той. Какво означава това? Първият отговор даде самия Борисов. “Службите работят добре по битката с корупцията и контрабандата. Най-материалният израз са парите в бюджета. Ще можем да затворим добре годината с направените разходи и да преизпълним плана, поне от това, което имаме като информация от полугодието.” На второ четене излишъкът в консолидираната фискална програма е сигурно доказателство за това, че и “бялата икономика” се отчита с повече, т.е. че расте не само като дял спрямо сивата, но и като обеми. Рекордният ръст на БВП от близо 4% е увеличил произведените стоки и услуги, вдигнал е износа и вноса, създал е условия за повишаване на доходите, което на свой ред създава предпоставки за втората половина на годината планът за приходите също да бъде изпълнен. Индикатор за това са по-високите данъчни приходи - с 2 милиарда лева повече в сравнение с първото полугодие на миналата година. Със сигурност, както неведнъж е предупреждавал финансовият министър Владислав Горанов, този излишък ще се свие до края на годината и няма да бъде толкова голям. Първо, защото разплащанията по много капиталови разходи се извършват през втората половина на годината. Същото се отнася и за съфинансиране по европейски програми и проекти. И трето, едни от големите разходи- социалните, също растат. Става дума за базовия ефект от увеличението на пенсиите от юли 2017 г. и новото им повишение от юли тази година. Повече в сравнение с миналата година ще бъдат и разходите за заплати, основно заради увеличените учителски възнаграждения. Но въпреки всичко бюджетът отново ще приключи годината с излишък. Само че за харчене ли е той? Въпросът защо се планират така бюджетите, че да има излишък, и дали изкуствено го създават, е задаван много пъти на цяла поредица финансови министри. По принцип това е презастраховка, най-често за непредвидени неприятни събития. И е добре да го има. Най-често, след задължителните разплащания, остатъкът се влага в големи държавни проекти или се вкарва във фискалния резерв. Това означава, че излишните пари не са за харчене. Впрочем такова предупреждение отправя към министрите си Борисов през 2016 г., когато на правителствено заседание става ясно, че са натрупани 3,267 млрд. лв., като 1,5 млрд. са авансовите плащания от ЕК. В отговор премиерът се обръща към министрите с думите: “Тези пари не са за харчене, думата излишък означава, че това ни е буферът”. Достатъчно голям ли е този буфер, за да гарантира стабилна финансова система на държавата в момента? Да, при условие че не се похарчи неефективно. Което става все по-важно не само защото сме си поставили за цел до 2020 г. бюджетният дефицит да стигне до нула, т.е. приходи и разходи да се изравнят. А и защото, след като подадохме молба за ЕРМ-2 и за банковия съюз, Брюксел ще следи под лупа дали не трупаме големи дефицити.", "date": "2018.08.06", "title": "Презареждане 2 на банковия пазар"}
{"url": "https://www.24chasa.bg/novini/article/6998523", "text": "Взривовете при опита за атентат срещу президента на Венецуела Николас Мадуро са предизвикани от газови бутилки, обявиха пожарникари. Според официалната версия неуспешната атака е извършена с дронове с бомби. Нито една от стотиците камери на парада, на който Мадуро държа реч, обаче не е заснела дроновете. Това предизвика съмнения дали “терористичната атака” не е инсценирана от самия президент, за да засили репресиите срещу критиците си, пише в. “Сън”. Лидери на опозицията коментират, че Мадуро е опитал да отклони вниманието от безпрецедентната икономическа, социална и хуманитарна криза в страната. Властите задържаха 6-има души за атентата по обвинение в заговор с хора, живеещи в Маями, и крайнодесни кръгове в съседна Колумбия. Арестувани са и 11 журналисти след покушението. Още няколко били пребити или ограбени, съобщи националният профсъюз на работещите в печата. ", "date": "2018.08.06", "title": "Мадуро инсценирал атаката срещу себе си?"}
{"url": "https://www.24chasa.bg/novini/article/6998434", "text": "Американските санкции срещу Иран започнат да действат отново в полунощ (вашингтонско време или 7 ч. българско време утре), предаде ДПА. Това е следващата стъпка от процеса, след като САЩ едностранно напуснаха сделката за иранската ядрена програма от 2015 г., отбелязва агенцията. Първите санкции ще засегнат иранските държавни покупки на американски долари и търговията на Техеран със злато, продажбите на ирански държавни облигации, иранския автомобилен сектор и износа на килими и хранителни продукти, предаде БТА. Санкциите бяха наложени най-напред от предишния американски президент, Барак Обама, преди сделката през 2015 г., което според мнозина е накарало Иран да се съгласи да води преговори, и се ползваха с широка подкрепа по света, припомня ДПА. Американски президент Доналд Тръмп сега се стреми да изгради глобална коалиция за връщане на санкциите. Много от партньорите на САЩ продължават да подкрепят ядреното споразумение и не виждат признаци за нарушаване на условията му от Иран. Господстващата роля на САЩ в световната финансова система означава, че Вашингтон е в състояние да притиска държави и компании да се съгласят, отбелязва ДПА. Американски служител каза, че иранското правителство използва освободени от ядрената сделка финансови ресурси, за \"да разпространява човешката нищета\". Сега САЩ се опитват да се заемат с \"тоталността на иранската заплаха\" в Близкия изток. \"Нищо от това не е необходимо да се случва\", заяви служителят за санкциите. По думите му Тръмп иска да се срещне с иранското ръководство за преговори \"по всяко време\". САЩ казват, че няма да носят никаква вина за каквито и да е отрицателни последици върху местното население. Служител обвини Иран в \"системно лошо управление\" на икономиката. САЩ отричат да се стремят към смяна на режима, а твърдят, че целта им е да \"променят поведението на режима\".", "date": "2018.08.06", "title": "Американските санкции срещу Иран почват да действат до часове"}
{"url": "https://www.24chasa.bg/novini/article/6998331", "text": "Хърватия единствена в Европа чества етническо прочистване, заяви днес сръбският външен министър Ивица Дачич по повод отбелязването на годишнината от операция Буря, с която Хърватия си върна територии, отцепени от сръбски сепаратисти, предаде агенция Бета, цитирана от БТА. Хърватия чества вчера 23-годишнината от операция \"Буря\", с която през август 1995 г. в продължение на 4 дни унищожи самообявилата се Република Сръбска Краина. Операцията, която доведе до изселването на стотици хиляди сърби, се отбелязва в Хърватия като ден на победата, докато Сърбия смята \"Буря\" за военно престъпление, довело до изселването на повечето сърби, живеещи в Хърватия. Стотици загинаха по време на операцията. В интервю за телевизия Пинк Дачич каза, че историческите проблеми не трябва да затормозяват отношенията между страните и трябва да се гледа в бъдещето, но \"Хърватия с отношението си към миналото и към сръбския народ постоянно форсира тезата за омаловажаване и отричане на престъпленията\". Дачич определи операция \"Буря\" като \"най-голямото етническо прочистване в Европа след Втората световна война\", като посочи, че в Хърватия до 1991 г. е имало 560 000 сърби, а през 2010 г. броят им е паднал до 180 000.", "date": "2018.08.06", "title": "Дачич: Хърватия единствена в Европа\nчества етническо прочистване"}
{"url": "https://www.24chasa.bg/novini/article/6998343", "text": "Резултатите на пробите, взети от категорично отхвърлят наличие на вирус за африканска чума по свинете АЧС. Това съобщи директорът на Националната референтна лаборатория за класическа и африканска чума по свинете (КЧС) и (АЧС) д-р Емилия Иванова, цитирана от пресцентъра на Агенцията по храните. След окончателното изследване на пробите резултатите са разписани с протокол 133 (АЧС).", "date": "2018.08.06", "title": "Мъртвият глиган край Шабла не бил болен от  африканска чума"}
{"url": "https://www.24chasa.bg/novini/article/6998348", "text": "Най-малко един човек загина и над 50 бяха ранени при експлозията на цистерна със запалими вещества на околовръстното шосе на северния италиански град Болоня близо до местното летище, предадоха световните агенции. Взривът бил предизвикан от сблъсък при пътнотранспортно произшествие, съобщи агенция АНСА, цитирана от Асошиейтед прес. Представители на летището на Болоня заявиха, че то продължава да работи нормално, предаде БТА. При експлозията и последвалия пожар се е срутила част от мост. Множество хора пострадали от отломки и парчета стъкло от счупени прозорци на съседни сгради.                                                                                                                                                                                                                                                                                                                       ", "date": "2018.08.06", "title": "Поне един убит и над 50 ранени при експлозията в Болоня (Снимки+видео)"}
{"url": "https://www.24chasa.bg/novini/article/6998196", "text": "Горски стражари са задържали двама мъже и автомобила им, който бил натоварен с незаконно придобита дървесина, при среднощна акция на територията на Държавното ловно стопанство \"Паламара\". Това съобщиха от пресцентъра на Североизточното държавно предприятие, цитирани от БТА. Мобилен контролен екип на предприятието се натъкнал на нарушението, при обход на горите в района на село Пет могили, община Никола Козлево. Щом усетили, че са разкрити, нарушителите опитали да избягат. Последвало преследване на автомобила им, натоварен с 1 куб. м. нерегламентирано добити дърва за огрев. Акцията завършила със задържането на нарушителите. По случая е образувано досъдебно производство.", "date": "2018.08.06", "title": "Горски стражари хванаха двама с крадени дърва след среднощна гонка"}
{"url": "https://www.24chasa.bg/novini/article/6998208", "text": "Резултати от нови изследвания на водата в Хасково от помпени станции \"Северна зона\" и \"Източна зона\" показват, че показателят естествен уран е под максимално допустимата стойност от определената в Наредба 9 за качеството на водата за питейно-битови цели, съобщиха от ВиК Хасково. Изследването по радиологични показатели е проведено по искане на водното дружество. В периода 10 април - 26 април 2018 г. са взети 11 проби от помпените станции \"Северна зона\", \"Узунджово II етап\" и \"Източна зона\", обясниха от ВиК Хасково. Отклонение има при пробите от помпена станция \"Узунджово II етап\". При максимално допустима стойност от 0,03 мг/л според наредбата, установеното количество е 0,039 мг/л., казаха още от дружеството. От там посочиха, че остава в сила наложената забрана за използване на питейната вода за пиене и приготвяне на храна, а за населението в Хасково са осигурени водоноски. Продължава работата по проект \"Допълнително аварийно водоснабдяване на Хасково\", което се финансира по споразумение между Министерството на регионалното развитие и благоустройството и Община Хасково. След въвеждане в експлоатация на новоизградените съоръжения и предаването им на ВиК оператора с разрешение за ползване, водата от тях ще бъде смесена с тази от другите помпени станции от водоснабдителната система на Хасково, което ще доведе до повишаване на качеството на водата и до отпадане на забраната за използването и за пиене и приготвяне на храна, информираха още от ВиК.", "date": "2018.08.06", "title": "Отново изследваха водата на Хасково за уран, показателите са добри"}
{"url": "https://www.24chasa.bg/novini/article/6998167", "text": "По закон до 60 дни Димитър Желязков-Митьо Очите, който в момента се намира в ареста в Турция, трябва да бъде екстрадиран в България, за да бъде изправен пред родното правосъдие. Това заяви за   говорителят на главния прокурор Румяна Арнаудова. „Това е естественият процес, който сме задействали. В момента, в който лицето е получило обвинение макар и задочно, обвинен е за издирване, издадена е европейска заповед за арест и след като вече е установен следващата стъпка по закон и това е молба за екстрадиране на лицето. Най-естествено е българският съд да го съди и трябва да го представим пред българското правосъдие“, заяви Арнаудова. Говорителката на прокуратурата поясни, че България е подписала конвенцията за екстрадиция с резерва и тя касае това, че ние не предаваме наши сънародници за правосъдие в чужди държави и няма как Турция да откаже да екстрадира Митьо Очите, тъй като той не е техен гражданин. „Ние, като българска държава, не може да поставяме срокове на чужда правна система, затова ще оставим турската държава да си изпълни процедурата. Принципно законният срок е 60 дни, но дали това производство ще се развие в този период, по-кратък или дълъг не знам“, уточни говорителят на главния прокурор. Арнаудова потвърди, че общинският съветник от БСП в Бургас Бенчо Бенчев, бившият депутат от ДПС Несрин Узун и останалите четирима, задържани в Истанбул заедно с Димитър Желязков - Митьо Очите, са освободени от ареста без обвинения за участие в организирана престъпна група, защото е изтекъл 24-часовият срок, по който са били задържани. „В последните 24 часа специализираната прокуратура провеждаше процесуално-следствени действия с тях. Разпитваше ги и като свидетели. Бяха извършени обиски и претърсвания на техни жилища, офиси и помещения, които са използвали. Събраните доказателства до този момент от специализираната прокуратура установиха извършено и друго престъпление и то е лично укривателство по отношение на Димитър Желязков“, обяви Арнаудова. Тя обясни, че материалите са изпратени на Районна прокуратура Бургас, тъй като Специализираната прокуратура не е компетентна да го разследва, тъй като престъплението е извършено в чужбина. Законът посочва, че компетентният орган е този, който отговаря за местоживеенето на лицата. Там трима прокурори и екип от следователи са започнали разследване на това дело“, подчерта още тя. Прокуратурата в Бургас ще прецени дали да повдигат обвинения. Според Наказателния кодекс лично укривателство означава да се помогне на човек, извършил престъпление, да избегне наказателно преследване. Предвиденото в закона наказание е затвор до пет години, но не с по-тежко наказание от предвиденото за укривания. „Паралелно с това Специализираната прокуратура разширява предмета на своето разследване в посока организирана престъпна група, която се занимава и с пране на пари и създаващи престъпления. За последното най-силната индикация затова са намерени тефтери, доказващи двойно счетоводство. Ще бъдат разследвани за данъчни престъпления. За тези лица предстоят да се извършат още процесуално-следствени действия, които към момента не мога да разкрия какви точно ще са\", подчерта Арнаудова. След престой от едно денонощие в бургаския арест тази сутрин зам.-председателят на Общинския съвет в Бургас Бенчо Бенчев и бившият депутат от ДПС Несрин Узун бяха освободени. ”Настояваме Бенчев да подаде оставката си като общински съветник. Призоваваме и общинските съветници от БСП Бургас да освободят от състава си Бенчо Бенчев”, каза председателят на БСП в Бургас, Живко Господинов. Бенчев не е член на социалистическата партия, а представител в гражданската квота, за което е възможно той да остане като независим общински съветник. В Бургас, той е известен отдавна с бизнеса си със зърно, както и това че след разстрела на гарда на Димитър Желязков – Митьо Очите Александър Алексиев в ресторант „ФорЮ“, придобива част от акциите на охранителната фирма „Аркус Секюрити”. В компанията Димитър Желязков-Очите се води като консултант. Другите двама акционери в „Аркус“ са бившият полицай Иван Владимиров и Георги Дросев, който притежава автокъща. Дросев, не е задържан и няма данни да е проверяван. Днес той бе притеснен за ситуацията около Бенчев. „Бенчо го познавам от 30 години може би, за мен е един честен човек, който дава хляб на много хора”, каза Георги Дросев, съдружник на Бенчо Бенчев с охранителната фирма. През целия ден синът на Бенчо Бенчев носеше документи в областната дирекция на МВР Бургас, с които да се изясни дали намерените в дома му оръжия и боен арсенал са законно притежавани. Семейството твърди, че оръжията са за лов. Всичко случващо се около бизнесмена Бенчев обаче със сигурност навреди на политическата му кариера. За това споделя и другият акционер в „Аркус”. „На мен ми навредиха. Работим честно и няма човек който да се е оплакал, но не знам какво трябва да правим”, каза още Дросев. Служители на ГДБОП и днес правят обиски в домовете на приближени на Димитър Желязков. Вече е ясно, че издирваният за ОПГ Калоян Колев от Ямбол се е предал на полицията. Продължава да се издирва общинският съветник от Несебър Пейо Янков. Той е обявен за общодържавно издирване. Очаква се до края на деня днес Бургаската районна прокуратура да вземе решение дали да повдигне обвинение на Бенчо Бенчев за укривателство на Желязков.", "date": "2018.08.06", "title": "Румяна Арнаудова: До 60 дни Митьо Очите трябва да бъде екстрадиран в България"}
{"url": "https://www.24chasa.bg/novini/article/6998207", "text": "Убити са петима души, а 40 са пострадали при стрелба вчера в Чикаго. Полицията нарече тази вълна от насилие \"абсолютно неприемлива\", предаде Франс прес. Сред ранените има 11-годишно дете. Някои изстрели са били определени мишени и органите на реда ги свързват с конфликти между банди, уточни пред журналисти Фред Уолтър от чикагската полиция, предаде БТА. Изстрели се чуха неведнъж тази нощ в града - общо десетина за три часа, съобщи телевизия Си Ен Ен. Според полицията е стреляно по групи от хора, включително по участници в помен. През 2016 г. броят на убийствата в Чикаго стигна връхна точка за близо двайсетгодишен период, заради което президентът на САЩ Доналд Тръмп редовно критикува града. Според Фред Уолтър обаче от началото на годината в Чикаго се стреля с над 30 на сто по-рядко, а убийствата са намалели с 25 процента. Полицията е конфискувала из улиците на града повече от 5500 незаконно притежавани оръжия, добави той и подчерта ангажимента на властите да продължат усилията за повишаване на сигурността.", "date": "2018.08.06", "title": "Масова стрелба в Чикаго взе 5 жертви и рани други 40"}
{"url": "https://www.24chasa.bg/novini/article/6998218", "text": "Сингапур ще сканира ирисите на пътниците на някои от граничните си пунктове, за да изпробва тази скъпа технология, която един ден може да измести взимането на пръстови отпечатъци. Това съобщи Ройтерс, цитирайки местни медии, пише БТА. Това е последната от серията висототехнологични инициативи в града държава, която предизвика опасения сред правозащитници, че се нарушава правото на частен живот. Новата система за проверка цели подобряване на сигурността в момент, когато в региона нараства войнственият дух. Експерти смятат, че технологията за сканиране на ириса, която с променлив успех е била използвана в други страни като САЩ и Великобритания, може да струва пет пъти повече от системите за проверка чрез пръстови отпечатъци. \"Изпитанията ще ни помогнат в преценката дали и как трябва да прилагаме такава технология на граничните ни пунктове\".", "date": "2018.08.06", "title": "Сингапур ще сканира ириса на пътниците на граничните си пунктове"}
{"url": "https://www.24chasa.bg/novini/article/6998209", "text": "Президентът Румен Радев и премиерът Бойко Борисов пестят пари от заплатите си. Това става ясно от публикуваните имотни декларации на държавния елит за миналата година от Комисията за противодействие на корупцията. Премиерът Бойко Борисов е спестил от заплатата си и от неизползвания отпуск 53 260 лв. в банката. В имотната си декларация той е записал, че годишната му данъчна основа от трудови доходи е 83 917 лв. Президентът Румен Радев е декларирал спестени от заплата 14 600 лв. в банка и 8000 лв. като налични парични средства. Той има 18 301 лв. вложени в универсален пенсионен фонд, а като произход на средствата е посочил отново отчисления от заплата. В пенсионен фонд съпругата му Десислава е вложила 6619 лв., отново от заплата. Президентът има кредитна карта на стойност 10 хил. лв.  Вицепремиерът Екатерина Захариева има къща с двор в София за 174 118 лв. Тя е 599 кв. м и е купена през 2007 г., но е въведена в експлоатация през 2017 г. През миналата година заедно със съпруга си Ангел Захариев продават земеделска земя в Гърция за 117 350 лв. Захариева е декларирала 5100 лв. на влог. Съпругът й има 57 000 евро, 37 000 долара и 16 000 лв. Вицепремиерът Валери Симеонов пък има натрупани 156 565 банката от заплатата си и още 21 000 на депозит. Като 80 000 лв. са му донесли дивиденти от \"СКАТ ТРАНС ЕООД\". Още 15 000 пък са тези от СКАТ ТЕЛЕКОМ ООД. Най-скромен е вицепремиерът Томислав Дончев, който е спестил 35 000 лв.", "date": "2018.08.06", "title": "Президент и премиер пестят от заплата"}
{"url": "https://www.24chasa.bg/novini/article/6998226", "text": "„Това, което се тиражира по медиите, не е вярно. Просто така се случи, че попаднах на неудобно място с неудобни хора”. Това заяви пред NOVA Бенчо Бенчев. Общо 7 българи бяха задържани миналата седмица в Истанбул с Димитър Желязков-Митьо Очите. И седемте вече са на свобода. Сред тях бяха заместник-председателят на Общинския съвет в Бургас Бенчо Бенчев, както и ексдепутатът от ДПС Несрин Узун. До момента не са обвиняеми. Издирваният с Червена бюлетина Димитър Желязков стигнал до Истанбул с колата на Бенчев и се настанил в стая на негово име. Бенчев твърди, че това не е истина и той познава бегло Митьо Очите. „Далечни познати сме”, заяви Бенчев. \"Нямам двойно счетоводство. Нищо незаконно не съм направил”, заяви още Бенчев. Несрин Узун пък каза, че няма да дава изявления и всичко, което се пише за него, е силно преувеличено. „Към този час няма повдигнати обвинения, тепърва прокуратурата в Бургас започва досъдебно производство за лично укривателство”, заяви Румяна Арнаудова, говорител на главния прокурор. Разпитите и претърсванията продължават. В същото време от БСП настояха Бенчо Бенчев да подаде оставка от поста- заместник председател на общинския съвет в Бургас, въпреки че не е член на партията. Социалистите ще изискат обяснение от бизнесмена за отношенията му с Димитър Желязков в притежавана от него охранителната фирма, в която Митьо Очите е консултант.", "date": "2018.08.06", "title": "Бенчо Бенчев: Така се случи, че попаднах на неудобно място с неудобни хора (Видео)"}
{"url": "https://www.24chasa.bg/novini/article/6998235", "text": "Службата на върховния комисар на ООН за бежанците (ВКБООН) съобщи, че либийската брегова охрана е намерила тази година телата на общо 100 удавили се в морето мигранти, предаде Асошиейтед прес. В изявлението се посочва още, че бреговата охрана на Либия е заловила или спасила 12 633-ма мигранти в Средиземно море, близо до крайбрежието на страната. Либия се превърна в основна транзитна територия по пътя към Европа за бягащи от бедността и гражданските войни в Африка хора. Трафикантите се възползваха от хаоса, в който бе потопена страната след през въстанието през 2011 г. срещу дългогодишния й лидер Муамар Кадафи, отбелязва АП. Либийските власти предприеха мерки за намаляване на мигрантския поток и получиха помощ за това от някои европейски държави.", "date": "2018.08.06", "title": "Либия намерила телата на 100 удавили се в Средиземно море мигранти през годината"}
{"url": "https://www.24chasa.bg/novini/article/6998251", "text": "2 млн. и 200 хил. лв. е декларирал в сметката на жена си депутатът и лидер на \"Воля\" Веселин Марешки. Това става ясно от имуществената му декларация за 2017 г., публикувана от комисията за противодействие на корупцията. Оказва се обаче, че дяловете и акциите на семейство Марешки във фирмите също принадлежат на жена му Светлана. Според декларацията те са в общо 85 фирми. Самият Марешки пък може да се похвали с 2 коли \"Бентли\" и 2 \"Ауди А8\" - едно от които закупено безвъзмездно от хазната на неговата партия \"Воля\". Същият лек автомобил, пак безвъзмездно от партията, е получила и депутатката Албена Найденова. С изцяло нов етаж на къща за 195 хил. пък може да се похвали шефът на комисията по култура Вежди Рашидов, става ясно от имуществената му декларация.", "date": "2018.08.06", "title": "2 млн. лева в сметката на жената на Марешки"}
{"url": "https://www.24chasa.bg/novini/article/6998249", "text": "Председателят на комисията по международни въпроси в Държавната дума, долната камара на руския парламент, Леонид Слуцки се срещна с американския сенатор Ранд Пол и го помоли за помощ по делото на Мария Бутина, предаде ТАСС, цитирана от БТА. Слуцки увери Пол, че обвиненията срещу Бутина са безпочвени и че Русия е готова да предостави цялата информация, с която разполага по случая. Двадесет и девет годишната рускиня е обвинена в заговор с цел извършване на действия в полза на своята страна в качеството си на агент под прикритие на територията на САЩ. Бутина бе арестувана във Вашингтон на 15 юли. Американски съд постанови тя да остане в ареста до насроченото за 10 септември заседание по делото срещу нея, припомня ТАСС.", "date": "2018.08.06", "title": "Русия търси помощ от американски сенатор за делото срещу Мария Бутина"}
{"url": "https://www.24chasa.bg/novini/article/6998277", "text": "Канада заяви, че е сериозно разтревожена от   предаде Франс прес. По-рано днес Саудитска Арабия обяви, че е взела решение да експулсира канадския посланик в Рияд и да отзове своя в Отава. Тя посочи като причина намеса на Канада във вътрешните й работи, предаде БТА. Саудитска Арабия освен това обяви, че замразява своите търговски отношения с Канада. Тези мерки бяха предприети в отговор на призива на Канада за незабавно освобождаване от затвора в кралството на правозащитниците Раиф и Самар Бадауи. Министерството на външните работи на Саудитска Арабия написа в Туитър, че страната няма да толерира намеса във вътрешните си дела и чуждестранен диктат. Канадският посланик разполага с 24 часа, за да напусне Саудитска Арабия, отбелязва Франс прес.", "date": "2018.08.06", "title": "Канада - сериозно разтревожена от \nекспулсирането на посланика си в Саудитска Арабия"}
{"url": "https://www.24chasa.bg/novini/article/6998298", "text": "Трима души са пострадали при катастрофа, станала в събота вечерта по околовръстен път на село. Стефаново в посока град Добрич. Сиганалът е подаден около 22,10 ч., а на място е установено, че водач на лек автомобил „Рено” с добричка регистрация, управляван от Д.С. (28 г.) от град Добрич, поради движение с несъобразена скорост губи контрол над превозното средство, напуска пътното платно и се удря в крайпътни дървета – съобщиха от Областната дирекция на МВР-Добрич. Вследствие на инцидента са пострадали возещите се в автомобила 28-годишна жена и 27-годишен мъж, които са прегледани и освободени за домашно лечение. Водачът на автомоболшла е настанен в болницата в Добрич с диагноза комоцио, без опасност за живота. При извършена проверка за употреба на алкохол с техническо средство, цифровата индикация отчита наличието на 1,22 промила в издишания от водача въздух. Материалите по случая са докладвани в Районна прокуратура- Добрич.", "date": "2018.08.06", "title": "Почерпен шофьор рани спътниците си и себе си в Добричко"}
{"url": "https://www.24chasa.bg/novini/article/6998301", "text": "Валери Йорданов е новият заместник-председател на Държавната агенция за закрила на детето (ДАЗД). Той е назначен със заповед на министър-председателя Бойко Борисов от днес, съобщават от агенцията. Валери Йорданов е с образователна степен магистър. Като директор на Столичната дирекция на вътрешните работи извършва административно управление и контрол на служителите в детските педагогически стаи, активно взаимодейства с ДАЗД, АСП, неправителствени и обществени организации, работещи за и с деца. В този период в СДВР е изградено и специализирано помещение за работа с деца, жертви на престъпления - \"синя стая\", се посочва в съобщението. Отбелязва се, че в качеството му на кмет на район \"Витоша\" на Столичната община (2013-2015 г.) и като представител на орган по закрила, реализира дейности и мерки за гарантиране на правата на децата - създаване на подкрепяща среда и условия за социално включване. Председател е на Местната комисия за борба срещу противообществените прояви на малолетни и непълнолетни. До назначаването му за зам.-председател на ДАЗД е главен секретар на Държавната агенция за бежанците. В неговите правомощия е административното управление на дирекцията \"Социална дейност и адаптация\", която прилага специални грижи за непридружените малолетни и непълнолетни чужденци, търсещи международна закрила. Насочва, съвместно с регионалните управления по образованието, тези деца към държавните и общинските училища в България. Председателят на ДАЗД д-р Елеонора Лилова е връчила почетен плакет на досегашния зам.-председател д-р Валентин Димитров и му е благодарила за работата в областта на закрилата на детето. Тя е изразила надежда, че и в бъдеще той ще продължи да сътрудничи по теми, свързани с опазването на интересите на децата и грижите за тях, се посочва в съобщението.", "date": "2018.08.06", "title": "Валери Йорданов е новият зам.-шеф на Агенцията за закрила на детето"}
{"url": "https://www.24chasa.bg/novini/article/6998307", "text": "Заради дерайлиране на част от последния вагон на пътническия влак, пътуващ по направление от Мездра за Враца, няколко пътнически влака се отклоняват през Мездра юг, съобщиха за   от пресцентъра на БДЖ. В дерайлиралия влак са пътували около 20 души, които са се върнали до Мездра и с друга композиция са отпътували за Враца. На мястото на инцидента работна група установява дали вагонът е дерайлирал заради проблем в подвижния състав, или поради състоянието на железния път.", "date": "2018.08.06", "title": "Вагон дерайлира по пътя от Мездра за Враца, в него имало 20 души"}
{"url": "https://www.24chasa.bg/novini/article/6998309", "text": "Утре министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза, съобщиха от пресцентъра на регионалното министерство. Проверката ще започне в 9 ч. при км 78+500 на АМ „Хемус“, където започва новата отсечка Ябланица – Боаза. На инспекцията е поканен да присъства и министър-председателят Бойко Борисов.", "date": "2018.08.06", "title": "Нанков инспектира строeжа на Ябланица-Боаза от „Хемус“, чакат и Борисов"}
{"url": "https://www.24chasa.bg/novini/article/6998310", "text": "Мъж е задържан заради шофиране след употреба на алкохол и без свидетелство за правоуправление, а колата е била с фалшиви регистрационни табели. На 4 август, около 01,30 ч. в град Добрич е спрян за проверка лек автомобил „Опел” с добричка регистрация, управляван от неправоспособния водач Д.М. (26 г.) от село. Стожер. При извършената справка е установено, че регистрационните табели на превозното средство са издадени за лек автомобил „Ситроен”, който е с прекратена регистрация. При извършената проверка за употреба на алкохол с техническо средство, цифровата индикация отчита наличието на 1,09 промила в издишания от водача въздух. Задържан е за 24 часа.", "date": "2018.08.06", "title": "Задържаха на пътя шофьор с алкохол и без книжка"}
{"url": "https://www.24chasa.bg/novini/article/6997977", "text": "Малолетен и непълнолетен са отнели противозаконно лек автомобил \"Мерцедес\", разбили автомат за кафе и откраднали 70 лева, установиха полицаи от РУ-Кърджали. Издирвателните действия започнали след подадени сигнали за извършените престъпления. В хода на проверките било изяснено, че в полунощ на 3 август момчетата, които са на 13 и 15 години, взломили машина за кафе на ул. \"Републиканска\" в Кърджали и се сдобили със 70 лева. На паркинг на ул. \"Булаир\" те забелязали лек автомобил \"Мерцедес\" с ключове на таблото и подкарали колата, с която катастрофирали в района на пазара и я изоставили. На малолетния и непълнолетния е оказана полицейска закрила за срок до 48 часа в полицейското управление в Кърджали. По случаите са образувани досъдебни производства и работата продължават разследващи полицаи.", "date": "2018.08.06", "title": "Момчета на 13 и 15 г. разбили автомат за кафе и откраднали кола в Кърджали"}
{"url": "https://www.24chasa.bg/novini/article/6997994", "text": "За нов вид телефонна измама предупреждават от Асоциацията на говедовъдите в България. Фалшиви ветеринари звънят на животновъди, за да ги изнудват, под заплаха, че в стадото им има чума. Това разказа за   Михаил Михайлов от асоциацията: \"Един наш фермер приема телефонно обаждане, в което му се казва, че се обаждат от Държавен фонд \"Земеделие\", че стадото му е заразено с чума по дребните преживни животни, наложително е веднага държавните ветеринарни служби да вземат кръвни проби и това трябва да стане след няколко часа. След което този глас му загатва, че този проблем може да се уреди по някакъв начин, но все пак трябва да се внесе някаква сума\". От браншовата асоциация съветват фермерите, ако получат подобно телефонно обаждане, веднага да известят практикуващия ветеринар и да не допускат във фермата си външни лица.", "date": "2018.08.06", "title": "Мними ветеринари от фонд \"Земеделие\" изнудват животновъди, за да ги \"спасят\" от проверки за чума"}
{"url": "https://www.24chasa.bg/novini/article/6998000", "text": "Две седмици след смъртоносните пожари, които опустошиха крайбрежни райони в областта Атика и отнеха живота на най-малко 91 души, началникът на службата за гражданска защита в Гърция подаде оставка, съобщава в. \"Катимерини\", цитиран от БТА. Янис Капакис днес е връчил оставката си на министъра на вътрешните работи Панос Скурлетис, който я е приел. Мястото на Капакис, който беше назначен през 2015 г., ще бъде заето от Янис Тафилис, досегашен директор на центъра за проучвания по въпросите на сигурността. Напускането на шефа на службата за гражданска защита идва след като министърът на обществения ред Никос Тоскас подаде оставка през уикенда, а началниците на полицията и пожарната служба бяха сменени вчера.", "date": "2018.08.06", "title": "Шефът на службата за гражданска защита в Гърция подаде оставка след пожарите"}
{"url": "https://www.24chasa.bg/novini/article/6998014", "text": "Турската лира се срина до рекорден минимум спрямо долара днес, след като администрацията на Доналд Тръмп съобщи, че преразглежда безмитния достъп на Турция до американския пазар, предаде Ройтерс. Офисът на постоянния търговски представител на САЩ обяви мярката, която може да засегне турски внос на стойност 1,66 млрд. долара, в петък, след като Анкара наложи контрамита върху американски стоки в отговор на американските тарифи върху вноса на стомана и алуминий, предаде БТА. Турската лира загуби близо една четвърт от стойността си тази година, основно заради усилията на президента Реджеп Тайип Ердоган да поеме контрола над паричната политика. Валутата на Турция днес поевтиня до рекордния минимум от 5,18 лири за долар.", "date": "2018.08.06", "title": "Турската лира поевтиня до рекорден минимум спрямо долара"}
{"url": "https://www.24chasa.bg/novini/article/6998013", "text": "Уникален метеорит, намерен в Мавритания, е позволил на учени от НАСА да определят възрастта на първите вулкани в Слънчевата система, съобщава Nature Communications. Според публикацията първите вулкани са изригнали преди 4564 милиона години, в първите три милиона години от възникването на Слънчевата система, предаде  .  \"Метеоритът NWA 11119 е доказателство, че вулканите са се появили почти в самото начало на Слънчевата система“, коментира Райън Цайглер от Центъра за космически полети на НАСА в Хюстън. Слънчевата система е започнала да се формира преди около 4,6 милиарда години в резултат на гравитационния колапс на гигантски междузвезден молекулярен облак. По-голямата част от материята се концентрира в Слънцето, а от останалата се формират планетите, техните спътници, астероидите и по-малките небесни тела. Според планетолозите по-големите планети са достигнали сегашните си размери още през първите 10 милиона години от съществуването на системата, докато Земята и най-близките ѝ съседи са се оформяли в рамките на няколко стотици милиони години. Литосферата на Земята постоянно се мени и обновява благодарение на движението на плочите, вулканичната дейност и други геологични феномени, коментира Цайглер. Поради тази причина на Земята няма образци, които могат да дадат представа за първичната материя от времето на възникването на Слънчевата система. Единственият шанс са древни астероиди, които падат на Земята. През последните десетилетия са намерени множество такива „небесни камъни“ в Северна Африка – Мароко и Мавритания, а също така в Антарктида и някои други необитаеми краища на планетата. През декември 2016 в Мавритания е намерен половинкилограмовият метеорит NWA 11119, чието изследване е помогнало на Цайглер и неговите колеги да разгадаят загадките на ранната еволюция на Земята и на другите планети. Според изследването камъкът от Мавритания има вулканичен произход, а изследването на изотопите е показало, че той се формирал 2,5 – 3,5 милиона години след първоначалния термоядрен взрив, сложил началото на Слънчевата система.", "date": "2018.08.06", "title": "Метеорит разкрива възрастта на първите вулкани в Слънчевата система (Видео)"}
{"url": "https://www.24chasa.bg/novini/article/6998006", "text": "Престъпна схема за придобиване на шофьорски книжки чрез фиктивни курсанти разби  ”Икономическа полиция” при ОДМВР Бургас. Организатор на схемата е Красимир Н. от Бургас - инструктор с частна школа, който използвал трети лица, които се явявали на изпити вместо негови курсанти. Установено е, че за броени месеци  инструкторът организирал няколко човека, които се явявали вместо двама негови курсанти, обучавани по данни от „Автомобилна администрация” в неговата частна школа. Установени и задържани са лица, явявали се вместо курсантите на организатора на схемата, както и хора, поръчали на Красимир Н. въпросната \"услуга\", уточниха от полицията. Неутрализирането на престъпната схема е осъществено след няколкомесечно полицейско наблюдение. При проведената спецакция, организирана от сектор ”Икономическа полиция” при ОДМВР Бургас, е действано на територията не само на Бургас, но и в Стара Загора, Шумен и Сливен. Организаторът Красимир Н. е задържан,  претърсени са жилището му и ползвания от него автомобил ауди. Фалшивите курсанти се явявали на изпити с неистински  лични карти, в които са посочени реалните данни на лицата, желаещи да придобият свидетелство за правоуправление, но с подменени снимка, уточниха от пресцентъра на ОД МВР Бургас. Към момента инструкторът е с наложена мярка за неотклонение \"задържане под стража\".", "date": "2018.08.06", "title": "Арестуваха автоинструктор в Бургас, използвал фиктивни курсанти"}
{"url": "https://www.24chasa.bg/novini/article/6998029", "text": "28-годишен варненец е в ареста, след като бе спипан с повече от 50 г кокаин и 940 лв. Х. П. е един от задържаните при специализирана полицейска операция, проведена в морската столица. В апартамента на задържания са открити още 0,41 г от същата наркотична субстанция и 3000 лв. Работата по документиране и доказване на извършените престъпления продължава под надзора на прокурор от Окръжната прокуратура във Варна. По случая е образувано досъдебно производство. На Х. П. е повдигнато обвинение. 33-годишния К.И. от Варна, добре известен на варненската полиция и вече осъждан, също осъмна зад решетките с обвинение за притежание на дрога. Той е задържан за това, че е държал 19,50 гр. производно на амафетамин вещество. В хода на мащабната операция са образувани общо 27 досъдебни производства и 21 бързи полицейски производства. Проверени са общо 7795 лица и 5078 автомобила. Издирени са 11 лица, обявени за общодържавни издирване. Съставени са 851 АУАН и фишове, издадени са 85 предупредителни протокола.", "date": "2018.08.06", "title": "Спипаха варненец с близо 50 г кокаин и голяма сума пари"}
{"url": "https://www.24chasa.bg/novini/article/6998042", "text": "Най-малко 44 души бяха ранени при пожар в южния португалски окръг Фару, предаде ТАСС, като се позова на в. \"Диариу де нотисиаш\". Един от пострадалите е в тежко състояние. Пожарът е избухнал на 3 август и още не е изгасен. В потушаването на огъня участват около 1000 човека, предаде БТА. Испанските власти заявиха, че изпращат на помощ в Португалия два самолета амфибия. През уикенда времето в Португалия беше изключително горещо. ", "date": "2018.08.06", "title": "Пожар бушува вече трети ден в Португалия, най-малко 44 са пострадали (Снимки)"}
{"url": "https://www.24chasa.bg/novini/article/6998069", "text": "Европейският съюз изрази днес съжалението си за решението на САЩ да върне санкциите срещу Иран и обяви, че от утре влиза в сила законодателство, защитаващо интересите на европейските компании в страната, предаде Франс прес. Агенцията цитира съвместно изявление на министрите на външните работи на Франция, Германия и Великобритания и на ръководителката на европейската дипломация Федерика Могерини, предаде БТА. \"Решени сме да защитим европейските компании, които правят законен бизнес с Иран в съгласие с правото на ЕС и с резолюция 2231 на Съвета за сигурност на ООН. По тази причина актуализираният от ЕС блокиращ статут ще влезе в сила на 7 август, за бъдат предпазени тези компании от последиците на американските санкции\", се посочва в изявлението. \"Очакваме от Иран да продължи в цялост да прилага задълженията си по Съвместния всеобхватен план за действие\", заявяват още европейските лидери и добавят, че вдигането на санкциите е основен елемент на споразумението, имащ за цел не само позитивното въздействие върху търговските и икономическите отношения с Иран, но и върху живота на иранския народ. В изявлението се казва още, че от страна на ЕС продължават усилията за съхраняване на споразумението.", "date": "2018.08.06", "title": "Европейският съюз изрази съжаление за\nвръщането на санкциите срещу Иран"}
{"url": "https://www.24chasa.bg/novini/article/6998032", "text": "Дори от гроба диктаторът от 20 век, управлявал Испания с желязна ръка, продължава да разделя страната. Новото левоцентристко правителство на Испания казва, че преместването на балсамираното тяло на ген. Франсиско Франко от възвеличаващия го мавзолей ще е първата от поредица символични крачки, насочени към помиряване с бурната история на страната. Критици на правителството и наследници на Франко се противопоставят и се заричат да съхранят паметта за режима, на който според тях трябва да се отдаде дължимото за \"модернизирането на Испания\". Трябва да се забрани фондацията, която пази наследството на Франко, точно това трябва да се направи, казва Фернандо Мартинес, служителят, назначен да контролира усилията на правителството за ексхумиране и идентифициране на около 114 000 жертви на Испанската гражданска война от 1936-39 г. и четирите десетилетия на диктатура, последвала при управлението на Франко, който почина през 1975 г. \"Ексхумацията на тялото на диктатора ще започне да лекува раните на тази страна. Но тази задача ще бъде завършена само ако бъде отворен и последният масов гроб в страната\", каза Мартинес пред АП. Той разговаря с представител на агенцията в министерството на правосъдието в Мадрид, където се създава ръководеното от него ново Главно управление за историческата памет. Мартинес казва, че преброяването на анонимните погребения в цялата страна ще е сред най-неотложните задачи на новото правителство на министър-председателя Педро Санчес. Други стъпки включват отварянето отново на бюро за подпомагане на близките на жертвите - служба, закрита при управлението на предишното консервативно правителство на Испания, въвеждане на нова система за изплащане на обезщетения и превръщане на сегашното гробно място на Франко в музей срещу фашизма. \"Възнамеряваме да ускорим работата и да наваксаме изгубеното време, това е въпрос на демократично достойнство\", казва Мартинес, който беше назначен през юли, след като през юни Санчес отстрани консерватора Мариано Рахой с вот на недоверие. Три спонсорирани от ООН мисии в Испания от 2013 г. насам критикуваха властите, че нямат национален план за издирване на изчезнали хора, че координацията на ексхумациите е лоша, а картите на гробовете са остарели. Те също така изразиха загриженост от бездействието на испанските съдилища за законовото преследване на някои от най-страшните престъпления от този период. Но екип от експерти по правата на човека на ООН съвсем наскоро похвали властите, че \"поставят правото да се знае истината на първо място в политическия дневен ред\", като \"застават начело на усилията за издирване на изчезналите, както и за ангажимента им да бъде създадена Комисия за истината, която да разследва престъпления, извършени по времето на Франко. \"Това решение е основополагаща крачка към прилагане на правото на истина за всички жертви на сериозни нарушения на човешките права\", написаха докладчиците. Правителството иска да промени нещата, като внесе поправки в Закона за историческата памет от 2007 г., който не се занимава с исканията на оцелелите и на роднините на жертвите. Освен това консервативното правителство на Рахой ликвидира бюджета за ексхумации и обезщетения. Емилио Силва, председател на Асоциацията за възстановяване на историческата памет (ARMH), каза, че новото правителство трябва да използва изпълнителните си правомощия за изваждане на останките на Франко от Долината на падналите - страховит мавзолей на 50 км северозападно от Мадрид. Той иска също правителството да разкопае всички гробове на жертвите на Франко, вместо да започва голяма политическа конфронтация между консервативните и прогресивните гласове в парламента. \"Те се страхуват, че ще има законови засечки\", каза Силва за правителството. Но нарече разкопаването на необозначени гробове и обезщетяването на роднините на идентифицираните жертви \"много основни, човешки неща. Това не би трябвало да се оспорва\". С високия си 150 м кръст, който се вижда от километри, мрачният мавзолей в неокласически стил и базиликата в Долината на падналите са построени от Франко в знак на почит към загиналите по време на неговия т.нар. \"славен кръстоносен поход\" за сваляне на испанското демократично правителство. Около 34 000 души, сражавали се и от двете страни в братоубийствената война, са погребани на това място. Повечето така и не са били идентифицирани. Там са и останките на Хосе Антонио Примо де Ривера, основателя на фашистката партия Испанска фаланга. Надгробният паметник на Франко, семпла гранитна плоча, върху която е издълбано само името му, е на централно място пред олтара на базиликата. На нея винаги има свежи цветя. Обществените събития, подкрепящи режима на Франко, бяха забранени през 2007 г., но грандиозният обект остава популярно място за поклонения на онези, които изпитват носталгия по диктатурата. Активисти казват, че цялото място има тоталитарно излъчване и е обида към паметта на жертвите. Те са ядосани и заради окаяното състояние на останките, защото просмукваща се вода е превърнала криптите в \"купчини от кости\", според оценка на експерт през 2011 г. Мартинес казва, че замислената промяна на закона ще включва предложение за премахване на символите, възхваляващи диктатурата, и ще превърне Долината в паметник за помирение и музей, който разказва за малтретирането по време на строежа с използването на политически затворници. Правителството обаче, което не успя да ексхумира Франко преди юли, както беше обещано, е изправено пред безброй пречки, включително слабата си позиция в парламента. Стотици хора, изпитващи носталгия по франкизма, участваха в протести в Долината, а консервативните партии обвиняват правителството на Санчес, че отваря отново глава, смятана от тях за затворена, вместо да се концентрира върху проблемите на 21 в. Междувременно наследници на семейството на Франко отказват да сътрудничат на властите, завеждат дело срещу плановете за ексхумиране на диктатора и отказват да положат останките му в семейната гробница в Галисия- Така властите са изправени пред дилемата какво да се прави с останките на Франко. Изваждането на Франко от гроба, казва Мартинес, цели \"укрепване на нашата демокрация\", установена мирно в края на 70-е години след смъртта на диктатора. Мартинес не рискува да се ангажира с дата за ексхумацията на Франко, но, дори ако останките бъдат извадени и преместени, правителството на Санчес ще се изправи пред политически деликатната задача да обяви за незаконна Националната фондация \"Франсиско Франко\", която до 2003 г. получаваше публично финансиране за опазване на документите от времето на режима 1939-75 г. Фондацията \"Франко\" не отговори на искане на АП за коментар, но в скорошни изявления в интернет служители казаха, че всеки опит тя да бъде забранена ще е нарушение на конституцията на Испания, която защитава свободата на словото. Нейният председател, генералът от резерва Хуан Чичаро, написа, че фондацията трябва да се защити сама от \"смайващото обявяване извън закона на всеки, който не се подчинява на тоталитарните повели\" на испанската левица. Силва от ARMH каза, че \"забраната на фондацията не ограничава свободата им да изразяват идеите си\", а само ограничава достъпа им до публично финансиране. Мартинес вярва, че въпросът не е за свободата на словото, а за защита на демокрацията в Испания. \"Никоя фондация, оправдаваща франкизма, няма място в едно демократично общество, също като организациите, които подкрепят фашизма или идеологията на нацизма, защото това са идеологии в разрез с демократичните ценности и свободи\", каза той. \"Тези от нас, които са за демокрация, имат право да защитават демокрацията\". /БТА/", "date": "2018.08.06", "title": "Ексхумирането на Франко: Испания e разделена относно наследството на диктатора"}
{"url": "https://www.24chasa.bg/novini/article/6998085", "text": "Временно е ограничено движението на тежкотоварни автомобили над 12 тона по път II-53 Ямбол -Тамарино поради пътнотранспортно произшествие. Автомобилите до 12 тона се движат двупосочно в една лента. Това съобщиха от пресцентъра на АПИ. Обходен маршрут за товарните автомобили над 12 тона: Окоп - Каравелово - Сламино - Саранско - Тамарино. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.06", "title": "Катастрофа ограничи движението на тирове по пътя Ямбол - Тамарино"}
{"url": "https://www.24chasa.bg/novini/article/6998074", "text": "Три \"мулета\", взели от жители на Бургас общо сумата от 61 524 лева, златни накити и монети. Te са задържани от служители на ОД на МВР в морския град. Тримата мъже, получили парите и ценните вещи, след като притежателите им, били измамени по класическата схема \"оказване на съдействие на полицейски служители при задържането на телефонни измамници\", съобщи БТА. Задържаните са С.К. /24 г./ от Лясковец, Г.Х. /24 г./от Камено и 87-годишния Т.Ч. от Бургас. Извършени са множество процесуално - следствени действия, разпити на свидетели, разпознаване, оглед на веществени доказателства и др. Задържаните са направили пълни самопризнания. По случаите са образувани досъдебни производства, а работата по документиране на престъпната дейност на С.К., Г.Х. и Т.Ч. продължава. Пострадалите са мъж /58 г./ и две жени на по 68 години. От една от измамените жени е взета сумата от 47 774 лева. След залавянето на престъпниците парите са възстановени на пострадалата.", "date": "2018.08.06", "title": "Арестуваха трима ало измамници, откраднали 61 500 лв."}
{"url": "https://www.24chasa.bg/novini/article/6998079", "text": "Четирима затворници, признати за виновни за едни от най-тежките убийства, извършени през последните години в България, са осъдили държавата в Страсбург, установи проверка на  . Те са Лазар Колев – осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов. Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев. Четиримата имат сходни оплаквания и затова ЕСПЧ ги е разгледал заедно и се е произнесъл с общо решение. Ето от какво се е оплакал всеки тях, за да установи съдът, че са нарушени правата му и има право на обезщетение: Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона. Стоян Петров, който излежава 20-годишна присъда като извършител на убийството на шефа на фирма „Гранити“ Стоян Стоянов, пък е разказал, че от 29 юли 2011 г. до юли 2016 г. е бил поставен в пълна изолация в Бургаския затвор – без течаща вода и тоалетна, вместо която е трябвало да използва кофа. Той е посочил, че се е хранил върху стол, килията му е била пълна с плъхове и хлебарки, които често изяждали храната му. Той също се оплаква от температурата и светлината, както и от това, че крушката е била светната през цялата нощ. Илиан Михайлов, който е осъден на доживотен затвор за това, че с майка си са планирали убийството на втория ѝ съпруг – бизнесменът от Русе Иван Шишков, има сходни оплаквания. Неговата окончателна присъда е от 2005 г., но той се оплаква от условията, при които я изтърпява от юли 2007 г., когато е бил прехвърлен в Пловдивския затвор. Също като останалите, Михайлов не е имал тоалетна и течаща вода в килията си и е използвал кофа. Килията му е била изключително влажна, а заради разположените наблизо канали, е била изпълнена с отвратителна миризма. Освен това през зимата изключвали отоплението в 18 ч. Той е излежавал присъдата си при специален режим до 2011 г. Тогава режимът на изтърпяване на наказанието му е заменен със строг, но според него условията не се променили и е напускал килията си само с белезници. Йордан Петров, който първоначално беше осъден на доживотен затвор без право на замяна, заради убийството на Стефан Костадинов, жена му Мария и брат ѝ Ян Мюзик през юли 2000 г. в къщата им във варненското село Куманово, не за първи път води дело в Страсбург. По негова жалба държавата вече беше осъдена от Европейския съд по правата на човека, а делото му беше възобновено. Така присъдата му вече е на доживотен затвор, като съдът отмени най-тежкото наказание. В новата си жалба до Страсбург той се оплаква от специалния режим, при който лежи в затвора във Варна от 2012 г. Само година по-рано с друг затворник направиха неуспешен опит да избягат. Петров сочи, че е изолиран от останалия свят в постоянно заключена килия. Не е бил включван в никакви колективни занимания и му е отказван контакт с лишени от свобода с по-лека присъда от доживотен затвор. Винаги, когато е извеждан, е бил с белезници. Властите не са дали задоволително обяснение, защото продължава да изтърпява наказанието си при специален режим. Що се отнася до условията в затвора, Петров обяснява, че през август 2012 г. в килията му е била поставена тоалетна, но тя е на 45 см от леглото му и не е отделена по никакъв начин от останалото пространство. Така той имал натрапчивото усещане, че живее в тоалетната. И тъй като администрацията на затвора отказвала да му предостави четка и препарати за почистване на тоалетната, тя станала неизползваема. Килията била пълна с плъхове и хлебарки. Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Четирима убийци осъдиха държавата в Страсбург заради лоши условия в затвора"}
{"url": "https://www.24chasa.bg/novini/article/6998090", "text": "19 оферти бяха подадени за модернизация на жп линията Елин Пелин - Костенец. Участъкът е с обща дължина 51 км и е част от жп трасето София - Пловдив. Проектът на стойност над 1 милиард лева е най-мащабният за този програмен период на ОП „Транспорт\". Предвижда се да бъдат изградени над 20 километра тунели и 23 моста и виадукти с обща дължина около 3 км., предаде  . След модернизацията, която трябва да приключи през 2023 г., между София и Пловдив ще се пътува само за час, обявиха от Министерството на транспорта при отварянето на ценовите оферти. Така ще стане факт и първата скоростна жп магистрала от София до Бургас и Свиленград. \"Този проект предвижда изграждане на 160-километрова линия и модернизация на абсолютно всички централизации по гарите. Тоест изграждане на маршрутно-компютърни централизации и GSMR. Това означава, не само за БДЖ, а и за всички превозвачи, най-вече за пътниците, защото времепътуването между двата най-големи града ще се намали до 1 ч. и 15 минути. В момента е 2 часа и 38 минути. Скоростта на движението от София до Пловдив ще бъде 160 км. за конвенционални влакове\", обясни инж. Красимир Папукчийски, ген. директор на НК \"Железопътна инфраструктура\". \"С модернизирана инфраструктура, с цифровизация, а оттам насетне, тъй като ние правим цялостна стратегия за жп транспорта, предвидили сме до края на 2023 г. всеки момент ще стартира и поръчка за нов подвижен състав, който ще бъде съобразен с параметрите на новата инфраструктура\", добави зам.-министърът на транспорта Велик Занчев.", "date": "2018.08.06", "title": "От 2023 г. трасето София - Пловдив с влак ще се пътува само за час"}
{"url": "https://www.24chasa.bg/novini/article/6998098", "text": "Всеки български гражданин, притежаващ СИМ-карта на български мобилен оператор, при влизане на територията на чужда държава ще получава от 7 август кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация. Това съобщиха от пресцентъра на МВнР. Съобщението ще бъде получавано веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница. Към тази инициатива на МВнР с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина, посочват от МВнР. Мобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на абоната. Вицепремиерът по правосъдната реформа и министър на външните работи Екатерина Захариева е благодарила на мобилните оператори, които са се включили в реализацията на този проект, свързан с грижата за информираността и сигурността на българските граждани, пътуващи в чужбина. Тя е подчертала, че МВнР продължава работа по още проекти, които ще улеснят досега с администрацията на нашите сънародници в чужбина. Заплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции, отбелязват от външното ни министерство. В зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.", "date": "2018.08.06", "title": "При пътувания в чужбина българите ще получават есемес с номера на Външно"}
{"url": "https://www.24chasa.bg/novini/article/6998099", "text": "ЕС ще активира утре, 7 август, блокиращия регламент, с който ще защити европейските компании от санкциите на САЩ срещу Иран, заяви днес на брифинг в Брюксел говорителката на Европейската комисия Мина Андреева, цитирана от ТАСС. Утре сутрин в сила влиза обновеният блокиращ регламент на ЕС, който ще защити европейските компании, развиващи дейност в Иран, от последиците на екстериториалните санкции, каза тя. Блокиращият регламент влиза в сила в 06:00 часа брюкселско време (07:00 часа българско време), обяви Мина Андреева. По думите й регламентът дава възможност на европейските компании да компенсират щетите от изпълнението на санкциите от лицата, по чиято вина те са настъпили. Регламентът също така обявява за юридически недействителни на територията на ЕС всички решения на чуждестранни съдилища в подкрепа на санкциите, допълни тя. Мина Андреева уточни, че регламентът забранява на компаниите от ЕС да изпълняват екстериториални санкции на САЩ, с изключение на случаите, в които това става със специалното разрешение на Европейската комисия. Тя допълни, че такова разрешение може да има, ако неизпълнението на санкциите може да нанесе сериозни щети на интересите на европейски компании или на целия ЕС. Евросъюзът обяви днес, че \"дълбоко съжалява за санкциите, които САЩ налагат на Иран, след като американският президент Доналд Тръмп изтегли страната си от ядреното споразумение, постигнато през 2015 година, предаде Франс прес. В изявление на шефката на дипломацията на ЕС Федерика Могерини и на външните министри на Великобритания, Германия и Франция се посочва, че Евросъюзът ще работи за това да останат отворени \"ефективни финансови канали с Иран\". Дълбоко съжаляваме, че САЩ връщат санкциите след оттеглянето си от Съвместния всеобхватен план за действия (СВПД), се посочва в изявлението. Решени сме да защитим европейските икономически субекти, които развиват легитимен бизнес в Иран, се подчертава в документа. По тази причина обновеният европейски блокиращ регламент влиза в сила на 7 август, за да защити компаниите от ЕС, които развиват законен бизнес с Иран от последиците на американските екстериториални санкции, се допълва в изявлението. Блокиращият регламент е създаден през 1996 година, за да се заобиколи ембаргото срещу Куба, но така и не е използван на практика. Той трябваше да се разшири и измени, за да може да се прилага в случая с Иран. Целта на регламента е да се противодейства на факта, че американските санкции важат за всички физически и юридически лица по света съгласно принципа на екстериториалност на американското право. Много европейски фирми като петролната компания Тотал (Total) решиха да се изтеглят от Иран, ако за тях не се направи изключение от американските санкции.", "date": "2018.08.06", "title": "ЕС активира утре защитата на компаниите от Европа от US санкциите срещу Иран"}
{"url": "https://www.24chasa.bg/novini/article/6997705", "text": "Държавният секретар на САЩ Майк Помпейо заяви, че американските санкции срещу Иран ще се прилагат строго и ще действат, докато иранското правителство промени коренно курса си, предаде Асошиейтед прес. Пред журналисти в самолета, с който се връща във Вашингтон след обиколка в Азия, Помпейо отбеляза, че днешното възобновяване на санкциите е важен стълб на американската политика спрямо Иран. Той каза, че правителството на президента Доналд Тръмп е склонно да погледне и отвъд санкциите, но това ще изисква огромна промяна от страна на Техеран. \"Надяваме се да намерим начин за напредък, но това ще изисква огромна промяна от страна на иранския режим. Те ще трябва да се държат като нормална държава. Това е изискването. Съвсем просто е\", заяви той, цитиран от БТА. Първият пакет от американски санкции, облекчени от правителството на президента Барак Обама след сключването на ключовото споразумение за ядрената програма на Иран през 2015 г., влиза отново в сила от днес в резултат на взетото от президента Тръмп през май решение да оттегли страната си от сделката. Санкциите от тази група са насочени срещу иранския автомобилен отрасъл, търговията със злато и други метали. Вторият пакет санкции - срещу петролния сектор на Иран и иранската централна банка - ще влязат отново в сила в началото на ноември, уточнява АП. Помпейо припомни, че САЩ отдавна сочат Иран като основната страна спонсор на тероризма и подчерта, че Техеран не може да очаква да бъде третиран като равен с останалите в международната общност, докато не прекрати тези дейности. Служител на американското министерство на финансите каза по-рано, че санкциите ще влязат отново в сила в 12 ч. вашингтонско време днес (19 ч. бълг. време). През май Тръмп изтегли САЩ от сделката между големите сили и Иран, по силата на която международните санкции срещу Техеран бяха вдигнати в замяна на ограничаване на ядрената му програма.", "date": "2018.08.06", "title": "Майк Помпейо: Санкциите са важен стълб в политиката на САЩ към Иран"}
{"url": "https://www.24chasa.bg/novini/article/6997714", "text": "Горещата вълна във Франция ще се задържи, а най-високите температури се очакват днес и утре, предаде Франс прес. По данни на френската метеорологична служба пикът на горещините се очаква да бъде днес в Югозападна Франция, а утре да се премести над Североизточна, източната част на Централна Франция и региона на Париж. Днес се очаква температурите в Тулуза да достигнат 36 градуса, 37 градуса в Бордо. Утре в Париж и в Лион се очакват 36 градуса, предаде БТА. Още рано сутринта температурите в Париж, Дижон и Лион достигаха 23 градуса, с 25 градуса в Ница. Високи температури се очакват и нощем, особено в градовете, предупреждава метеорологичната служба. Горещата вълна ще доведе и до увеличаване на концентрацията на озон (водещ до очни и дихателни проблеми), особено в района на Париж, в южната и източната част на Франция. Това ще наложи ограничения на движението на моторни превозни средства. От утре следобед се очаква намаляване на горещините, благодарение на морски въздушни маси от Атлантическия океан, които ще окажат разхлаждащо въздействие. Много европейски страни, изложени на горещините през последните дни, вече отбелязаха леко понижаване на температурите. Температурите във Великобритания и Португалия се понижиха през уикенда. В най-горещата испанска област Естремадура температурите паднаха до 42 градуса в неделя след 44 градуса предишния ден.", "date": "2018.08.06", "title": "Франция очаква пик на горещините"}
{"url": "https://www.24chasa.bg/novini/article/6997323", "text": "В неделя Китай пусна в действие прототип на следващо поколение супермощен компютър, заявиха разработчиците, цитирани от bulgarian.cri.cn. Прототипът на супермощния „Sunway\" бе разработен от Националния изследователски център по паралелен компютърен инженеринг и технологии, Националния център за суперкомпютри в гр.Дзинан, провинция Шандун, и пилотната национална лаборатория за морски науки и технологии в Циндао. Националният изследователски център по паралелен компютърен инженеринг и технологии бе начело на екипа учени, които разработиха „Sunway TaihuLight\", обявен на Международната конференция по суперкомпютри във Франкфурт за най-бързия компютър в света през две поредни години – 2016 и 2017 г. „Надяваме се супермощният компютър да бъде готов през втората половина на 2020 г. или първата на 2021 г.\", каза Ян Мейхун, директор на Националния център за суперкомпютри в Дзинан. Друг прототип на супермощен компютър с името „Тиенхъ-3\" премина тестовете на 22 юли. Финалната му версия се очаква да бъде готова през 2020 г. Двата прототипа бележат още една крачка напред към успешната разработка на супермащабни компютри от следващо поколение от Китай. Суперкомпютрите променят живота на хората в сфери като прогнозата за времето, изчисляването на океанските течения, анализа на финансови данни, производството на висококачествено оборудване, каза Пан Дзиншан, заместник-директор на Националния център за суперкомпютри в Дзинан. Той добави, че новото поколение суперкомпютри ще предостави силна подкрепа за научните изследвания в повече области. Супермощният компютър е в състояние да изпълни квинтилион операции в секунда. В Китай негови прототипи се разработват от три екипа - Националния изследователски център по паралелен компютърен инженеринг и технологии, „Dawning Information Industry C\" и Националния университет по отбранителни технологии.", "date": "2018.08.06", "title": "Китай пусна прототип на супермощен компютър"}
{"url": "https://www.24chasa.bg/novini/article/6997734", "text": "Временно движението по АМ „Тракия“ при км 10 в посока Бургас се осъществява само в активната лента, поради ПТП, съобщиха от пресцентъра на Агенция \"Пътна инфраструктура\". Ограничено е движението в скоростната лента, като движението се регулира от Пътна полиция.                                                                                                                                                                                                                                                                                                                       ", "date": "2018.08.06", "title": "Катастрофа ограничава движението по АМ \"Тракия\" към Бургас"}
{"url": "https://www.24chasa.bg/novini/article/6997738", "text": "Турските сили за сигурност иззеха днес 438 килограма хероин при операция в източния турски окръг Ван, съобщи източник от силите за сигурност, цитиран от Анадолската агенция. Антинаркотичната акция е била извършена в град Йозалп. Двама предполагаеми наркотрафиканти са били арестувани при операцията, предаде БТА. Преди няколко дни при акция на силите на реда в град Тушба, окръг Ван, бяха иззети 385 килограма хероин, информира Анадолската агенция. Турското министерство на вътрешните работи съобщи вчера, че през първите седем месеца на 2018 г. при антинаркотични операции в Турция са били иззети общо 10 тона хероин.", "date": "2018.08.06", "title": "Иззеха 438 кг хероин при операция в Източна Турция"}
{"url": "https://www.24chasa.bg/novini/article/6997729", "text": "Астрономи от университета в Аризона (САЩ) са открили планета, 12 пъти по-голяма от Юпитер, съобщава The Independent. Небесното тяло се намира на около 20 светлинни години от Земята, а анализът показва, че магнитното му поле е 200 пъти по-силно от това най-голямата планета в Слънчевата система, предава  .  Според доктор Мелъди Као космическият обект е нещо средно между кафяво джудже и несъстояла се звезда, а анализът му ще помогне на учените да опознаят по-добре магнитните процеси, протичащи на планетите и звездите. Планетата е получила името SIMP J01365663+0933473 и за първи път е забелязана през 2016 година с помощта на радиотелескопа Very Large Array в Ню Мексико. Първоначалното астрономите са я класифицирали като кафяво джудже, но последвалите наблюдения са показали, че тя е много по-млада, отколкото обикновено се приема за тези обекти. Според учените наблюденията дават основания за заключението, че обектът не е несъстояла се звезда, а свободно плаваща планета, която не гравитира около звезда.", "date": "2018.08.06", "title": "Откриха планета, 12 пъти по-голяма от Юпитер (Видео)"}
{"url": "https://www.24chasa.bg/novini/article/6997747", "text": "Пожар е възникнал в неделя вечерта в тежкотоварен автомобил край Добрич. Инцидентът е станал на околовръстния път на Добрич до разклона за село Дончево. Спирачките на превозното средство са блокирали. Запалила се е гумата. Шофьорът е позвънил на тел. 112 и екипите на „Пожарната” са успели да загасят огъня преди разпростирането му. Камионът е пренасял съставки за производство на сапун, обясни комисар Дарин Димитров.", "date": "2018.08.06", "title": "Загасиха пожар в тир в Добричко"}
{"url": "https://www.24chasa.bg/novini/article/6997743", "text": "Ако имате нужда от помощ за домашното по математика, можете да почерпите опит от червеите, които използват сложни математически изчисления в търсенето на храна, съобщава \"Сайънс дейли\", позовавайки се на публикация в сп. \"Нейчър къмюникейшънс\". Животните често разчитат на обонянието си, за да определят местонахождението на храната. Това е природен закон: Който първи достигне до хранителния източник, има по-голям шанс да оцелее. Как обаче животинският мозък възприема миризмата и ориентира притежателя си към нея? Авторите на настоящото изследване от Еврейския университет в Ерусалим разкриват сложните математически изчисления, които използват животните - дори най-семплите като червеите, за да си осигурят следващото хранене, предава БТА. Представете си играта \"Топло или студено\". Поставете се в следната ситуация - намирате се в тъмна къща, а отнякъде се носи аромат на прясно изпечена торта. За да откриете сладкиша, вероятно ще \"душите\" наоколо, за да установите откъде идва уханието и да се насочите към него, обясняват изследователите. Подобен принцип използват и червеите в търсенето на храна. При тях първо се задейства нервна клетка, която долавя аромата и задава курса към него. Докато уханието се усилва, въпросната клетка остава активна и кара червея да се придвижва напред. В противен случай го \"съветва\" да спре и да потърси по-добър път. Как обаче се изчислява по-добрият път? Тук се включва втора нервна клетка, която функционира навигационна система с функция за пренасочване на маршрута. Въпросната клетка усеща т.нар. производни на функцията. С други думи клетката изчислява дали интензитетът на аромата е позитивен или негативен (топъл или студен), т.е. дали червеят се приближава към храната или се отдалечава от нея. Ако регистрира отдалечаване, клетката преизчислява маршрута така, че червеят да поеме в посока, която да го доближи до миризмата. Ако отчете приближаване, червеят получава сигнал да продължи по пътя си. \"Ако червеят разчита само на две клетки, за да направи подобно сложно за семпло създание изчисление, представете си на какво е способен човек с неговите 100 милиарда неврона?\", отбелязват специалистите.", "date": "2018.08.06", "title": "Червеите използват математически изчисления в търсенето на храна"}
{"url": "https://www.24chasa.bg/novini/article/6997806", "text": "Години наред в Израел населението беше предупреждавано да пести водата с послания като тези: \"Вземайте по-кратък душ!\"; \"Садете издръжливи на суша растения!\"; \"Пестете!\"; После Израел започна засилено да влага средства в технологии за преработка на морска вода и уверено заяви, че е решил проблема чрез водите на Средиземно море. Сега продължаващата вече пет години суша подлага на изпитание тази стратегия. Фермерите изпитват затруднения, а обемът на най-важните водни басейни намалява. Това е сложна ситуация за страна, която заема челни позиции в технологиите за обезсоляване в сух регион, където водата е изключително важен геостратегически въпрос и е включен със специални клаузи в мирните споразумения. \"Никой не е очаквал пет години подред суша, така че въпреки възможностите ни за обзсоляване, положението остава много сериозно\", каза енергийният министър Ювал Щайниц. Според някои технологичният капацитет на Израел може да не е достатъчен да надвие природните сили. Страната се намира в Близкия изток - един от най-безводните региони в света. Традиционно Израел разчита на кратък дъждовен сезон всяка зима, за да попълни ограничените си запаси. Заради годините на намалени валежи много спадна нивото на Галилейското море - основния източник на вода за Израел, и страната престана да изпомпва вода от него за националната си система. Сушата стана причина да пресъхнат и някои от притоците на река Йордан, която се влива веднъж на юг в Галилейско море, а после течението й продължава, виейки се още 360 км в южна посока, за да се влее окончателно в най-ниската точка на Земята - Мъртво море. Тези библейски водни басейни са от ключово значение за оцеляването и стабилността на Израел, Йордания и Палестинските територии, но те все по-активно пресъхват, до голяма степен поради климатичните промени, увеличаващото се население и засиленото използване на водата за земеделие. За да постигне надеждно снабдяване с вода, Израел от 2005 г. е открил пет станции за преработка на солена вода и през следващите години възнамерява да увеличи броя им. Сега около 40 процента от питейната вода в Израел се получава чрез обезсоляване, а към 2050 г. се очаква този дял да е 70 процента. Когато сушата беше в началото си, Израел не обръщаше на това голямо внимание, изтъквайки огромните си вложения в обезсоляване. Но в последно време тонът се промени, а през изминалите няколко месеца по телевизията отново се завъртя клип, в който израелците се призовават да пестят водата, понеже - тук отново се използва един от лайтмотивите на предишните кампании - \"Израел пресъхва\". Според критиците пестенето на вода - изключително важна мярка в полупустинния Израел - е било загърбено и е било дадено предимство на обезсоляването. \"Израел определено изостави пестенето на заден план. Щом се появиха станциите за преработка на солена вода, се възцари измамно усещане за сигурност\", а потреблението на вода се повиши, заяви директорът на направлението за водите в неправителствената организация \"Израелски съюз за защита на околната среда\" Сарит Каспи-Орон. \"Обезсоляването не може да компенсира абсолютно всичко и когато подземните води страдат от засушаването и когато Галилейско море също страда от засушаване, трябва да се пести\", заяви Каспи-Орон. В миналото при засушавания израелските власти налагаха данъци върху потреблението на вода и поощряваха използването на устройства за пестене на вода. Но този път няма никакви планове да се въвеждат подобни мерки. Обезсолената вода стига до израелските домакинства в най-населения регион на страната, крайбрежния, както и до някои от жителите във вътрешността. Но в Северен Израел местните все още разчитат на бързонамаляващите природни източници. Засега тяхното потребление не е ограничено. Буйните някога потоци в Северен Израел сега почти са съвсем плитки. Според служители на историческия природен резерват \"Тел Дан\" до два месеца изворите там ще са пресъхнали, което може да се отрази отрицателно на туризма в района. Сред първите усетили хватката на засушаването бяха фермерите в областта Галилея. Израелските власти въведоха ограничение за използването на вода, това постави под заплаха и без това несигурното им препитание и накара много от тях да преосмислят какви култури да садят. Фермерът Офер Московиц обикновено съумява да отгледа повече от една култура годишно, но сега за пръв път е избрал да не сади своите зърнени култури, а само авокадо. Но дори и тази промяна се оказва предизвикателство. \"Ако дори един ден не поливам авокадовите дръвчета, те започват да вехнат. А ако не ги поливам година, 20 години труд ще изтекат в канала\", каза той. Съществуващата инфраструктура прави невъзможно обезсолената вода да стигне до фермерите на север, заяви Каспи-Орон. Има и други причини да не се залага на обезсоляването. Станциите са изключително енергоемки и скъпи като строеж и поддръжка. Разчитането в такава голяма степен на обезсоляване създава и потенциален риск за сигурността, тъй като една атака срещу станциите например би могла да извади от строя голяма част от водоснабдяването на страната. Въпреки всичко за Израел тази технология е приоритет. През юни правителството прие план за справяне със засушаването, като първата заложена в него цел е да се увеличи количеството обезсолена вода. В него се предвижда и да бъдат \"рехабилитирани\" изворите и речните притоци. Заложен е и план от догодина в Галилейско море да се добави обезсолена вода, въпреки критиките на някои, че така може да се наруши равновесието на минералите в езерото. В Израел са оптимисти, че с малко изобретателност сушата може да бъде преодоляна. Проблемът със сушата \"ще бъде решен, няма никакво съмнение\", каза енергийният министър Щайниц. \"Тази материя не е нова за нас. Просто се връщаме към историческата си традиция да сядаме и да търсим решения за водата\", заяви той. (От БТА)", "date": "2018.08.06", "title": "Петгодишна суша повдига въпроси за стратегията на Израел за водите"}
{"url": "https://www.24chasa.bg/novini/article/6997809", "text": "Има чужденци, които работят като персонал в туристическите обекти по Северното Черноморие – повечето са от Украйна, има и от Молдова. Всеки комплекс има различно съотношение, като чужденците заемат от 15-20 процента от персонала, като се стига и до 50 процента - заявиха браншовици. „На Южното Черноморие заплатите са по-големи от Северното, защото там легловата база е много голяма, конкуренцията – също. Разликата между заплатите е между 30 и 50 процента” - каза още те.", "date": "2018.08.06", "title": "На морето ни обслужват чужденци"}
{"url": "https://www.24chasa.bg/novini/article/6997813", "text": "През лятото на 2008 г. руската армия предприе за пръв път намеса в независима държава след безславната война на Съветския съюз в Афганистан. Десет години след конфликта с Грузия Русия е все тъй непреклонна към своите съседи, а скъсването със Запада е свършен факт. Изпратена срещу Грузия, за да се притече на помощ на малката Южна Осетия - проруска сепаратистка територия, където Тбилиси бе започнало военна операция, армията на Москва успява бързо да надвие грузинските сили и е на път да превземе столицата. Мирно споразумение, договорено от френския президент Никола Саркози, довежда в крайна сметка до изтегляне на руските войски; Москва обаче признава независимостта на сепаратистките региони Южна Осетия и Абхазия, където поддържа оттогава силно военно присъствие. За пет дни Русия демонстрира военната си мощ и най-вече доказва, че при нужда е готова да брани със сила интересите си там, където вижда своя зона на влияние. Шест години по-късно, в друга бивша съветска република, Русия анексира украинския полуостров Крим в отговор на събитията в Киев, където прозападни сили вземат властта през зимата на 2014 г. Тя предоставя политическа подкрепа на проруски бунтовници в Източна Украйна; бунтът прераства във въоръжен конфликт и жертвите до момента са над 10 000. Официално руската армия не нахлува в страната, но Киев и Западът обвиняват Москва, че подпомага с военна сила и финансови средства бунтовниците, провъзгласили в региона две сепаратистки републики; Русия и досега категорично отрича. Европа и САЩ, реагирали предпазливо на руско-грузинската война, гневно осъждат този път действията на Москва и й налагат сурови икономически санкции. Както в Грузия, така и в Украйна Москва си поставя за цел с всички средства да осуети присъединяването на тези страни към НАТО - неприемливо за Русия, която след разпадането на Съветския съюз неуморно критикува стремежа на Атлантическия алианс да се разшири до границите й. \"В Осетия Русия даде урок на страните от бившия СССР. Показа им, че изобщо нямат шанс да изберат друг модел на развитие\", обяснява руският политолог Константин Калачов. Москва иска \"да покаже, че развива средствата си за въздействие и че реакцията на Запада срещу действията й няма критично значение\", добавя експертът, който нарича руско-грузинския конфликт от 2008 г. \"пробен опит\" за бъдещата политика на Кремъл. \"Без операцията в Южна Осетия нямаше да бъде анексиран Крим\", твърди той. През 2008 г. обаче Русия решава да не анексира двете грузински отцепнически територии, а просто да ги признае за независими, въпреки че след войната де факто ги постави под своя опека. Сценарият впрочем не се разиграва точно според плановете на Кремъл. Дори най-близките му съюзници - Беларус и Казахстан, отказват да признаят независимостта на двете територии. И Москва си взема поука - впоследствие така и не признава независимостта на сепаратистките републики в Украйна, отбелязва аналитикът Андрей Суздалцев. Тя обаче успява навреме да се възползва от разногласията в западния лагер - категорично й се противопоставят само \"младоевропейските\" държави начело с Полша и Литва. Освен дипломатическите и военните констатации след конфликта с Грузия, Русия успява да установи, че въпреки успехите си на терен е изгубила \"медийната война\". След 2008 г. Кремъл всестранно укрепва своята \"мека сила\", по-специално създавайки чуждоезични медии, които да бранят становищата му в чужбина - телевизията \"Раша тудей\", преименувана на \"Ар Ти\", и онлайн агенцията по печата Спутник. Кремъл активно използва тези две медийни оръжия в чужбина по време на конфликта в Украйна и за да подронва доверието към позициите на Запада за Сирия. В случаите с Украйна и Грузия Москва разчиташе да наложи своите интереси и зона на влияние; на първо място обаче двете войни разстроиха дълбоко отношенията й със Запада, изтъкват експертите. \"Решението на Москва да признае Южна Осетия и Абхазия разгневи Запада, но впечатлението бе, че ситуацията няма да се повтори, и на Русия й бе простено. Но й бе простено за последен път\", подчертава политологът Алексей Малашенко. (От БТА)", "date": "2018.08.06", "title": "Руско-грузинската война от 2008 г. - предвестие за украинската криза"}
{"url": "https://www.24chasa.bg/novini/article/6997824", "text": "Швейцарските танкови части преминават на нощен режим, за да предпазят пътищата, предаде ДПА, цитирайки говорител на армията. Горещините в страната размекват асфалта по пътищата и 57-тонните машини вече не могат да пътуват по пътищата през деня. В противен случай те могат да оставят дупки и следи от вериги, уточни говорителят. В неделя в югозападния град Сион беше отбелязана рекордната за тази година температура от 36,2 градуса. Очаква се през тази седмица температурите да достигнат още по-високи стойности, предаде БТА. В допълнение швейцарската армия премести изморителните дейности като маршове за ранната утрин или късната вечер. Командирите са получили инструкции да позволяват на войниците да си вземат почивки за пиене на вода и да следят дали приемат достатъчно течности, добави говорителят.", "date": "2018.08.06", "title": "Заради горещините танкове в Швейцария ще пътуват само нощем по размекнатите пътища"}
{"url": "https://www.24chasa.bg/novini/article/6997830", "text": "Шофьор беше задържан след како извади два пистолета срещу свой колега в прохода Хаинбоаз. Екшънът се разиграл на 4 август. Докато пътувал през прохода 36-годишен мъж от Златица бил застигнат от друг водач, който демонстративно извадил и насочил насреща му две огнестрелни оръжия. След извършеното издирване е установено, че въоръженият е на 26 години и е от Ловеч. Той обяснил, че извадил пистолетите след възникнала разправия между него и колегата му на пътя. И двата пистолета са законно притежавани, но след случката са иззети от собственика. В горнооряховското село Първомайци пък в неделя възниква скандал между водачите и пътниците на два леки автомобила. Скандалът прераства в бой. На мястото пристига полиция. При разпита на участниците в мелето е изяснено, че при разминаването на двата автомобила на пътя, пътник от единия показва среден пръст на хората от другия. Това довежда до скандал и екшън, при които са потрошени стъклата и на двете коли и е счупен обилния телефон на водачката на едното возило. Случаят се изяснява.", "date": "2018.08.06", "title": "Шофьор насочи 2 пистолета срещу колега в Хаинбоаз след разправия на пътя"}
{"url": "https://www.24chasa.bg/novini/article/6997829", "text": "Откриха тялото на   в коритото на река „Маданска“, предава  .  Тялото е открито в петък, в местността \"Сибирски завой\", съобщиха днес от полицията. Извършен е оглед на мястото и е образувано досъдебно производство.                                                                                                                                                                                                                                                                                                                       ", "date": "2018.08.06", "title": "Откриха тялото на издирваната 77-годишна от Мадан в коритото на река Маданска"}
{"url": "https://www.24chasa.bg/novini/article/6997329", "text": "Обемът на търговията между муниципалитета Пекин и Европейския съюз е достигнал почти 150 милиарда юана (около 22 милиарда щатски долара) през първата половина на 2018 г., което е с 11% повече на годишна база, сочат последните данни на митниците, предаде bulgarian.cri.cn. Обемът на външната търговия на муниципалитета е достигнал 1,29 трилиона юана през първата половина на годината, което е с 20,7% повече на годишна база. Вносът се е увеличил с 18,9%, докато износът с 29,2%, сочат статистиките на митниците. Търговията с 28-те държави от Европейския съюз възлиза на 11,6% от общия обем на външната търговия. Търговията със САЩ е на стойност 129,3 милиарда юана или с 26,3% повече, докато със страните от АСЕАН увеличението е 54% и е на стойност 125,5 милиарда юана, като представлява 9,7% от общия обем на външната търговия.", "date": "2018.08.06", "title": "Обемът на търговията между Пекин и ЕС се е увеличил с 11% през първата половина на 2018 г."}
{"url": "https://www.24chasa.bg/novini/article/6997837", "text": "Двама мъже ще бъдат изправени на съд за отглеждане и притежание на марихуана. При провеждане на специализирана полицейска акция, насочена срещу разпространението на дрогата, е извършена проверка в частен имот в село Горски Горен Тръмбеш. Двамата собственици на имота са били заловени в момент, когато поливали и торели засаждения с канабис. Двамата мъже, на 31 и 42 години, са от съседното село Драганово, осъждани и криминално проявени. Освен пожънатите растения, са иззети още приспособления на напояване и торове за растеж. На задържаните са наложени мерки за неотклонение парични гаранции от съответно 300 и 500 лв. Двамата са привлечени като обвиняеми.", "date": "2018.08.06", "title": "Спипаха двама да си поливат марихуаната във Великотърновско"}
{"url": "https://www.24chasa.bg/novini/article/6997822", "text": "Израелското посолство в Букурещ потвърди, че в началото на ноември ще се състои съвместно заседание на правителствата на Румъния и Израел, като изразелската делегация ще бъде водена от премиера Бенямин Нетаняху, предаде Медиафакс. Лидерът на управляващата в Румъния Социалдемократическа партия Ливиу Драгня обяви снощи, че заседание на правителството с членове на израелския кабинет ще се състои през октомври или ноември. Първоначално посещението беше планирано за август, но беше отложено, информира БТА. Посолството уточни, че сред дискутираните теми ще бъдат двустранните отношения, връзките с Европейския съюз, както и румънско-израелското сътрудничество в редица сфери. \"Що се отнася до преместването на посолството на Румъния от Тел Авив в Ерусалим, това е една тема, която остава отворена, както остават отворени и дискусиите с други страни\", посочва посолството. Румънският премиер Виорика Дънчила посети Израел през април и разговаря с премиера Бенямин Нетаняху, който приветства приемането от румънското правителство на рамка за обсъждане на евентуално преместване на посолството. Тази инициатива на правителството обаче беше критикувана от румънския президент Клаус Йоханис, който заяви, че не е била обсъдена с него. Той дори поиска оставката на премиера Виорика Дънчила заради \"тайния меморандум\" за преместване на посолството.", "date": "2018.08.06", "title": "Израел потвърди, че ще има румънско-израелско правителствено заседание през ноември"}
{"url": "https://www.24chasa.bg/novini/article/6997854", "text": "Министърът на правосъдието да предприеме незабавни, ефективни административни мерки по преустановяване на изтезанията или на жестоко, нечовешко и унизително отнасяне или наказание в лечебни заведения, при конвой и извеждане на лица от спални помещения за престой на открито и при посещения във вътрешни и външни лечебни заведения. Това е основен акцент от препоръките в доклада на Националния превантивен механизъм /НПМ/, (б.р. специализираната дирекция към институцията, която осъществява наблюдение в местата за задържане и лишаване от свобода) към омбудсмана след проверки в арестите на бул. „Г.М. Димитров“ и ул. „М-р Г. Векилски“, както и в софийския затвор, съгласно заповед на Мая Манолова от 18.06.2018 г. в периода 19.06 – 22.06.2018 г. Това съобщиха от пресцентъра на омбудсмана. В доклада категорично се посочва, че е констатирано системно нарушаване на Конвенцията против изтезанията и други форми на жестоко, нечовешко и унизително отнасяне или наказание, която в чл. 2 казва, че „никакви изключителни обстоятелства, от какъвто и да е характер, било то състояние на война, или заплаха от война, вътрешна политическа нестабилност, или каквото и да е друго извънредно положение, не могат да служат като оправдание за изтезание“. НПМ е категоричен, че инструкциите, издавани от началниците в местата за лишаване от свобода, с които се регламентира употребата на сила и помощни средства (белезници, пранги и т.н.) при „вътрешен“ и „външен“ конвой са в противоречие с чл. 114 от Закона за изпълнение на наказанията и задържането под стража /ЗИНЗС/. В ал. 1 се указва, че употребата им се допуска само в изчерпателно изброени крайни случаи, като например, освобождаване на заложници или за прекратяване на буйство или друг вид агресивно поведение. В доклада до министъра на правосъдието и до началника на затвора в гр. София изрично се посочва, въпреки че в две поредни години (2016 г. и 2017 г.) НПМ настоява в своите препоръки да се прекрати всяка необоснована употреба на помощни средства, която се разглежда като подлагане на изтезания, на жестоко, нечовешко или унизително отнасяне, няма предприети действия. „Ежедневно в двата ареста, само при извеждане на разходка, на над 300 души се поставят белезници. В едногодишния период от предходната препоръка на НПМ, случаите на подобно унизително отнасяне надвишават 100 000 случая“, пише в доклада на НПМ. Конвоирането на отстранения кмет на столичния кв. „Младост“ Десислава Иванчевa с белезници на краката до Ендокринологията, според доклада на НПМ, е показателен относно нарушаване правата на човека в местата за лишаване от свобода, поради грубо погазване на закона и дългогодишно неизпълнение на препоръки на омбудсмана в качеството му на НПМ.", "date": "2018.08.06", "title": "Манолова до Цачева: Прекратете унизителното отношение към задържаните"}
{"url": "https://www.24chasa.bg/novini/article/6997851", "text": "До няколко часа ще стане ясно дали зърненият бос и общински съветник Бенчо Бенчев ще бъде обвинен за укривателство. Това трябва да реши районната прокуратура в Бургас, анализирайки факти и доказателства по делото, каза за \"24 часа\" говорителят на главния прокурор Румяна Арнаудова. В момента Бенчев се намира в имението си в Бургас. Той, както  и ексдепутатът от ДПС Несрин Узун бяха освободени рано тази сутрин. Мобилните телефони и на двамата са изключени.  Цял ден вчера  в Бургас и региона бяха извършвани претърсвания, свързани с разбитата организирана престъпна група на Митьо Очите, включително в офиса, дома и автопарка на Бенчев.   Общинският съветник и бившият депутат от ДПС бяха задържани заедно с несебърския бос на 4 август в хотел \"Рамада\" в Истанбул. Това стана след като Димитър Желязков бе обявен за международно издирване с червена бюлетина на Интерпол. При акцията на спецпрокуратурата на 1 август в Бургас и региона бяха арестувани 19 души. Впоследствие на петима от тях бяха наложени мерки за неотклонение \"постоянен арест\".", "date": "2018.08.06", "title": "До часове става ясно ще обвинят ли Бенчев, че е укрил Очите в Истанбул"}
{"url": "https://www.24chasa.bg/novini/article/6997877", "text": "Днес, 6 август 2018 г., Районна прокуратура-Хасково привлече като обвиняем В.К., на 21 г., за това, че на   – престъпление по чл. 131 ал.2 т. 3 вр. чл.130 ал.1 от Наказателния кодекс. С постановление на Районна прокуратура – Хасково, от 6.08.2018 г., обвиняемият е бил задържан за срок от 72 часа, в рамките на които предстои да бъде внесено искане в съда за вземане на мярка за неотклонение „задържане под стража“. До момента е установено, че на 01.08.2018 г. в гр.Хасково, обвиняемият В.К. ударил с ръка в областта на главата полицейския служител от ОД на МВР Хасково, който оказвал съдействие със свои колеги по подадено оплакване от жена срещу бащата на детето й и негови роднини. Събирането на доказателства, относно участие и на други лица в престъпна дейност и действията по установяване на фактическата обстановка продължават, като се изследват всички възможни версии.", "date": "2018.08.06", "title": "Задържаха мъжа, ударил полицай по време на семейна свада в Хасково"}
{"url": "https://www.24chasa.bg/novini/article/6997880", "text": "На входа на акушерското отделение в Общата болница в Струмица е поставено съобщение, в което пише, че пациентките, които идват да родят, трябва задължително да носят свидетелство за брак, съобщава македонският сайт \"Плус инфо\", цитиран от БТА. Снимка на съобщението се споделя в социалните мрежи тези дни и предизвиква реакции сред гражданите. Ще могат ли неомъжените жителки на Струмица да родят тук или ще трябва да търсят друга болница?, се питат те.", "date": "2018.08.06", "title": "Може ли жена без брачно свидетелство да роди в Струмица?"}
{"url": "https://www.24chasa.bg/novini/article/6997916", "text": "Криминалисти от РУ-Царево и областната дирекция разкриха крупна кражба на пари и задържаха извършителя - 28-годишен от Пловдив, който на 30 юли отнел 45 000 лв., съхранявани в метална каса в офиса на ресторант в с. Лозенец. Това съобщиха от пресцентъра на МВР. При проведените процесуално-следствените действия е доказана съпричастността му към извършеното престъпление. На 3 август Районният съд - Царево е взел спрямо пловдивчанина постоянна мярка \"задържане под стража\". Работата по случая продължава.", "date": "2018.08.06", "title": "Хванаха мъж, откраднал 45 000 лв. от ресторант в Лозенец"}
{"url": "https://www.24chasa.bg/novini/article/6997919", "text": "Възрастен мъж е задържан за хулигански действия в Годеч. Около 9.45 часа на 3 август в районното управление постъпил сигнал от служител на ВиК за агресивен мъж в сградата на дружеството, който го заплашва с пистолет, съобщават от пресцентъра на МВР. Незабавно на място били изпратени полицейски служители. Те изяснили, че 71-годишният софиянец е извадил законно притежавания си пистолет вследствие на възникнал спор между двамата. Извършителят е задържан за срок до 24 часа. По случая е образувано досъдебно производство за престъпление по чл. 325, ал.1 от НК. Действията по пълното му документиране продължават под надзора на Районна прокуратура- Костинброд.", "date": "2018.08.06", "title": "Арестуваха 71-годишен в Годеч, заплашил с пистолет служител на ВиК"}
{"url": "https://www.24chasa.bg/novini/article/6997921", "text": "Нелегална манифактура за преработка на тютюн бе разкрита в хода на спецакция, проведена в петък от служители на Първо РУ, съобщиха от пресцентъра на полицията. Полицейска мярка за неотклонение е взета спрямо двама жители на Първенец, занимавали се с незаконната дейност. Във временна постройка край селото мъжете, на 27 и 22 години, били заловени в момент на рязане на тютюневи листа с електрическа машина. Ползваното от тях оборудване е конфискувано заедно с около 180 килограма от наситнената контрабандна стока и шест бали непреработена листна маса. +В събота, за подобно престъпление в полицейския арест попаднал и 38-годишен криминално проявен пловдивчанин. В управлявания от него лек автомобил \"БМВ\" разследващи от РУ - Стамболийски открили и иззели 80 килограма безакцизен тютюн. По случаите са образувани полицейски производства, уведомена е районната прокуратура.", "date": "2018.08.06", "title": "Разкриха нелегална манифактура за преработка на тютюн в Пловдивско"}
{"url": "https://www.24chasa.bg/novini/article/6997943", "text": "На 73-годишна възраст почина световноизвестният френски майстор-готвач и ресторантьор Жоел Робюшон, съобщи телевизионният канал \"БФМ-ТВ\", цитиран от БТА. \"С , това е втори голям удар\", цитира телевизионният канал думите на кулинарния критик Перико Легас. По информация на в. \"Фигаро\" Робюшон е починал от онкологично заболяване. Той е считан за един от стълбовете на френската гастрономия. Законодател на висшата кухня той е работил в над 10 ресторанта из цял свят. Под неговото ръководство гурме заведения са били удостоявани с 32 звезди \"Мишлен\". През 1989 година ресторантският гид \"Го Мийо\" обяви Робюшон за \"шеф-готвач на века\".", "date": "2018.08.06", "title": "Почина един от големите майстори-готвачи на Франция"}
{"url": "https://www.24chasa.bg/novini/article/6997961", "text": "На 4 август в 16 часа жител на Грамада сигнализирал на тел.112, че час по-рано били счупени стъклата на прозорци на къща, извършен опит за палеж и отправени заплахи към 49-годишната му майка. Към мястото незабавно се насочили служители на РУ-Кула, съобщиха от пресцентъра на МВР. Оперативна група извършила оглед, установени били пет счупени стъкла на прозорци и следи от горене в близост до входната врата. В хода на започналото разследване криминалисти установили и задържали 18-годишен видинчанин. Младежът бил приведен в полицейския арест за срок до 24 часа. Случаят е докладван в Районна прокуратура - Кула, работата на разследващите продължава в рамките на образуваното досъдебно производство.", "date": "2018.08.06", "title": "Хванаха 18-годишен видинчанин, изпочупил стъклата на къща, която опитал и да запали"}
{"url": "https://www.24chasa.bg/novini/article/6997982", "text": "Жена на видима възраст около 40 години загина при жестока катастрофа, станала преди минути край Кърджали. \"Мерцедес\", движещ се с много висока скорост от Кърджали към Момчилград, помете \"Фолксваген Голф\", в който са се возили мъж и жена. Ударът е бил в дясната част на \"Фолксвагена\", където е стояла жената. Тя е загинала на място.  Шофьорите на двата автомобила се разминаха без сериозни наранявания. Около 10 минути бяха необходими на огнеборците да срежат смачкания голф, за да извадят трупа на жената.  Катастрофата предизвика затруднение на движението по пътя към ГКПП \"Маказа\". ", "date": "2018.08.06", "title": "Жена загина при жестока катастрофа край Кърджали (Снимки + видео)"}
{"url": "https://www.24chasa.bg/novini/article/6997345", "text": "\"Анта Спортс\" е най-голямата компания за търговия със спортни стоки в континенталната част на Китай по пазарна стойност, която през 2017 г. обяви рекордни приходи за трета поредна година. Голяма част от тях са от онлайн продажби, като компанията си сътрудничи тясно с Tmall и JD в допълнение към собствения си интернет магазин. \"Печелим много от промяната в потребителските навици и каналите за нови продажби\", казва вицепрезидентът на \"Анта\" Ли Лин, цитиран от bulgarian.cri.cn. Успехът на \"Анта\" отразява трансформацията в навиците и моделите на потребление в Китай. През първата половина на тази година, макар продажбите на стоки на дребно да са нараснали с 9,4% на годишна база, което е по-слабо от данните за първото тримесечие, онлайн продажбите са се увеличили с над 30%. И онлайн продажбите са само един от многото нови двигатели на растежа, които съдействат за промяната и увеличаването на китайската икономика. През първата половина на годината, инвестициите в дълготрайни активи в промишлеността са нараснали с 6,8% на годишна база, в сравнения с 6% за останалите сектори на икономиката, според данни на Националното статистическо управление. Инвестициите в частни дълготрайни активи са се увеличили с 8,4% за същия период, т.е. с 1,2 процентни пункта повече от миналата година. Продукцията в някои нови сектори, като високите технологии и производството на оборудване - разглеждани като ключови за индустриалното развитие на страната - регистрират значително по-бърз растеж от цялото промишлено производство от 6,7% за първото шестмесечие. \"По-високият растеж в тези два сектора показва, че индустриалната структура на Китай се подобрява устойчиво и капацитетът на промишлеността се подобрява\", казва Цин Хайлин, директор на Центъра за информационно индустриално развитие към Института за индустриална икономика. Междувременно, секторът на услугите допринася 60,5% от ръста на целия БВП, в сравнение с 58,5% през миналата година, показвайки стабилния прогрес на икономическото преструктуриране на Китай. Йен Пънчън, говорител на Държавната комисия за развитие и реформи, заяви на пресконференция на 17 юли, един ден след публикуването на основните икономически данни за първата половина на тази година: \"Трябва да отбележим подобрението в качеството растеж\". Ниската безработица допринася за стабилността на икономиката, като тя е 4,8% в градските райони, иби с 0,1 процентни пункта по-ниска от предходната година. Ли Чан'ан, професор от Университета за международен бизнес и икономика, заявява: \"Икономическият растеж на Китай стана по-ефективен при създаването на работни места\". По думите му, Китай също отбеляза значителен напредък в структурната реформа на предлагането, като корпоративния ливъридж и нивата на дълга спаднаха през първата половина на тази година. Според доклад на Асоциацията за макроикономически изследвания на формата АСЕАН+3 (Китай, Япония и Южна Корея) от този юли \"вътрешните рискове са намалели поради усилията за ограничаване на финансовия и корпоративен ливъридж\". В него се посочва, че условията за ликвидност на финансовите пазари са се стеснили до известна степен, но общият ликвиден риск се счита за управляем. Кредитният риск се е увеличил слабо на пазара на корпоративни облигации, докато неефективното съотношение на кредитите в банковия сектор остава ниско. С БВП от 82,7 трилиона юана (12,2 трилиона долара) миналата година, Китай се превърна в втората по големина икономика в света след 40 години експанзия. Сега тя набляга повече на висококачествено развитие, с повече принос за устойчивия растеж, финансовата стабилност, намаляването на бедността и опазването на околната среда. Йен Пънчън казва, че инвестициите в екологична защита, например, са се увеличили с 35,4% на годишна база през първата половина на 2018 г. Въпреки че Китай постигна ръст на БВП с по-висок от очаквания 6,8% през първото полугодие, анализатори смятат, че страната може да се окаже изправена пред силни насрещни ветрове, като последиците от търговските спорове със САЩ, които биха понижили износа през второто полугодие. Президентът на САЩ Доналд Тръмп каза на 20 юли, че администрацията му може в крайна сметка да наложи тарифи на китайски стоки на стойност 500 млрд. долара, което е равнозначно на общата стойност на износа на Китай за САЩ миналата година, ако Пекин не направи адекватни отстъпки. В доклада на АСЕАН+3 се посочва: \"Търговското напрежение (между Китай и САЩ) ескалира до пълен конфликт и представлява по-висок риск за растежа на Китай\". Съществуват и опасения относно инфраструктурните инвестиции, които ще намалят общия растеж, ако той продължи да се забавя през следващите месеци. Ръстът на инвестициите във фиксирани активи намаля до 6% през първите шест месеца, което е с 1,5 процентни пункта по-малко в сравнение с първото тримесечие. Друг потенциален източник на трудности е секторът на недвижимите имоти, който се наблюдава внимателно от властите, за да се предотврати по-нататъшното покачване на цените. Инвестициите в недвижими имоти бяха 9,7% през първата половина на годината, от 10,4% през първото тримесечие. Ако темпът на растеж продължи да намалява, като се има предвид значението на сектора за приноса към общия растеж, той ще окаже значително влияние върху общия обем на БВП. В проучване на международната банкова група UBS посочва: \"През второто полугодие очакваме по-силни насрещни ветрове, тъй като активността в сектора на имотите вероятно ще се забави, инвестициите в дълготрайни активи ще останат слаби, а растежът на износа се забавя от нарастващите тенденции в търговията (със САЩ)\". Лиу Дунлян, старши анализатор в China Merchants Bank, заявява: \"Китайската икономика започна да се сблъсква с натиск надолу, който може да стане по-голям през второто полугодие\". Доклад на AMRO също посочва: \"В бъдеще трябва да се ускори структурното приспособяване към растежа, основаващ се на качеството и иновациите, което да помогне за смекчаване на нарастващите външни несигурности\". Лиу заявява също, че решимостта на правителството ще бъде тествана през второто полугодие. \"Ако те продължат да намаляват нивата на дълга, те трябва да търпят по-стръмно икономическо забавяне. Ако се опасяват, че икономическият натиск надолу може да предизвика дългова криза, тогава те ще трябва да предприемат мерки за стабилизиране на растежа\". През последните години Китай предприе сериозни мерки, за да намали равнището на ливъридж и дълг, постигайки известен напредък. До края на май съотношението на активите на големите индустриални фирми спадна до 56.6% от 57.2% преди година. Властите определиха предотвратяването на големи рискове като една от трите ключови задачи, пред които е изправена страната, заедно с намаляването на бедността и опазването на околната среда. Според анализатори превенцията на риска ще изисква контрол върху финансовите рискове, породени от корпоративния и местния държавен дълг. Подчертавайки засиления контрол върху местния държавен дълг, правителството издаде документ на 6 юли, в който се казва, че ще проведе национална инспекция, за да види дали местните правителства са приложили централни политики за икономическо и социално развитие. В документа се посочва, че един от фокусите на проверката ще бъде контролът върху местния държавен дълг. В друг документ, издаден на 13 юли, правителството заяви, че фискалните средства трябва да съставляват най-малко 40% от инвестицията в строителни проекти за градски железопътен транспорт. Хъ Дайсин от Института за икономически стратегии към Китайската академия за социални науки, заяви, че \"някои от местните власти не могат да вземат повече пари за такива проекти, тъй като това ще влоши вече тежкото им финансово състояние\". Съществуват и предизвикателства от чужбина. В Съединените щати Федералният резерв реши миналия месец да повиши основния лихвен процент с 25 пункта, което е второто повишение през тази година. Очаква се широко да се повиши два пъти по-късно тази година. Увеличението предизвика драстични флуктуации на финансовите пазари в нововъзникващите икономики, тъй като се очаква да раздвижи международния капитал в САЩ от други части на света, особено от нестабилните нововъзникващи пазари. Провокираната от САЩ търговска война срещу Китай и традиционните им съюзници, като Япония и Европейския съюз, накараха Международния валутен фонд да предупреди, че това значително ще подкопае световната търговия и икономическото производство. На фона на нестабилна среда в чужбина китайските власти действат, за да поддържат стабилен растеж, като същевременно вземат повече мерки за смекчаване на възможните шокове, възникващи извън страната. На неотдавнашно заседание на правителството бе решено \"да се използва по-добре фискалната и финансовата политика в подкрепа разширяване на вътрешното търсене, структурното приспособяване и стимулирането развитието на реалната икономика\". Ще се върви и към по-активна фискална политика. Правителството ще се фокусира върху намаляването на данъците и таксите, а повече компании ще имат право на преференциални политики за допълнително приспадане на разходите за научноизследователска и развойна дейност от облагаемия доход.", "date": "2018.08.06", "title": "Нови двигатели на растеж ще съдействат за развитието на китайската икономика"}
{"url": "https://www.24chasa.bg/novini/article/6998105", "text": "Лидерите на САЩ Доналд Тръмп, на Саудитска Арабия Мохамед бин Салман и на Израел - Бенямин Нетаняху са \"изолирани\" в тяхното противопоставяне на Иран, заяви днес иранският външен министър Мохамад Джавад Зариф, цитиран от Франс прес и БТА. \"Днес целият свят е заявил, че повече няма да бъде в синхрон с американската политика срещу Иран\", заяви Мохамад Зариф в изявление, цитирано от полуофициалната агенция ИСНА. \"Питайте, когото искате, където искате по света и те ще ви кажат, че Нетаняху, Тръмп и Мохамед бин Салман (саудитският престолонаследник) са изолирани, а не Иран\", изтъкна той. В навечерието на възобновяването на американските санкции срещу Иран, последица от изтеглянето на Вашингтон от историческото ядрено споразумение от 2015 г., Зариф призна, че страната се намира в труден период. \"Разбира се, че американските заплахи и политически натиск могат да провокират смутове, но е факт, че в съвременния свят Америка е изолирана\", отбеляза той. Саудитска Арабия и Израел, основните регионални съперници на Иран са сред единствените страни, твърдо подкрепящи възобновяването на американските санкции. \"Тези три страни искат да създадат психологическо напрежение срещу Иран . . . Ние ще превъзмогнем този труден период\", добави Зариф, цитиран от Ройтерс. Останалите страни по споразумението от 2015 г. - Великобритания, Франция, Германия, Китай и Русия, считат че Иран изпълнява задълженията си и са се ангажирали да спасят сделката и да гарантират на Техеран икономическа защита. ЕС потвърди днес, че е \"решен да защити европейските икономически субекти, ангажирани със законни отношения с Иран, съгласно правото на съюза и резолюция 2231 на Съвета за сигурност на ООН\". Утре влиза в сила европейски механизъм за защита на европейските компании от американските санкции.", "date": "2018.08.06", "title": "Иран: Тръмп, Нетаняху и Бин Салман са изолирани в противопоставянето си срещу Техеран"}
{"url": "https://www.24chasa.bg/novini/article/6998097", "text": "С предизвикалия съпротивата на малцинствата и на опозицията закон, определящ Израел като \"национална държава на евреите\", израелският премиер Бенямин Нетаняху съзнателно акцентира върху различията и целта е да подготви почвата за предстоящите избори, твърдят експерти. В събота в Тел Авив десетки хиляди души протестираха срещу приетия на 19 юли закон, който смятат за дискриминационен. Този протест обаче може да обслужи политическите интереси на премиера, който е начело на най-крайнодясното правителство на Израел. В основата на протестното движение е друзкото малцинство. То говори арабски и изповядва вяра, произлязла от хетеродоксалния ислям. Към него се присъединиха лидери на опозицията и бивши ръководители от службите за сигурност. Според друзкото и арабското малцинство (израелските араби са 17,5 процента от населението) законът ги превръща в граждани втора ръка. Вчера обаче Нетаняху, лидерът на дясната партия \"Ликуд\", който общо 12 години е премиер, отново защити със зъби и нокти законодателния акт, който прокара с цел да сплоти електората си и да отстрани конкуренцията в десния политически спектър на предстоящите парламентарни избори, твърдят анализатори. Според тях премиерът добре владее тази политическа тактика. През 2015 г. той вече се заигра със страховете, предупреждавайки, че избирателите араби \"масово ще гласуват\". Мандатът на сегашния парламент изтича в края на 2019 г., но според медиите от края на тази година нататък може да се очакват и предсрочни избори. \"Нетаняху иска отсега да подготви почвата за изборите\", още преди да е започнала предизборната кампания, коментира за Франс прес журналистът от левия всекидневник \"Аарец\" и автор на \"Биби: вълнуващата епоха и живот на Бенямин Нетаняху\" Аншел Пфефер. Един ''ужасен'' закон Нетаняху днес е на власт благодарение на крехкото парламентарно мнозинство на коалицията от десни и крайнодесни партии. Според социологическите проучвания по-голямата част от израелските евреи подкрепят закона, но се питат каква ще бъде ролята му за бъдещето на демокрацията в страната. Израелските друзи (130 000 души, които живеят основно в Северен Израел), които минават през задължителната военна служба и стават членове на израелската армия и полиция, за разлика от израелските араби успяха да привлекат обществена подкрепа за исканията си. Новоприетият закон е част от основните закони на Израел, които играят ролята на конституция. \"Държавата Израел е националната държава на еврейския народ. Израел е еврейска и демократична държава\", заяви Нетаняху и подчерта, че \"индивидуалните права\" вече са гарантирани от \"многобройни закони\". Според Амир Фухс от мозъчния тръст \"Институт за израелска демокрация\" обаче това въобще не е вярно: основните закони определят страната като \"еврейска и демократична\", но в тях, с изключение на декларацията за независимост от 1948 г., не се споменава специално правото на равенство. Сега на съдиите се пада да тълкуват новия закон, заявява Фухс, участвал като експерт в обсъждането на законовия текст. В съдилищата вече са депозирани голям брой жалби срещу закона. Според Амир Фухс Израел наистина е \"националната държава на еврейския народ\". Той обаче смята, че за малцинствата законът е опасен, защото не споменава равенството между гражданите. \"Това е един ужасен закон, който променя дефиницията за Израел\". Упорството на Нетаняху Законът гласи, че създаването на \"еврейски населени места е проява националния интерес\" и предоставя единствено на евреите правото на самоопределение в Израел. За единствен официален език е обявен ивритът, а арабският има само \"специален\" статут, което не е ясно какво значи. Нетаняху още веднъж обясни какви са предимствата на закона. Според него той ще попречи на палестинците да се възползват от параграфа за събирането на семейства, по силата на който много от тях са били приети в Израел. \"Той ще ни позволи също така да блокираме в бъдеще влизането в страната на работници имигранти\". Премиерът организира няколко срещи с представители на друзката общност и им предложи да бъде приет отделен закон за техния статут. Освен това Нетаняху обяви, че по въпроса ще бъде съставена министерска комисия. Друзките лидери обаче настояват законът да бъде изменен или отменен. Кнесетът ще проведе извънредно заседание за закона в сряда по молба на 52-ма депутати от опозицията, според които в центъра на дебатите ще бъдат \"посегателствата срещу ценностите на равенството и демокрацията\". В дневния ред обаче не е предвидено гласуване. /БТА/", "date": "2018.08.06", "title": "Със закона за \"националната държава \nна евреите\" Нетаняху се готви за избори"}
{"url": "https://www.24chasa.bg/novini/article/6998144", "text": "Психично болен мъж нападна дете в заведение в Девня и го поряза. Детето е откарано веднага в болница, където е установено, че раната е повърхностна и няма нужда дори да бъде оставено под лекарско наблюдение, а 41-годишният нападател е настанен в психиатрична клиника. Инцидентът станал през уикенда, ранния следобед. Разследващите все още не знаят какво е провокирало агресивната реакция на болния мъж. Малолетното момче не е било само в заведението. По случая е образувано досъдебно производство, материалите са докладвани на прокурор от Районна прокуратура – Девня.", "date": "2018.08.06", "title": "Психично болен нападна дете в заведение в Девня"}
{"url": "https://www.24chasa.bg/novini/article/6998139", "text": "Австрийският канцлер Себастиан Курц, чиято страна до края на годината председателства Европейския съюз, ще посети Република Македония преди референдума за новото й име, предаде Танюг, позовавайки са на агенция АПА. Курц ще бъде в Скопие на 7 септември по покана на македонския премиер Зоран Заев, съобщи австрийската агенция АПА. По време на посещение на Заев във Виена в края на юни Курц призова македонските граждани да гласуват на референдума за новото име Република Северна Македония, договорено с Гърция. Австрийският канцлер изтъкна, че договорът с Гърция по спора за името е важна стъпка в приближаването на Република Македония към членство в Европейския съюз, което е един от приоритетите на австрийското председателство, предаде БТА. \"ЕС не е пълен без държавите от Западните Балкани\", заяви Курц. По време на посещението си в Скопие австрийският канцлер смята да обсъди с македонския премиер напредъка в скрининг процеса за членството в ЕС, както и борбата с нелегалната миграция, в която според Курц Скопие е важен и отговорен партньор на ЕС, който е допринесъл за затварянето на балканския маршрут на мигрантите.", "date": "2018.08.06", "title": "Курц ще посети Република Македония преди референдума за името"}
{"url": "https://www.24chasa.bg/novini/article/6998107", "text": "Иракски съд наказа днес французин и германка с доживотен затвор за принадлежност към групировката \"Ислямска държава\", предадоха световните агенции. Съдът призна 55-годишния французин Лахсен Амар Жебудж и 22-годишната германка Надя Райнер Херман за виновни, че са се присъединили към \"Ислямска държава\". Присъдите могат да бъдат обжалвани, предава БТА.  По-рано Херман беше осъдена на една година затвор за незаконно влизане в Ирак. На съдебното заседание присъстваха посолски служители и преводачи от Франция и Германия. Ирак съди стотици заподозрени членове на екстремистката групировка, много от които бяха арестувани след падането на нейни крепости на различни места в страната. Сред тях има стотици чужденци. През 2014 г. \"Ислямска държава\" завзе една трета от територията на Ирак, но миналата година до голяма степен беше разгромена и там, и в съседна Сирия. През декември иракското правителство обяви победа над групировката.", "date": "2018.08.06", "title": "Доживотен затвор получиха французин и германка заради участие в ИДИЛ"}
{"url": "https://www.24chasa.bg/novini/article/6998152", "text": "В касата на БСП крупни постъпления от Бенчо Бенчев няма, отчислява се само с 10% от заплатата си като общински съветник, заяви пред \"24 часа\" общинският лидер на БСП Живко Господинов. И добяви, че слуховете за десетки хиляди не били верни. \"Предполагам, че е имал предвид харчене на средства за личната му предизборна кампания за преференциални гласове\", заяви Господинов. \"Може да е давал на ръка други суми на някой, но който ги е получавал е било в личностно качество. В партията по документи постъпления от него за хиляди левове категорично няма\", твърди и регионалният лидер Стойко Танков.", "date": "2018.08.06", "title": "БСП-Бургас: Бенчо дава само 70 лв. от заплатата си"}
{"url": "https://www.24chasa.bg/novini/article/6996839", "text": "Трябва ли България да бъде допусната до еврозоната и банковия съюз на Европейския съюз. Този въпрос се обсъжда от европейските политици това лято. На теория, разбира се, България има не само правото, но е и и към двете според условията на приемането ѝ в блока. На практика обаче отговорът на европейските лидери на искането на България да влезе в Обменно валутния механизъм (ERM II) - предшественика на приемането на еврото, беше хладен. Въпреки че в края на юни по принцип те дадоха съгласието си, отложиха нещата възможно най-много, посочвайки период за присъединяването “поне година”. Тяхната предпазливост не се дължи на макроикономическата позиция на България. Страната без проблем покрива Маастрихтските критерии. Това, от което европейските политици не са доволни, са ниските нива на доходите в България, неспособността ѝ да се справи с корупцията и целостта, или по-скоро липсата на такава, на банковия сектор. На пръв поглед тази предпазливост изглежда разумна. Българските институции остават слаби, а правителството - калпаво. Притесненията относно стабилността на банковия сектор също не са неоснователни. Минаха само четири години от - КТБ, което изкара наяве шокиращи пропуски на ръководството и надзора ѝ. Последиците от този скандал доведоха до привеждането под отговорност на двама заместник-управители на Централната банка заедно с основния акционер в КТБ, повече от дузина членове на състава ѝ и двама местни финансови инспектори. Случката е наистина толкова лоша колкото изглежда, но все пак е малко подвеждаща. Банковият сектор в България е имал своите проблеми, но няма причина да се очаква постоянна криза. Всички освен 3 от най-големите 10 банки в страната са част от западни групи, включително сегашния лидер на пазара УниКредит Булбанк. Втората по големина банка - Банка ДСК, е собственост на унгарската ОТП. Помежду си останалите 8 съставляват повече от две трети от всички банкови активи в България. Най-големият оцелял местен кредитор - Първа инвестиционна банка (ПИБ), се нарежда на четвърто място по общи активи и има депозитна база от 7,4 млрд. лв. (4,4 млрд. долара). Освен това, ако нещо лошо се случи в сектора, шансовете останалите страни в ЕС да бъдат засегнати, клонят към нула. От една страна, България има своя, щедра добре финансирана схема за гарантиране на депозитите. От друга, Европейският съюз няма. В края на юни лидерите на еврогрупата за пореден път така наречения Трети стълб на банковия съюз. Остава Единният фонд за преструктуриране, който няма задължението да спасява фалиращи български кредитори. Във всеки случай България вече е доказала, че е способна да спасява собствените си банки. През 2014 г. го стори с ПИБ и лесно може да си позволи да го направи отново, имайки предвид че съотношението на държавния ѝ дълг спрямо БВП е само 25%. Тогава защо европейските лидери да се присъедини към еврозоната и банковия съюз? Едно от твърденията е, че блокът е бил твърде снизходителен към новите си членове в миналото и вече е време макар и късно да наложи някаква дисциплина. Но защо това да е насочено точно към България? Все пак преди по-малко от четири години Латвия прие еврото въпреки добре известната склонност на някои банки да перат руски пари. Появява се подозрението, че някои европейските политици съжаляват за решението си да приемат членството в блока на държави като България поначало и сега които са поели по време на процеса. Ако случаят е такъв, би трябвало да го кажат - а не да се крият зад страховити приказки за българските банки.", "date": "2018.08.06", "title": "Euromoney: Защо спъват България по пътя към банковия съюз"}
{"url": "https://www.24chasa.bg/novini/article/6998158", "text": "Румънските власти съобщиха за над 500 отделни огнища на африканска чума по свинете, главно в делтата на Дунав и близо до границата с Унгария, предаде Асошиейтед прес, цитирана от БТА. В източния окръг Тулча, който е най-засегнат от болестта, е обявено извънредно положение, съобщи за американската агенция представител на местните власти. Михай Пагал, говорител на общинския съвет в Тулча, каза, че 48 000 прасета са били умъртвени от юни, след като била открито заболяването. Той каза, че две големи свинеферми са претърпели огромни загуби, както и множество малки стопанства. По данни на ветеринарната инспекция само в окръг Тулча има 471 огнища на африканска чума по свинете. В национален мащаб 500 фермери ще получат компенсации за умъртвените животни.", "date": "2018.08.06", "title": "Румъния съобщи за над 500 огнища на африканска чума по свинете"}
{"url": "https://www.24chasa.bg/novini/article/6998150", "text": "Пътят към Чудните мостове и с. Забърдо все още е затворен, информират от Община Чепеларе. Остава в сила въведеното частично бедствено положение заради свлачището, прекъснало пътния достъп към селото. Екип алпинисти ще започнат утре обрушване на скалния скат в зоната на свлачището, след което ще се премине към разчистване на терена. За отстраняването на надвисналите над пътя скали се изчаква по препоръка на геолози и специалисти. Обрушването ще започне от вторник, спазвайки съвета на експертите да не се предприемат действия преди да се е дренирала водата от свличащия се участък. От Община Чепеларе предупреждават шофьорите да не преминават по затвореното трасе, тъй като има опасност от падащи камъни и скални отломки.", "date": "2018.08.06", "title": "Пътят към Чудните мостове остава затворен заради свлачище"}
{"url": "https://www.24chasa.bg/novini/article/6998163", "text": "Нови машини на стойност 7 млн. евро ще бъдат инсталирани в завода край с. Баховица от германската фирма VOSS Automotive, която започва производство на авточасти у нас. Това обявиха нейни представители на среща с кмета на Ловеч Корнелия Маринова в понеделник. На практика това е втора среща на ръководството на общината с немските инвеститори след опознавателната визита през март т.г. Този път в Ловеч пристигнаха Кай-Уве Ото, директор човешки ресурси и организация, и Роланд Вайс, директор производство. Те бяха придружени от Стамен Янев, директор на Българската агенция за инвестиции, и Стойчо Стойчев от дирекция \"Маркетинг и инвестиционно обслужване\" към същата агенция. Вече шест седмици се провеждат интервюта за набиране на персонал. В близките дни първият тим от служители ще замине на обучение в Германия. През май следващата година производството ще започне, като постепенно ще се разширява. Заводът ще развие пълния си капацитет през 2020 г. Тогава инженерите и специалистите ще са 200, а 800 ще са заети в самото производство. VOSS е фирма, която създава работа и за други фирми от региона, подчертаха гостите. За нас VOSS Automotive е стратегически инвеститор за региона и ще положи основите и за други инвестиционни планове, каза Стамен Янев. Затова ще продължим нашата усилена работа за този регион и ще създадем една добра история, която може да се разказва за нашата страна, допълни той. Ще бъдем оперативни като администрация и ще помогнем за съкращаване на времето за преорганизацията на производството, като общината ще съдейства за бързо административно обслужване, подчерта кметът Корнелия Маринова.", "date": "2018.08.06", "title": "7 млн. евро влага германски инвеститор в завод за авточасти край Ловеч"}
{"url": "https://www.24chasa.bg/novini/article/6998169", "text": "По данни на службата за пожарна безопасност камион цистерна се е взривил на околовръстното шосе на северния италиански град, предаде Франс прес. Има ранени, съобщават местни медии. На снимки в социалните мрежи се вижда как огромно кълбо огън и черен пушек се издигат в небето над местопроизшествието. ", "date": "2018.08.06", "title": "Експлозия до летището в Болоня, има ранени (Видео)"}
{"url": "https://www.24chasa.bg/novini/article/6998193", "text": "Опита от изминалото българско председателство на Съвета на Европейския съюз и напредъка по темите в областта на околната среда сподели министърът на околната среда и водите Нено Димов с румънския заместник-министър председател и министър на околната среда Грациела Гаврилеску на среща в Букурещ днес, съобщи пресцентърът на министерството на околната среда и водите. Работното посещение беше по покана на г-жа Гаврилеску във връзка с предстоящото през първата половина на 2019 г. Румънско председателство на Съвета на ЕС. В рамките на конструктивния диалог, министър Димов увери румънския си колега, че може да разчита на пълната подкрепа и натрупана експертиза от българска страна в процеса на подготовката на Румънското председателство. \"България успешно изпълни заложените цели в областта на околната среда и климата в рамките на първото си председателство на Съвета на ЕС, като постави акцент върху прехода към кръгова икономика и екоиновациите, в т.ч. и повторната употреба и рециклирането на пластмасите. Другият ключов приоритет беше качеството на атмосферния въздух, като заслуга на българското председателство е, че за първи път през последните 10 години постави въпроса на най-високо ниво в Съвета на ЕС\", посочи министър Димов. Двамата разговаряха и за \"двойните стандарти\", широко обсъждани през последните месеци в различни формати на Съвета на ЕС. Според министър Димов тази тема не изчерпва своето значение единствено с качеството на храните, а намира отражение и в други области, имащи пряко отношение към здравето на хората и околната среда. Коментирани бяха въведените неотдавна забрани на дизелови автомобили в някои западноевропейски градове, заради което нараства вноса им към страни с по-ниски доходи, в т.ч. България и Румъния. \"Прагматичният подход изисква онзи, който изкривява пазара, да поеме отговорността, а това означава държавите, които въвеждат подобни забрани, да не могат да \"изнасят\" коли, които не отговарят на определени стандарти\", заяви министър Димов. Според него тази отговорност трябва да бъде регламентирана на ниво ЕС. Същевременно, държавите членки трябва да имат възможност да приемат специфични за условията си национални мерки, така че да могат да изпълнят плановете за намаляване на емисиите от транспорта и да развиват нисковъглеродна мобилност, подчерта министър Димов.", "date": "2018.08.06", "title": "Димов сподели опита от европредседателството с румънския си колега"}
{"url": "https://www.24chasa.bg/novini/article/6998359", "text": "Президентът на Южна Корея Мун Дже-ин нареди временно да бъдат понижени цените на електроенергията на фона на необичайните жеги, обхванали страната, съобщи ТАСС. Мун поясни, че се предвижда временното смекчаване на системата на прогресивни тарифи за домакинствата да е в сила през август. Допълнителна отстъпка се планира за бедните слоеве от населението и обекти на социална издръжка, предаде БТА. Южна Корея през юли бе засегната от рекордно високи температури. В различни райони на страната термометърът достигна 40 градуса по Целзий, а на 1 август бяха отчетени 40,7 градуса - най-високата температура в Южна Корея, откакто започва отчитането през 1907 година. В тези условия обаче много по-бедни семейства не включват климатиците си, страхувайки се, че няма да могат да си платят сметките за ток. Президентът подчерта, че резервите от електроенергия остават стабилни и поради това е наредил на помощниците си да разработят мерки за борба с последиците на необичайните жеги, определени като стихийно бедствие. Според държавния глава тези мерки би трябвало да позволят на хората да включват климатиците си, без да се безпокоят за сметките. По-рано бе съобщено, че най-малко 28 души са починали заради жегите в Южна Корея между 20 май и 30 юли. За същия период над 2200 души са получили топлинен удар.", "date": "2018.08.06", "title": "Южна Корея намалява цените на тока заради жегите"}
{"url": "https://www.24chasa.bg/novini/article/6998375", "text": "Делегация американски сенатори на визита в Москва покани руски парламентаристи да посетят Вашингтон въпреки обвиненията за руска намеса в избори в САЩ, които продължават да вредят на двустранните отношения, предаде Франс прес, цитирана от БТА. Американската делегация в Москва е водена от Ранд Пол - единственият високопоставен представител на републиканците, който защити президента Доналд Тръмп след неговата спорна среща с руския му колега Владимир Путин в Хелзинки миналия месец, която скандализира американската политическа класа. Американските сенатори се срещнаха с колеги от Съвета на Федерацията, горната камара на руския парламент. На срещата присъстваше и бившият руски посланик във Вашингтон Сергей Кисляк. \"Поканихме членовете на комисията за външни работи да посетят САЩ за разговори с нас във Вашингтон\", съобщи Ранд Пол, цитиран от агенция Интерфакс. \"Смятам, че това е изключително важно\", подчерта той и добави, че целта на визитата ще е да се установи диалог и да се подобрят силно влошените двустранни отношения. Според председателя на комисията за външни работи в Съвета на Федерацията Константин Косачев такова посещение може да се състои още през есенната сесия, преди края на годината. Косачев заяви, че тази инициатива е \"особено важна в момент, когато други американски политици полагат все повече усилия да представят като вреден всякакъв контакт с руски политици\". Това е второто посещение на американски сенатори в Москва за малко повече от един месец. В началото на юли група американски сенатори се срещна с представители на рускит власти, сред които външният министър Сергей Лавров, малко преди срещата между Тръмп и Путин в Хелзинки. Отношенията между САЩ и Русия са в най-ниската си точка от края на Студената война, най-вече заради разногласия по конфликта в Сирия, положението в Украйна и обвиненията за руска намеса в американските президентски избори от 2016 г. Москва отрича да е имало такава намеса.", "date": "2018.08.06", "title": "Американски сенатори поканиха руски парламентаристи да посетят Вашингтон"}
{"url": "https://www.24chasa.bg/novini/article/6998386", "text": "Руското министерство на външните работи заяви днес, че е повикало посланика на Гърция в Москва, за да го информира за отговора на Русия на \"неприятелските действия\" от страна на Атина през юли, съобщи министерството, цитирано от Ройтерс. заради опит да подкупят официални лица и да предизвикат демонстрации срещу споразумението с Македония, което проправя пътя към членство в НАТО на бившата югорепублика, напомня агенцията.", "date": "2018.08.06", "title": "Москва привика посланика на Гърция в разгара на дипломатическия спор"}
{"url": "https://www.24chasa.bg/novini/article/6996938", "text": "БСП и ГЕРБ са много близо по брой членска маса, установи проверка на “24 часа”. Днес с партиен билет в БСП са около 100 000 души, а в ГЕРБ - над 94 000. Заедно с тези в регистрите на ДПС, патриотите и по-големите извънпарламентарни формации българите с партийна книжка нямат и 300 хиляди, което прави под 5% от населението у нас. От години БСП държи първото място в класацията по числен състав. Тенденцията в соцпартията е към намаляване на членската маса през годините. През 1990 г. столетницата се хвалеше с около 1 милион членове, достигна 250 хиляди по времето на Жан Виденов, а през 2014 г. бяха преброени 130 хиляди партийци. Вярно, в последните години - от времето на Сергей Станишев насам, за намаляването на редовите социалисти допринесоха и няколко отцепнически създадени партии като АБВ на Георги Първанов, “Движение 21” на Татяна Дончева, “Нормална държава” на Георги Кадиев, но основната причина за спада всъщност продължава да е възрастовата структура. В момента се прави много точно преброяване на редовите социалисти, защото В него всеки партиен член трябва да присъства с 3 имена и дата на раждане. Така ще бъдат окончателно зачеркнати “мъртвите души”, които много структури отчитат сега. Преброяването е изключително важно, защото след година и половина БСП за първи път ще си избира лидер чрез пряк вот на всички членове, а не от конгреса. Тази промяна в устава бе направена още в началото на мандата на Корнелия Нинова. За да няма манипулации, гласуването ще се извърши именно по електронния регистър. Около 60 хиляди от червените пък вече имат електронни членски карти. 62% от членовете на столетницата са с висше образование, 30% са със средно, а 8% - с начално. БСП има структура във всяка община и почти няма населено място без своя организация. Най-много са основните партийни организации по квартали и села - 6 хиляди. При последното разпределение на бюджета на партията бе гласувано, че 20% от членския внос отиват именно в ОПО-тата. От няколко години обаче се създават и партийни организации по интереси. В тях се събират основно млади хора, затова тези групи са силно стимулирани от “Позитано” 20. Беше създаден фонд “Политически инициативи” в размер на около 100 хиляди лева, за които всяка организация кандидатства със свой проект. За да пребори застаряващата тенденция, през последните няколко години БСП инвестира много в младото поколение. И особено в реализацията му по властови позиции - и в парламента, и в партията. обаче се очаква със следващия цикъл отчетно-изборни събрания през 2020 г., когато много от общинските председатели ще са изпълнили разрешените по устав 2 мандата. На “Позитано” вярват, че това ще се отрази подмладяващо и на членската маса. Интересът към БСП се завърнал след победата на президентските избори, отчитат от соццентралата. Само за последната година новоприетите членове са 2150. Те са почти равномерно разпределени по категории възраст и занимание, но все пак преобладават тези между 20 и 50 г. и икономически активните. За 3 г. се увеличихме с 10 000 души, към младежката секция се присъединиха 2000 нови членове, отчете зам.-председателят на ГЕРБ Цветан Цветанов. Освен че най-младият евродепутат на ЕС въобще - Андрей Новаков (30 г.), и най-младият народен представител, преди да стане зам. външен министър - Георг Георгиев (26 г.), са от управляващата партия, в Старейшини ГЕРБ има също най-много академици и професори, твърдят от централата. Преди година в партията се записал 93-годишен фен на Бойко Борисов от Русе, който никога в живота си не бил членувал в партия. Подаването на заявление за членство в ГЕРБ не е кампаниен, а равномерен процес и не е обвързан с това дали партията е непосредствено след изборна победа, или в “по-спокоен” период. В това са категорични от централата. В останалите са 2 милиона, обича да казва шефът на щаба на партията Цветанов. Партията на премиера е единствената, която застрашава ДПС в така наречените му бастиони - ГЕРБ вече е със стабилни позиции в областите Търговище, Силистра, Разград, Кърджали, Благоевград. В тази посока Цветанов постави изключително амбициозна цел - през 2019 г. Естествен отлив от членската маса също като при БСП се наблюдава и при ДПС. Възможно е сред причините обаче да е и новата формация на Лютви Местан - ДОСТ. а през 2016 г. данните бяха за 66 хиляди. 2500 са местните структури на ДПС, като отделно партията има над 1500 младежки структури и 1000 женски.   ГЕРБ пък е единствената партия, която отчита Цветан Цветанов, който лично и редовно обикаля всеки от тях, и то далеч не само по време на предизборна кампания. Иначе структурата на ГЕРБ следва изцяло тази на ЕНП - има ГЕРБ-Младежи, ГЕРБ-Жени, ГЕРБ-Старейшини и ГЕРБ-Предприемачи. “Независимо че у нас законът още не е приет, от ГЕРБ вече сме готови с цялата документация по изискванията на новата евродиректива за защита на личните данни GDPR. Започваме да ги прилагаме още през есента”, съобщи административният секретар на партията и лидер на столичната ѝ организация Цветомир Паунов. Така Въпреки че в ГЕРБ и досега са имали практика да поддържат регистър - централата си има отделно длъжностно лице за целта и е изрядна пред Комисията за защита на личните данни, по изискването на GDPR членовете ще подават писмено съгласие за обработка на персоналната им информация. Естествено, само за статистически цели. От “Атака” не водят точен отчет на членската си маса, нито на симпатизантите си. Организационно структурите на партията са разделени на 6 зони в цялата страна, начело с отговорник. Членският внос не е закован. Всеки дава колкото може, защото има бедни хора, за които всеки лев е важен. От годишния финансов отчет, публикуван на официалната страница на партията, обаче се вижда, че тя не е събирала членски внос и дарения за изминалата 2017 г. А атакистите са дали 194 хил. и отделно 49 хил. лв. за осигуровки. Ръст отчитат воеводите от ВМРО - БНД. души, но оттам са категорични, че през последните години са се присъединили много повече. Движението поддържа както многобройна младежка организация из цялата страна, така и женска такава. ВМРО не води статистика за симпатизантите си. На структурите по места обаче винаги се обръща сериозно внимание. Преди общинските избори преди 3 г. ВМРО е имало 476 местни организации, тъй като на всяко заседание на ръководството утвърждавали създаването на поне 2-3 нови. Според устава на партията това става при най-малко 5 души. Ето защо днес броят на организациите вече наближава 500. 1 лв. е минималният членски внос при войводите. Общинските съветници от партията внасят повече - 10-20% от заплатите си, които отиват предимно за клубовете по места. Хората от ръководствата на различни нива обикновено плащат по 5-10 лв. членски внос. През 2015 г. членската маса на НФСБ е била около 12 000 души, през 2016-а - почти 15 хиляди. Скоро преброяване не е правено. Отчет на симпатизантите партията на Валери Симеонов също не води. За такива се водят организации с минимум 5 членове. Партията има 150 местни структури в големите общини и градове. В малките населени места от НФСБ отчитат между 8 и 10 човека, а в по-големите - между 100 и 150 души. В столицата, където организацията е с най-много клонове има между 3 и 4 хил. души във всяка. Отделно партията разполага и с 55 частни и общински клуба. Миналата година НФСБ направи и младежка организация, като такива структури вече са учредени в Айтос, Шумен, Смолян, Пловдив и др. Минималният членски внос за НФСБ е 1 лв., след което расте прогресивно в зависимост от доходите на хората. От над 1 милион членове в началото на 90-те години днес СДС наброява скромния състав 10 000. Първото обезкървяване на централата на “Раковски” 134 настана, след като от партията майка свои формации направиха Стефан Софиянски (ССД), Евгений Бакърджиев (БДС “Радикали”) и Иван Костов (ДСБ). Второто дойде с появата на ГЕРБ и бързото ѝ приемане в европейската десница - ЕНП. Така в края на 2012 г. в СДС бяха вече 15 576. Те се запазиха по времето на кабинета “Борисов 2”, в което лидерът на сините Божидар Лукарски (отпреди месец - бивш) бе на ключовата позиция икономически министър. След излизането на реформаторите от властта интересът към синята централа намаля. А и тя вече не е само синя - преди месеци 2 етажа от нея, колкото ползва и съюзът, взе НФСБ на Валери Симеонов. В края на 2016 г. членовете на СДС бяха 12 000, а преди дни новият лидер Румен Христов отчете, че са малко над 10 хиляди. Вносът за редовите седесари е 1 лв. на месец. Кметовете на областни центрове дават в партийната хазна по 80, а на общини - по 50 лв. За да се събуди интересът, новият главсек Илия Лазаров мислел задължителният членски внос да се премахне и всеки да дава колкото може. До 2015 г. ДСБ, които ревниво крият бройката си, отчитатаха около 15 000 души, като тук влизат и симпатизантите, каквито по устав има партията и които са освободени от членски внос.", "date": "2018.08.06", "title": "БСП и ГЕРБ вече почти равни по брой членове"}
{"url": "https://www.24chasa.bg/novini/article/6998411", "text": "През ноември Военноморските сили на България с фрегатата \"Дръзки\" ще участват в операция на НАТО в Средиземно море \"Sea guardian\". Преди това корабът - минен ловец \"Цибър\" ще се включи във втората постоянна противоминна група на НАТО. За тези предстоящи задачи пред военноморския флот съобщи в Русе командващият контраадмирал Митко Петев. Той говори и за изпълняване на ангажиментите на страната ни към Европейския съюз и НАТО чрез постоянното участие на български морски офицери в двете операции на Европейския съюз срещу пиратството край бреговете на Сомалия и в борбата с нелегалната миграция в Средиземно море. Преди това контраадмирал Петев даде висока оценка на участието на военноморски флот в тазгодишните учения на НАТО. Контраадмирал Митко Петев е в Русе за началото на националните чествания на 139 години от полагане основите на Военноморските сили.", "date": "2018.08.06", "title": "Военноморските ни сили ще участват в 2 операции на НАТО"}
{"url": "https://www.24chasa.bg/novini/article/6998423", "text": "Истинско клане стана на държавен път до италианския град Фоджа, след като камион с български номер се блъснал фронтално в ТИР. 12 африкански работници, превозвани в камиона, са загинали при катастрофата в местността Рипалта, според италианските медии. Има и трима ранени, сред които и шофьорът на тира. Той превозвал брашно. Инцидентът станал в понеделник следобед, когато работниците се връщали от полето, където събират реколтата от домати. По идентичен начин в събота по същото време стана и друга катастрофа в Пулия, при която загинаха четирима северноафрикански работници. Все още се изясняват причините за сегашната катастрофа. В зоната до Фоджа работят не само северноафриканци, а и стотици българи. Те се наемат като сезонни работници при събирането на реколтата от домати. Стотици ромски семейства от България работят и в земеделието в област Кампания.", "date": "2018.08.06", "title": "БГ камион катастрофира в Пулия, 12 имигранти загинаха"}
{"url": "https://www.24chasa.bg/novini/article/6998427", "text": "Гръцката полиция съобщи, че е арестувала деветима души по подозрения, че ръководят престъпна банда, занимаваща се с продажба на новородени на бездетни двойки, предаде Асошиейтед прес. В огласено днес изявление на полицията се посочва, че арестите са последвали операция, при която двама служители под прикритие се представили за двойка, желаеща да купи бебе. Полицията е нахлула в петък в апартамент в по-широкия район на Атина, където били заведени двамата полицаи под прикритие, предаде БТА. Членовете на бандата се готвели да продадат на полицаите новородено на четири дни срещу 18 хиляди евро. Майката на бебето е една от общо четири арестувани българки, посочва агенцията. Полицията съобщи, че друга жена е била бременна, а останалите - наскоро родили. Полицията подозира, че бандата е действала от най-малко осем месеца.", "date": "2018.08.06", "title": "Арестуваха 4 българки, продавали бебета в Гърция"}
{"url": "https://www.24chasa.bg/novini/article/6998435", "text": "Спасителният фонд на еврозоната съобщи, че е изплатил последния спасителен заем на стойност 15 милиарда евро (17,3 милиарда долара) на Гърция, след като възражения на Германия забавиха плащането с няколко седмици, предаде Асошиейтед прес, цитирана от БТА. Европейският механизъм за стабилност (ЕМС) уточни днес, че 9,5 милиарда евро от заема ще бъдат използвани за създаването на кешов буфер, който да помогне на Гърция да покрие финансовите си нужди за близо две години. Останалите 5,5 милиарда евро ще отидат за изплащането на част от значителния дълг на страната. По думите на директора на Европейския стабилизационен механизъм Клаус Реглинг направеното плащане сочи, че \"Гърция е изминала дълъг път\" през трите години на спасителната си програма, а \"отдадеността и тежката работа на гръцкия народ сега се изплащат\". В средата на юли Германия се противопостави на незабавното плащане, твърдейки, че Атина не е изпълнила всички изисквания, припомня АП.", "date": "2018.08.06", "title": "Фондът на еврозоната изплати последния спасителен заем на Гърция"}
