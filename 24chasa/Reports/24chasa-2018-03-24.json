{"url": "https://www.24chasa.bg/novini/article/6779485", "text": "Сафет Халил от с. Зарица, който спаси от измръзване 5 щъркела, помогнал и на 15-годишно момче от дома за сираци в Главиница. Давал му храна и пари, а като навършил пълнолетие, го взел вкъщи. 30-годишният вече Стоян, който е с лека умствена изостаналост, и досега помага в стопанския двор. Сафет не го е осиновил официално, но го има като свое родно дете Отделно с жена си Хабибе имат дъщеря и син. Радват се и на внук. Казват, че човек идва на бял свят с името - на арабски Сафет означава чист мъж, наивен, син. Точно такъв го описват и неговите съселяни. За него кметът на Зарица Феджри Билял разказва, че от дете има любов към животните и че добрината е заложена в него. На Сафет разчитат за снегопочистването в селото заради техниката, с която разполага. Не е оставил селото без хляб в най-тежките зими. Извозвал е родилки и болни на хемодиализа. Вадил е хора от 3-метрови преспи Сафет Халил е земеделски производител. Семейството му има 100 дка земя, сеят тикви, чубрица и слънчоглед. Отдавна обаче Сафет се е отдал на техниката и е оставил със земята да се занимават по-младите. Преди години купил стопанския двор на бившето ТКЗС и разположил селскостопански машини, с които оре и сее в селото. Сафет и приятелите му, които се грижат за измръзналите щъркели, така са възпитани - да помагат на всеки в беда Човек или животно - няма значение. Казват, че щъркелите за тях са благородни птици. Така знаят от предците си, които в минали години са подслонявали на застрашените от бялата смърт прелетни птици. Птицата, казват местните, е символ на семейните ценности и взаимната отдаденост. Такава птица не бива да бъде оставена да загине. Хиляди са посланията и благословиите, които Сафет получи в социалните мрежи. 54-годишният мъж вярва, че Господ ще му даде късмет и здраве за добрината, която е сторил. Искрата на Сафет запали сърцата на десетки семейства добруджанци, които като него излязоха по нивите в Силистренско и подслониха щъркели, хванати в ледения капан на зимата. Стотици птици бяха спасени 21 щъркели и досега са в гаража на община Дулово. Когато намират замръзналите щъркели в Зарица, Сафет ги настанява в стаичка в стопанския двор. Първата му работа е да ги стоплят. След това Сафет купува риба, с която да ги храни. Цяла нощ не спи, за да е сигурен, че всичко с птиците е наред. На другия ден предава щафетата на колеги и приятели. Сафет казва, че Господ го е наказал в миналото. С операция на гърлото е и говори с машинка, вече четири години. Но вярва в Божието благословение. Снимките на Сафет с щъркелитеобиколиха страната ни на 19 март - деня, в който за 16-и път в. “24 часа” отличи достойните българи. Сафет стана първият номиниран от новата кампания. За него писаха британският в. “Гардиан” и агенция Франс прес Интересът го притеснява - обективите и камерите смущават скромния мъж. Иска му се интересът да е повече към самите птици. Те са важните, споделя той и гордо ги показва. На Сафет Халил бяха връчени поздравителни адреси от министъра на околната среда Нено Димов и от областния управител на Силистра Ивелин Статев. Такива получиха и кметът на Зарица Феджри Билял, и Левент Садък, който е бил рамо до рамо със Сафет при спасяването на щъркелите. Екоминистърът изпрати и специален подарък за Сафет - екопечка на твърдо гориво. “Знам, че щъркелите са божествени птици, символ на здраве и дълголетие. Спасих петте щъркела и го направих със сърце и съвест. Нека тези щъркели да донесат на всяко семейство, без значение религия, етнос и вяра, благословение, здраве и късмет”, сподели Сафет. Експерти от екоинспекцията в Русе ще поставят алуминиеви пръстени на уловените бели щъркели в Силистренско и после ще ги пуснат. Дейността е съгласувана със специалисти от Центъра за рехабилитация и размножаване на редки видове на “Зелени Балкани” в Стара Загора. Пръстените са предоставени от НПО, но дейността се координира от Българсктаа орнитологична централа към БАН. Всеки пръстен съдържа информация – уникален номер и имената на страната и организацията, от която е поставен. Опръстеняването е един от най-простите и достъпни методи за изучаване на миграцията и поведението на птиците. Повторното улавяне, наблюдение или намиране на мъртви екземпляри е незаменим източник на информация за птиците. Продължават да постъпват сигнали за бедстващи птици, съобщават от РИОСВ – Русе, но към момента те са неоснователни, тъй като птиците не са наранени или с обледенени крила. Според еколозите между 100 и 200 екземпляра в района Силистра – Шумен – Русе са спасени от хора по домовете им и по други места. Вече в 10 села екип ветеринари е прегледал спасените щъркели. Иззети за допълнителна помощ са 4 щъркела с фрактури на крака и криле, както и един мишелов от Силистра. ", "date": "2018.03.24", "title": "Сафет - спасителят на щъркелите,  отгледал момче от дом за сираци"}
{"url": "https://www.24chasa.bg/novini/article/6779607", "text": "Белият щъркел е защитен от Закона за биологичното разнообразие вид и отглеждането му в домашни условия е забранено. Това каза за  „Фокус“ Свилен Чешмеджиев, ръководител на офиса на Българското дружество за защита на птиците в Свищов. Той отбеляза, че при много студено време се правят изключения. Такъв случай е имало съвсем наскоро в Русенско. Експертите от РИОСВ – Русе са посетили сигнал за бедстващи животни, прибрано на топло от местни хора. Те са установили, че щъркелите са в добро общо състояние и са дали предписание птиците да останат при хората за няколко дни, след което да бъдат пуснати. „Това са изключения, които могат да бъдат направени съобразно ситуацията“, подчерта Чешмеджиев. Той припомни, че всеки човек, намерил бедстваща птица, трябва да сигнализира за това на „зеления телефон“ на близката регионална инспекция по околната среда и водите. „На този телефон служителите ще дадат експертни съвети как да се реагира в конкретния случай. Понякога получаваме сигнали от местни хора, които са прибирали птиците за определен период, за няколко часа, в къщи. Тогава или ние, или колегите от РИОСВ, отиваме на място и оказваме първа помощ или вземаме животното. Ако има нужда от допълнителни прегледи или други анализи на състоянието на птицата, най-често тя бива транспортирана до Спасителния център в Стара Загора“, допълни Чешмеджиев. Миграцията на белия щъркел се влияе не от климата, а от липсата на храна. Този вид мигрира на юг не заради студа, а заради оскъдната храна, обясни той. „Тъй като в момента в България е студено, пристигналите у нас щъркели, намират все по-трудно храна. Очакваме обаче до няколко дни времето да се стабилизира и те да се адаптират. В Южна България това вече се случва, тъй като температурите са доста по-високи отколкото в Северна България. Там те вече са по гнездата си и се подготвят за новия размножителен сезон“, допълни Свилен Чешмеджиев. Той посочи, че студеното време у нас оказва влияние на всички видове мигриращи птици. „В момента тече интензивна миграция, тъй като вече астрономическата пролет настъпи и птиците се подготвят за новия размножителен сезон. И друг път през години сме имали такива екстремни моменти, но такива ситуации са много непредвидими и няма как да повлияем върху тях. Радвам се, че има хора, които помогнат на белите щъркели, тъй като най-вероятно, ако не бяха прибрани от тях, те биха загинали“, допълни Чешмеджиев.", "date": "2018.03.24", "title": "Експерт: Отглеждането на бял щъркел в домашни условия е забранено, защитен е"}
{"url": "https://www.24chasa.bg/novini/article/6779624", "text": "Италианският премиер Паоло Джентилони официално подаде оставка тази вечер след конституирането на новия парламент, но ще продължи да изпълнява текущите задължения до съставянето на ново правителство, съобщи президентството, цитирано от Франс прес. На първото си заседание след парламентарните избори на 4 март Камарата на депутатите и Сенатът избраха председатели след споразумение между дясната коалиция и \"Движение 5 звезди\", които победиха на изборите, но без мнозинство. Левоцентристката коалиция, големият губещ на изборите, която беше издигнала Джентилони на власт, засега премина в опозиция, отказвайки да служи за \"патерица\" на единия или другия лагер. В резултат Джентилони връчи оставката си на президента на републиката Серджо Матарела, след което отиде при двамата нови председатели на двете камари, за да ги информира за решението си съгласно протокола, предаде БТА. Президентът на републиката помоли премиера да остане на поста, за да управлява текущите дела, уточни президенството. Консултациите на Матарела за ново правиелство практически биха могли да започнат от вторник, след като парламентарните групи бъдат конституирани и изберат своите председатели, но според италианската преса те няма да започнат преди 3 април, след великденската ваканция.", "date": "2018.03.24", "title": "Премиерът на Италия Паоло Джентилони подаде оставка"}
{"url": "https://www.24chasa.bg/novini/article/6779500", "text": "Граничните полицаи, които на 20 март т.г. пропуснаха да проверят 42-ма пътници от Франция на летище София, не били на работните си места, защото “един пушел пред терминала, друг се хранел, а трети бил до тоалетна”. Това съобщи министърът на вътрешните работи Валентин Радев, позовавайки се на обясненията на служителите. Вчера Радев заедно с главния секретар на МВР Младен Маринов и шефа на Гранична полиция Светлан Кичиков докладвали случая на премиера Бойко Борисов. На всички служители, допуснали нарушенията, да бъдат наложени най-тежките дисциплинарни наказания, разпоредил Борисов. Той настоял също и в кратки срокове да се направи пълен анализ на работата на ГКПП Аерогара София. Самолет на “България ер” кацнал в София от парижкото летище “Шарл дьо Гол” на 20 март в 15,20 ч. Оказало се, че на нито едно от шестте гишета за граничен контрол нямало полицаи. Дори 2 от тях били изцяло отворени. На смяна били 7 униформени. Шефът на Гранична полиция Светлан Кичиков обясни, че служителите отсъствали от кабинките по битови причини. “Това обаче е грубо нарушаване на правилата за извършване на гранични проверки. Недопустимо!”, каза Кичиков и посочи, че е имало опити случаят да бъде прикрит. “Обясненията им звучат много наивно - единият отишъл да пуши, другият да се храни... Как така 7 души ги няма! Как всичките вкупом ги няма, как така няма система за сигурност, камери...”, възмути се министърът. Той заяви, че вече се водят 13 дисциплинарки срещу прегрешилите. Освен от 7-те полицаи отговорност ще се търси и от ръкодовител на смяна, шеф на ГПУ “Аерогара София”, началник на “Гранична полиция” - аерогари, и други ръководни кадри. “Те ще бъдат отстранени от работа до приключване на проверката. На тяхно място ще сложим екипи от Бургас и Варна”, каза Радев. Министърът е наредил със случая да се заеме и “Вътрешна сигурност”, която ще проверява дали граничарите не са извършили престъпление. Радев увери, че по-късно всичките 42 пасажери били идентифицирани, имало е проверки и на багажите им. “Все пак те са проверени на едно европейско летище, когато са се качвали - това е една от гаранциите, че сред тях няма терористи”, каза министърът. И допълни, че сред дошлите у нас няма издирвани. Радев изрази надежди, че случаят не е провокация и че няма общо със срещата в понеделник ЕС-Турция във Варна.", "date": "2018.03.24", "title": "Полицаите, проспали полета: един пушел, друг хапвал, трети бил в тоалетната (Обзор)"}
{"url": "https://www.24chasa.bg/novini/article/6779652", "text": "Американските сили нанесоха въздушен удар близо до южиня либийски град Убари, убивайки двама терористи,съобщи Африканското командване на САЩ. Ударът е бил извършен в координация с международно признатото правителство на националното съгласие в Триполи, предаде БТА.  \"Към този момент по наша преценка няма убити цивилни при удара\", се казва в съобщението на Африком, цитирано от Ройтерс.", "date": "2018.03.24", "title": "САЩ ликвидираха двама терористи при въздушен удар в Южна Либия"}
{"url": "https://www.24chasa.bg/novini/article/6779659", "text": "Властите подозират, че убийствата са свързани с криминални групировки Труповете на 15 мъже бяха открити в изоставен камион на шосе в западния мексикански щат Мичоакан, съобщи АФП по данни на полицията. Властите подозират, че убийствата са свързани с криминални групировки, които се борят за надмощие в района, предаде  Камионът е открит през нощта на пътя между Акила и Ласаро Карденас, на тихоокеанското крайбрежие. Мъжете са били убити с огнестрелно оръжие. Първоначалното разследване сочи, че жертвите са били членове на криминална група, която се е занимавала с наркотрафик, отвличания и изнудване.", "date": "2018.03.24", "title": "Откриха 15 трупа в изоставен на пътя камион в Мексико"}
{"url": "https://www.24chasa.bg/novini/article/6779663", "text": "Българските власти са арестували Рой Лорънс Пиечоцки, на 56 години, предава BBC. Британецът е бил обявен за издирване от Интерпол през 2011 година за десет случая на сексуални престъпления с малолетни в САЩ. Той е арестуван след като е  Според Министерството на вътрешните работи на България залавянето му е резултат на съвместните усилия на местната полиция, Отделът за киберпрестъпления и ФБР на САЩ, предаде \"Фокус\". Той е бил с подправени документи с друго име и променена външност. При задържането му са конфискувани компютърни конфигурации, на които според властите има порнографски изображения на деца.", "date": "2018.03.24", "title": "Би Би Си: В България заловиха издирван от Интерпол британец"}
{"url": "https://www.24chasa.bg/novini/article/6779355", "text": "Два самолета антураж, сред които и собствен готвач, води в понеделник във Варна Реджеп Ердоган, научи “24 часа”. Готвачът ще следи дали приготвяните за вечерята на турския президент ястия са безопасни и отговарят на мюсюлманските изисквания. Вечерята на Ердоган с председателя на Европейския съвет Доналд Туск, шефа на ЕК Жан-Клод Юнкер и българския премиер Бойко Борисов в понеделник в двореца “Евксиноград” трябва да затопли отношенията между Турция и ЕС, които бяха определени като крайно влошени от Борисов в петък. Разговорите са насрочени за късно вечерта в понеделник. Първи във Варна ще кацне Доналд Туск, след него идват Юнкер и двата самолета на Ердоган. Турският държавен глава води и засилена охрана със себе си. От десетина дни голяма група турски охранители са във Варна и координира с НСО мерките за сигурност. Турската охрана проверява както маршрутите, по които Ердоган ще стигне от летището до двореца, така и доставките на продуктите за официалната вечеря. Ердоган води и 4-ма свои министри, въпреки че форматът на срещата е 1 плюс 2. От българска страна освен Борисов в разговорите ще участват външната министърка Екатерина Захариева и министърката на европредседателството Лиляна Павлова. Все още не е ясно дали турският президент ще доведе и съпругата си. Засега обаче не било предвидено преспиване на Ердоган във Варна и по-вероятно той щял да бъде без първата си дама. Цял етаж в хотел “Тунела” в Евксиноград е отделен за турския президент, ако реши да пренощува. Един етаж ще има и за Юнкер, а Туск ще отседне в Слънчевото бунгало. Борисов и Ердоган по време на предишната им среща. СНИМКА: РУМЯНА ТОНЕВА", "date": "2018.03.24", "title": "Ердоган идва с 2 самолета антураж и с личен готвач"}
{"url": "https://www.24chasa.bg/novini/article/6779676", "text": "Сирийско дете, трениращо футбол е убито, а други седем са ранени от снаряд, изстрелян от бунтовниците и попаднал на спортно съоръжение в покрайнините на сирийската столица Дамаск, предава AFP. Според информация на сирийската държавна агенция САНА ракетите са ударили спортен клуб в столичния квартал Мазраа, където се намира и руското посолство, предаде \"Фокус\". „Те удариха спортния център Ал Файхаа със снаряд, който отне живота на едно дете и рани седем други“, каза треньорът на детския тим Мосен Абас. Това е най-известното спортно съоръжение в столицата Дамаск и там тренират националните отбори на страната.", "date": "2018.03.24", "title": "Сирийче, трениращо футбол, е убито при обстрел в Дамаск, други 7 са ранени"}
{"url": "https://www.24chasa.bg/novini/article/6779533", "text": " Категорично няма такова нещо”, заявиха от Министерството на външните работи, след като британският вестник , свързани с разузнавателните мрежи на Москва. Публикацията в “Таймс” е опит за натиск от страна на Лондон към правителството в България и още няколко европейски страни, които остават колебливи в действията си срещу руснаците, коментира експерт по външна политика и сигурност. Според информацията на “Таймс”, съобщена и от Си Ен Ен, 20-ина европейски страни ще се включат в солидарността към Великобритания, прогонвайки евентуални руски шпиони. Мерките срещу Русия са във връзка с отравянето на бившия двоен шпионин Сергей Скрипал и дъщеря му Юлия в английския град Солсбъри, което предизвика срив в отношенията между Москва и Лондон.", "date": "2018.03.24", "title": "София под силен натиск да изгони руски дипломати. Отговорът е: Не! (Обзор)"}
{"url": "https://www.24chasa.bg/novini/article/6779693", "text": "Светлините на Кремъл, Червения площад, Айфеловата кула, Акропола и базиликата \"Свети Петър\" бяха угасени тази вечер по повод 11-ия \"Час на планетата\" - кампания, организирана всяка година в цял свят за борба с климатичните промени и опазване на природата, предаде Франс прес. В руския сегмент на Международната космическа станция ще бъде намалена интензивността на светлините, съобщава космическата агенция \"Роскосмос\". Инициативата \"Часът на планетата\" (или \"Часът на Земята\", Earth Hour) започна в Австралия през 2007 г. и се очаква тази година да бъде следена от милиони хора в 187 страни, където светлините ще бъдат изгасени в 20.30 ч. местно време. Тази година целта ще бъде да излезе от въпроса за затоплянето на планетата и да призове за мобилизация за опазване на дивата природа, предаде БТА. \"Часът на планетата\" \"настъпва в момент, когато населението и планетата са под натиск. Климатичните промени се движат по-бързо от нас. Притеснителните им последствия вече са тук\", предупреди във видеопослание в Туитър генералният секретар на ООН Антониу Гутериш. Последните три години бяха най-топлите в историята откакто се водят измервания, отбелязва АФП.", "date": "2018.03.24", "title": "Москва и Париж също изгасиха светлините \nза \"Часът на Земята\""}
{"url": "https://www.24chasa.bg/novini/article/6779542", "text": "Гръцките телевизии „Скай“ и „Антена“ обявиха, че външният министър на Македония Никола Димитров в разговор с гръцките репортери е заявил, че може да посети Атина след срещите във Виена с посредника на ООН Матю Нимиц и е изразил желание да се запознае с лидера на младшия партньор в гръцката управляващата коалиция „Независимите гърци“ – Панос Каменос, предава излъчващата на албански скопска телевизия „Алсат – М“. Както заяви кореспондентът на МИА в Атина, екипите на медиите, които са пристигнали заедно с гръцката делегация в Скопие, са коментирали, че посещението на гръцкия външен министър Никос Коцияс е преминало добре и в приятелска атмосфера и че между двамата министри има химия и воля за разрешаване на спора за името, но и че различията в позициите остават, като основните проблеми свързани с искането за промяна на македонската конституция и формулировката на името на бившата югорепублика, предаде \"Фокус\". „Двамата министри прекара шест часа заедно в четвъртък вечерта, когато са обсъдили всички въпроси. За сега изглежда, че не са направени много крачки напред, напротив, излезе нов проблем, за който разбрахме от господин Димитров и това е името. Той иска то да бъде от две думи и да бъде преведено на английски език. Вторият голям проблемен въпрос е Конституцията. Не само промяната на иредентистките текстове, но и обсега на употреба на името. Скопяните искат двойна формула за името“, пише в коментар на гръцката телевизия „Стар“. Пратеникът на телевизия „Скай“, в репортажа си от Скопие, оцени, че покрай позитивния климат на срещата на двамата министри, все пак на пресконференцията са се показали неразбирателствата между страните. „Господин Димитров обясни, че се отнася негативно към вариант за име без превод, като например Горна Македония, докато господин Коцияс от своя страна обяясни, че за Гърция промяната на Конституцията е предварително условие за всяко решение“, заяви пратеникът на „Скай“. Вестник „Та Неа“ коментира, че ако някой иска да извлече заключение от историческото посещение на Коцияс в Скопие, той „би казал, че двете страни са далече от постигането на договорка“. Гръцката новинарска агенция АНА-МПА, в текст със заглавие „Коцияс: Направихме крачки напред“, пише, че и от двете страни има воля за разрешаване на въпроса, „което ще отвори вратите на бъдещето“. Гръцкото издание на Euronews също поставя акцента върху волята за решение. В известията си от Скопие, гръцките медии предадоха изявленията на двамата външни министри, но коментираха, че ще се разбере дали двете страни могат да стигнат до договор и решение на проблемите след срещата във Виена в петък (30 март). Според гръцкия Euronews, Нимиц ще представи правен текст на ООН, който трябва да бъде допълнен от двете страни и върху него трябва да бъдат отбелязани точките, върху които има забележки.", "date": "2018.03.24", "title": "Гръцки медии: Скопие и Атина са далеч от разрешаване на спора за името"}
{"url": "https://www.24chasa.bg/novini/article/6779551", "text": "Президентът на САЩ Доналд Тръмп се готви да изгони десетки руски дипломати от страната в отговор на отравянето с нервнопаралитично вещество във Великобритания на бившия двоен агент Сергей Скрипал, съобщи днес агенция Блумбърг, като се позовава на двама души, запознати с въпроса. Тръмп се е съгласил с препоръките на съветниците си и експулсирането на руските дипломати вероятно ще бъде оповестено в понеделник, твърдят двамата, но правят уговорката, че решението на Тръмп може и да не е окончателно. Тръмп бил готов да действа, но искал преди това да е сигурен, че и съюзниците ще предприемат подобни мерки срещу Русия, предаде БТА. До това решение се стигнало да среща в петък, на която са присъствали посланикът на САЩ в Русия Джон Хантсман, финансовият министър Стив Мнучин, министърът на търговията Уилбър Рос, министърът на правосъдието Джеф Сешънс, шефът на Пентагона Джим Матис, шефът на националното разузнаване Дан Коутс, както и напускащият поста си съветник по националната сигурност Хърбърт Макмастър. Всички запознати с дебата по въпроса са помолили да останат анонимни. Заместник-говорителят на Белия дом Радж Шах казал по този повод пред Блумбърг: \"САЩ твърдо застават на страната на Обединеното кралство, осъждайки възмутителните действия на Русия. Президентът винаги разглежда възможността за търсене на отговорност от Русия заради враждебните й действия. За момента няма какво друго да съобщим\". По този повод Блумбърг коментира, че в Белия дом се задълбочава битката как най-добре да се отговори на провокациите на руския президент Владимир Путин. Вътрешните различия по въпроса отново изплуваха на повърхността тази седмица, след като Тръмп поздрави Путин за преизбирането му, без преди това да погледне писмените съвети, дадени от екипа му, да не прави това, казал запознат със случая, цитиран от Блумбърг.", "date": "2018.03.24", "title": "Тръмп се готви да изгони десетки руски дипломати от САЩ заради случая Скрипал"}
{"url": "https://www.24chasa.bg/novini/article/6779531", "text": "Бивш руски модел успя да избяга от мъжа, който я държи 7 години в плен като \"секс рoбиня\" в Турция и Русия. Насилникът на Наташа е баща на децата й и се казва Вячеслав. Дълго време той я държи гладна, в следствие на което тя се разболява от анорексия и тежи 38 кг. Според думите й, бизнесменът я изнасилва и пребива от бой почти всеки ден. Наташа е преживяла и анемия заради огромна загуба на кръв, която почти я убива, пише \"Дейли Мейл\". Когато започват да излизат, 30 -годишният Вячеслав й обещава бляскава кариера и й казва, че ще се грижи за нея, но едва месец след запознанството той започва да я бие, когато тя е само на 18: \"Обвиняваше ме, че вината за малтретирането е моя. Повтаряше ми, че трябва да върша нещата по правилния начин. Много го обичах. Мислех си, че той ще се промени. Вярвах, че съм скъп за него човек.\" Когато е бременна в 6-я месец, той я отвлича и я води в Турция: \"Бях секс робиня. Нямах никаква възможност да напусна. Той взе всичките ми документи. Забрани ми да говоря с роднините ми, дори с майка ми. Той твърдеше, че тя ми влияе лошо. Биеше ме в присъствието на неговите бизнес партньори. Оставяше ме сама по цял ден в апартамента. Готвех и чистех за него, само за него. Дори след раждането той отново ме биеше.\" 22 месеца след като ражда първата им дъщеря - Ева, тя ражда още едно момиченце - Лиза. Синът, от първия брак на Вячеслав, вижда как той малтретира Наташа и подава жалба в турската полиция. След което тя е депортирана в Украйна. Наташа остава със семейството си в Киев, но той я намира отново: \"Каза ми, че му принадлежа, без значение какво правя, никога няма да се измъкна от него, докато умра. Сграбчи ме, бутна ме в колата му и заведе в Русия. Там бях в плен цели две години - от юни 2016 г. до януари 2018 г., докато не успях да избягам.\" Когато най-накрая успява да избяга, тя е със счупени ребра и гръдна кост, както и наранявания на главата. Социален работник, запознат с случая, казва: \"Тя има късмет, че е жива.\" В момента Наташа е в убежище за жертви на домашно насилие в Русия.", "date": "2018.03.24", "title": "Модел, майка на две деца, държана 7 години като секс робиня от бизнесмен, избяга"}
{"url": "https://www.24chasa.bg/novini/article/6779565", "text": "Технологичните компании подкрепят въвеждането на ясни „законодателни рамки“, но критиците смятат новия закон за източник на повишен контрол и се страхуват от възможните нарушения на човешките права, предаде  . Американският президент Доналд Тръмп подписа закон, улесняващ обмяната на данни на интернет потребители с чуждестранните правоохранителни органи. Това ще помогне на министерството на правосъдието на САЩ да избегне продължителните дипломатически процедури при искането на данни за потребителите, а също така при преглеждането на тяхната електронна поща. Задължително условие за дейността на правоохранителните органи в рамките на новия закон е уважението на правото на свобода и личен живот, отбелязват авторите. Големите технологични компании подкрепиха въвеждането на закона, получил наименованието Cloud Act. Документът въвежда ясни „законодателни рамки, регулиращи достъпа до данните“ от страна както на американските, така и на чуждестранните власти, заяви президентът на „Майкрософт“ Бред Смит в официалния блог на корпорацията. От своя страна критиците на закона виждат в него източник на повишен контрол и се страхуват от намаляване на защитата на правозащитниците и журналистите. Личната информация на интернет потребителите ще стане „достъпна на чуждестранните правоохранителни органи без решение на съда“, отбелязва представителят на НПО Electronic Frontier Foundation Дейвид Руис. Освен това, в закона отсъства ясно определение на „сериозни престъпления“, твърди представител на НПО New America Foundation Робърт Грийн. Това ще позволи свободни трактовки на редица текстове в приетия документ, добавя той.", "date": "2018.03.24", "title": "Американските служби разширяват следенето в интернет"}
{"url": "https://www.24chasa.bg/novini/article/6772226", "text": "     Урагани със скорост 120 км/ч отнасят покриви, първа пролет дойде със сняг, а Коледата все едно бе Великден. Лятото става все по-горещо, а дъждовете повече и по-обилни. Толкова необичайна изглежда метеорологичната обстановка в България напоследък. Факт е, че измененията се дължат на климатичните промени, но не само. “Тези изменения не са толкова нетипични за нашия климат. Дълги години се смяташе, че климатът е трудно изменчиво природно явление. Напоследък обаче вижданията са, че е възможно той да се изменя твърде бързо, но в определени рамки. Въпреки това през последните 10 000 години се радваме на ужасно постоянен климат”, обяснява климатологът доц. Георги Рачев. Природните катаклизми са резултат от две неща – природата и човешката дейност. В момента България е в период на по-топло и по-влажно време, започнал още през 70-те години с глобалното затопляне. Затова и намаляват дните с отрицателни температури, но се увеличават горещите дни За последните 30 години средната температура в различните места на Северна България се е повишила с градус, градус и половина, а на юг по-малко. Много сериозни промени има и във височина. Горната граница на гората в Пирин се е качила със 150 метра надморска височина, т.е. станало е топло и вече видове като бял бор и мура се срещат и над обичайните за тях до 2100 метра. “Затоплянето не води до катастрофични промени в България. Снегът продължава да вали, но на високо. В по-ниските части има по-малко сняг, което пък не пречи на транспорта, спестява разходи за почистване и опесъчаване, а и по-малко хора загиват от катастрофи заради лошо време”, казва доц. Рачев. Определено у нас става по-топло и от 2000 г. има промяна и във валежния режим. През 80-те години, до началото на XXI в. валежите бяха с до 20% под нормата. “Тогава се заговори как непрекъснато се затопляме, че идва суша и едва ли не ще видим маймуни по “Цар Освободител” в София и как Южна България ще стане пустиня. Това не се случи. Напротив, особено след 2010 г. валежите са с 10-20% над климатичната норма”, разказва климатологът. Вследствие на това през 2014, 2016 и 2017 г. България е прибрала почти 10 млн. тона зърнена култура, а миналата година 2 млн. тона слънчоглед, което е 5% от световното производство, допълва доц. Рачев. “Климатът ни е такъв, че може и 5 години да не падне капка, но след това изведнъж да рукне цяла река”, обяснява доцентът. Въпреки усещането, че все повече сезоните у нас се сливат в два - зима и лято, не е така и няма промяна в тяхната продължителност. “Никога четирите сезона не са били равномерно разпределени. Зимата, пролетта и есента са сравнително по-кратки от лятото. Ние се намираме в най-южната час на умерения климатичен пояс и затова лятото ни е по-дълго. Чисто субективно е, че пролетта е по-къса от предишните сезони. Сега сме пролет, нищо, че вали сняг”, обяснява той. “Аз лично съм седял с широко разперени ръце на 24 май 1991 г. в 8 ч сутринта, когато в София валя сняг, и то на надморска височина 550 м”, разказва климатологът. На фона на 2016 г., която бе най-горещата в историята на човечеството, през 2017 г. преживяхме най-студеното време, въпреки че остана третата най-топла година. Втората е 2015 г. “В София максималната температура в 5 поредни дни не се повиши повече от -10 градуса. Но това се е случвало и през 54-а и 63-а година. Наводненията по р. Дунав пък се случват редовно през 5 години”, казва доц. Рачев. След като през 2016 г. природният феномен Ел Ниньо повиши с цял градус над нормата температурата на земната повърхност и световния океан, сега на същото място в източната част на Тихия океан действа студеното течение Ла Ниня. Затова се очаква 2018 г. да не е сред най-топлите. Температурите пак ще се задържат по-високи, но от порядъка на 0,7 градуса над нормата. Учените следят през последните 6 години как промените в климата влияят върху заразните болести. Има видими промени, свързани предимно със заболявания, предавани чрез кърлежи, комари и гризачи. “Класически пример е маларията, която до 50-те, 60-те години е била голям бич в България и много хора са страдали от нея”, казва д-р Ангел Кунчев, главен държавен здравен инспектор. След това чрез пресушаване и обработка на блатата маларията е изкоренена. Специалистите обаче наблюдават, че заради затоплянето границата на това заболяване постепенно се измества на север, като преди години голям брой заболели е имало в Русия, а напоследък в Гърция. Условия за развиването му вече има и у нас, особено в летните месеци, когато температурите са високи и са благоприятни за комарите, категоричен е д-р Кунчев. Ако има достатъчно заблатени места и разливи, които по принцип са предпочитани от тези насекоми, и не се обработват както трябва, създават условия за малария. “Нашият стремеж е да не допуснем тя пак да стане местно заболяване, но такава опасност съществува”, предупреждава д-р Кунчев. Затова навреме да се направят обработките на блата, реки, язовири, напомня той и допълва, че са нужни поне 4-5 пръскания срещу комари Друго заболяване, което се разпространява сред хората по същия начин и е било съвсем непознато за Европа, е западнонилската треска. Последните години се диагностицират доста случаи в страни от Балканите. “Имаше малки епидемични взривове в Сърбия, Косово, Румъния по поречието на Дунав. То е типично лятно заболяване, но се доказва по-трудно, защото се бърка с други летни вируси заради подобните симптоми”, обяснява инспекторът. По-топлото време, дължащо се на климатичните промени, създава условия и за развиване на непознати у нас вируси като хантавирусите. Те се пренасят чрез гризачи и мишки и причиняват тежки заболявания като хеморагични трески със засягане на бъбрек. “Чрез програма на здравното министерство изследвахме доста проби от гризачи в райони на страната и установяваме, че в Южна България и Родопите, макар и не толкова често, има носители на хантавируси, поне сред дивите гризачи”, казва д-р Кунчев. Високите температури правят по-благоприятни условията за живот на гризачите. При тежка зима голяма част от тях, в някои случаи и 70 до 90%, загиват, защото няма какво да ядат. Когато климатът е по-мек, голяма популация от тях остава жива и се размножават допълнително, с което заплахата за човека става по-голяма. Причината е, че хантавирусите се отделят с изпражненията на животните и попадат във въздуха, откъдето човек също може да се зарази. ", "date": "2018.03.24", "title": "Човекът живее в леко хладна 2018 г."}
{"url": "https://www.24chasa.bg/novini/article/6779491", "text": "\"Целият Европейски съюз има интерес от по-бързата интеграция на Западните Балкани\". Това заяви евродепутатът от АЛДЕ / ДПС Илхан Кючюк, който проведе двудневно работно посещение в Косово и Македония, се посочва в изпратено до БТА прессъобщение. В Косово Кючюк се срещна с вицепремиера и министър на външните работи Беджет Пацоли, както и с ръководството на либералната партия на Косово и нейната младежка организация. Евродепутатът и вицепрезидент на АЛДЕ проведе среща и с представители на Алианса за ново Косово, сред които министърът на икономиката Валдрин Лука, министърът на вътрешните работи Флямур Шефай, заместник-министрите на външните работи Рейхан Вуничи и Герж Дедай, депутати и др. \"Десет години, откакто Косово обяви независимост, не е много, но най-младата държава в Европа е пълна с енергия и потенциал. Косово е независима държава и новото правителство, в което основна роля има либералната партия, започна да показва, че е намерило начин да консолидира своя суверенитет, да укрепи институциите и да поддържа мира и демокрацията. Разбира се, страната има да измине дълъг път, преди да се присъедини към евроатлантическите структури и с вицепремиера Пацоли се разбрахме да работим за визовата либерализация с ЕС като основна стъпка в тази посока.\" Във втория ден от работното си посещение Илхан Кючюк посети Скопие, където разговаря с Буяр Османи, вицепремиер и министър на европейките въпроси, Зоран Шапурич, министър на административната реформа, Аднан Кахил, министър на инвестициите, Н.Пр. Виктор Димовски, държавен секретар на Министерството на външните работи на Македония, с Горан Милевски, председател на либералната партия, която е част от управляващата коалиция и с депутати от всички политически партии. \"Трябва да поздравим правителството на Зоран Заев, че за сравнително кратко време съумя да сложи край на политическата безизходица, в която бе изпаднала Македония. Сега страната гордо крачи към НАТО и ЕС и в Брюксел този факт се оценява положително. След подписването на договора за добросъседство с България, искрено се надявам, че в най-скоро време ще видим и значим напредък относно името на страната, което ще отвори вратите на Македония за членство в ЕС. Интеграцията на Западните Балкани е в интерес както на България, така и на целия ЕС, и ние с либералните партньори в региона ще работим и занапред за осъществяването на тази кауза.\"", "date": "2018.03.24", "title": "Илхан Кючюк: ЕС има интерес от по-бързата интеграция на Западните Балкани"}
{"url": "https://www.24chasa.bg/novini/article/6779499", "text": "Най-представителната резиденция на България Евксиноград край черноморския град Варна в понеделник вечерта, 26 март, ще бъде място на изключително важна среща на върха на ЕС и Турция, пише БТА. В срещата ще участват висшите представители на Брюксел Жан-Клод Юнкер, Доналд Туск и Бойко Борисов, от една страна, и турският президент Реджеп Тайип Ердоган от друга. До последно преди срещата се тиражираха информации, че тя може да бъде отложена. Но и ЕС, и Ердоган поставиха точка, като обявиха официално, че ще се състои. Домакин на срещата ще бъде министър-председателят Бойко Борисов. Предстоящата среща във Варна се счита за най-важната от процеса на председателството на България на ЕС, което София пое в началото на тази година. \"Срещата във Варна е особено важна за диалога на ЕС с Турция\" посочи пред БТА посланик Кристиян Бергер, ръководител на делегацията на ЕС в Турция. Той подчерта значението на българското европредседателство в диалога на Брюксел с Анкара, започнал преди една година. \"Имаме много малко отворени канали за комуникация и ми се иска да действаме с разум и отговорност. Очертава се много тежка среща с Турция във Варна\", заяви българският премиер Бойко Борисов, с което подсказа, че никак не му е било лесно докато стигне до поемането на домакинството, което е много голям успех за европредседателството на България. Разбира се, роля за това има и фактът на близостта в отношенията, установени между Борисов и Ердоган в последно време. Турският президент засвидетелства изключителен знак на уважение към Борисов като лично присъства на церемонията по откриването на уникалната българска Желязна църква в Истанбул преди близо два месеца, подобен жест Ердоган досега не е правил за никой друг чуждестранен държавник, коментират наблюдатели. Освен срещата с европейските лидери, Ердоган и Борисов ще проведат двустранна среща, на която се очаква да бъдат обсъдени въпроси от двустранен и регионален характер, съобщиха от пресслужбата на турския държавен глава. Министърът на външните работи Мевлют Чавушоглу, министърът по европейските въпроси и главен преговарящ с ЕС Йомер Челик, министърът по икономиката Нихат Зейбекджи и търговският министър Бюлент Тюфекчи ще придружават Ердоган във Варна. Предвид важността й, дни наред темата Варна е във вниманието на институциите и обществеността. Според Анкара основните въпроси, които ще бъдат обсъдени на срещата във Варна, са актуализация на Европейския митнически съюз, либерализация на визовите пътувания на турските граждани в европейските държави и придвижване на финансовата помощ за сирийските бежанци, както и отпушване на процеса по някои от преговорните глави за кандидатурата на Турция в ЕС. \"Турция очаква раздвижване в отношенията с ЕС като резултат от срещата във Варна\", заяви говорителят на турското външно министерство Хами Аксой в петък. Анализаторът на телевизионния канал НТВ Гюлденер Сонумут смята, че \"разговорите във Варна ще бъдат определящи за насоката, която ще поемат отношенията ЕС-Турция и които ще залегнат в доклада за напредъка на Турция на 17 април т.г.\" Той специално отбеляза значението, което в Брюксел се отдава на борбата на Турция срещу тероризма. \"Брюксел се стреми да помага на Турция в борбата срещу тероризма и да я подкрепя с конкретни действия. Особено важно значение ще имат инициативите, които Анкара ще представи за изготвяне на пътната карта за реформите в защитата на основните права и свободи, както и конкретни стъпки, които трябва да се предприемат. Също така фактът, че търговските отношения на Великобритания с ЕС вече получиха конкретно решение, ще даде право за продължаване на преговорите между ЕС и Турция по актуализирането на Европейския митнически съюз, които бяха прекъснати\", заяви той. Турският анализатор посочи още, че европейските лидери критикуват Анкара заради операцията \"Маслинова клонка\" в Африн. \"Но в същото време \"тежката артилерия\" на ЕС, страни като Германия и Франция, ще подкрепят с политическа воля решимостта на Турция за реформи, с които да се премахнат пречките в отношенията между ЕС и Турция\", посочи той. Турция отново се насочва към \"европейския процес\", коментира известният колумнист Таха Акйол, който смята това за най-важната стъпка. Той посочи, че в навечерието на срещата във Варна са се увеличили насрещните положителни стъпки между ЕС и Турция, които според него дават основания за положителни очаквания, но има и остри критики. \"Европа е най-големият търговски партньор и основен инвеститор на Турция. Срещата идва, след като процесът на преговори за членството на Турция в ЕС беше блокиран. ЕС се ангажира да придвижи транша от 3 млрд. евро за сирийските бежанци в Турция. Освобождаването от затвора на журналистите Дениз Юджел, Ахмет Шък, Шахин Алпай /условно/ са все положителни знаци, може да последват и други. Но са налице и обвиненията на Европейския съд за правата на човека за нарушения на основните права и свободи, погазване на независимостта на правосъдната система, които са сериозни пречки\", казва той. Турският колумнист коментира, че на срещата във Варна Ердоган естествено ще отхвърли предлагания от ЕС \"модел на привилегировано членство\" и ще постави отново познатата вече цел \"на пълноправно членство на Турция в ЕС\". \"Но \"пълноправното членство\" на Турция в ЕС е въпрос на дългосрочна перспектива, ето защо от гледна точка на близкото бъдеще главното е, че Турция отново се насочва към европейския процес\", казва той. Журналистът Батухан Яшар от информационната агенция Ихляс хабер определя предстоящата среща във Варна като \"Футболен мач между ЕС и Турция\". Той посочва, че Турция отива много добре подготвена на срещата в Варна. \"Турция е със силна ръка, ще притисне ЕС и лидерите, като им представи конкретни факти и документи. Изглежда, че Брюксел е положително впечатлен от нормализирането на отношенията на Турция с Германия \", пише той.", "date": "2018.03.24", "title": "Предстоящата среща във Варна ще определи бъдещето на отношенията ЕС-Турция"}
{"url": "https://www.24chasa.bg/novini/article/6779509", "text": "Френският президент Еманюел Макрон свика извънредно заседание на Съвета за национална сигурност и отбрана, след като вчера в Южна Франция бяха извършени въоръжени нападения, при които четирима души загинаха, предаде  . „Еманюел Макрон свика Съвета за отбрана в 17.30 часа в Елисейския дворец“, съобщава телевизия БФМ-ТВ, позовавайки се на източници от Елисейския дворец. Участие в заседанието трябва да вземат премиерът Едуард Филип, министърът на вътрешните работи Жерар Колон, ръководителите на ключовите силови ведомства и спецслужби. Единствена тема на съвещанието ще бъде терористичният атентат в Южна Франция. На 23 март в Каркасон 26-годишният Редуан Лакдим нападна хора в автомобил, с цел да го открадне: шофьорът е бил ранен, а неговият спътник е бил убит. Второто си нападение той е извършил срещу трениращи недалеч от казарма специални части. Терористът е открил огън по тях. Третото нападение е било в съседния град Треб, където взе заложници в местен супермаркет. При нападението загинаха трима души включително полицай, който е предложил да замени един от заложниците. Терористът е ликвидиран при щурма на сградата. Сателитната телевизия „Скаю нюз-Арабия“ съобщи, че отговорността за серията нападения е поела терористичната организация „Ал Кайда“.", "date": "2018.03.24", "title": "Макрон свика извънредно Съвета за национална сигурност"}
{"url": "https://www.24chasa.bg/novini/article/6779512", "text": "Шест препълнени колички с хранителни продукти за по-малко от два часа събра инициативата „Купи и сподели” в един от столичните магазини на БИЛЛА тази сутрин. Тя се провежда под егидата на омбудмана Мая Манолова и е част от голямата кампания на националния обществен защитник “Великден за всеки-дари празник на баба и дядо”, която за трета поредна година набира средства и храни за възрастните хора, които няма да получат надбавки върху пенсииите си за големия християнски празник, съобщиха от пресцентъра на Омбудсмана.   Днес Манолова и екипът й, заедно с доброволци от ръководената от нея институция и от Българския червен кръст, лично агитира клиентите на търговската верига да подкрепят акцията \"Купи и сподели\", която стартира вчера в 13 града в цялата страна. В инициативата се включи и Бойко Сачански, управителят на БИЛЛА. „Възрастните хора на България имат нужда от нашата подкрепа като общество, като бизнес, като граждани да подкрепим трапезата на бедстващ пенсионер за великденските празници“, заяви омбудсманът по време на акцията. При предишните две години бяха събрани над два милиона лева в пари и хранителни продукти, с които бяха зарадвани десетки хиляди български пенсионери. „Има още две седмици, в които да покажем, че сме добри, съпричастни, че ни пука за това как живеят нашите баби и дядовци, нашите майки и бащи. Всеки може да направи добро, да се почувства щастлив на празника. Сигурна съм, че в крайна сметка не само тези, които получават, но и тези, които даряват получават огромно удоволетворение преди големия християнски празник, че са споделили това, което имат с тези, които се нуждаят, че са проявили доброта. Българите са добри хора и имат време да направят по едно добро до Великден“, допълни Манолова. По традиция \"Купи и сподели\" се реализира в двете последователни седмици преди Великден, в дните от петък до неделя /23-25 март 2018 г. и 30 март - 1 април 2018 г./, в партньорство с най-мащабните хранителни вериги в страната Билла, Кауфланд и Лидъл, като към тях по места се присъединяват и други големи супермаркети. Клиентите ще могат да оставят купените и дарените продукти в специално поставените за целта на изхода колички, брандирани с логото на кампанията. Доброволците на „Великден за всеки“ от Български Червен кръст, Национален алианс за работа с доброволци, Национално сдружение „Младежки глас“, Младежки дом – Сливен, ЕГ „Васил Карагьозов“ от гр. Ямбол, Фондация П.У.Л.С. и младежи от група „отГОворните“ ще оказват съдействие на всички, които решат да подкрепят благородната кауза. МАГАЗИНИТЕ И ЧАСОВЕТЕ, В КОИТО МОЖЕ ДА ДАРИТЕ ХРАНИТЕЛНИ ПРОДУКТИ ПО ГРАДОВЕ: гр. Бургас – Магазин на БИЛЛА, адрес: кръстовище „Трапезица“, от 18.00 до 20.00 часа; гр. Варна – Магазин на БИЛЛА, адрес: бул. „Вл. Варненчик“ № 48, от 18.00 до 20.00 часа; гр. Варна – Магазин на BULMAG, адрес: ул. „Андрей Сахаров“ №2, целодневно и без доброволци; гр. Варна – Магазин на BULMAG, адрес: бул. „Константин и Фружин“ № 41, целодневно и без доброволци; гр. Горна Оряховица – Магазин на КАУФЛАНД, адрес: ул. „Мано Тодоров“ № 7А, от 18.00 до 20.00 часа; гр. Горна Оряховица – Магазин на ЛИДЛ, адрес: ул. „Христо Смирненски“ № 14, от 18.00 до 20.00 часа; гр. Дулово – Магазин на BULMAG, адрес: ул. „Силистренско шосе“ № 9, целодневно и без доброволци; гр. Кюстендил – Магазин на БИЛЛА, адрес: бул. „Пауталия“ № 10, от 18.00 до 20.00 часа; гр. Кюстендил – Магазин на КАУФЛАНД, адрес: бул. „Македония“ № 10, от 18.00 до 20.00 часа; гр. Перник – Магазин на БЛЯН, адрес: ул. „Юрий Гагарин“ № 15, целодневно и без доброволци; гр. Перник – Магазин на БЛЯН, адрес: кв. „Изток“, ул. „Рашо Димитров“ № 87, целодневно и без доброволци; гр. Перник – Магазин на КАУФЛАНД, адрес: ул. „6-ти май“ № 1, от 18.00 до 20.00 часа; гр. Пловдив – Магазин на БИЛЛА, адрес: бул. „6-ти септември“ № 221, от 18.00 до 20.00 часа; гр. Пловдив – Магазин на БИЛЛА, адрес: Автогара „Родопи“, ул. „Македония“ № 2, от 18.00 до 20.00 часа; гр. Пловдив – Магазин на КАУФЛАНД, адрес: кв. „Тракия“ бул. „Освобождение“ № 47, от 18.00 до 20.00 часа; гр. Пловдив – Магазин на ЛИДЛ, адрес: бул. „Пещерско шосе“ 34, от 18.00 до 20.00 часа; гр. Пловдив – Магазин на СЛЪНЧЕВИ ЛЪЧИ, адрес: бул. „Никола Вапцаров“ № 23, целодневно и без доброволци; гр. Пловдив – Магазин на СЛЪНЧЕВИ ЛЪЧИ, адрес: ул. „Михалаки Георгиев\" N25, целодневно и без доброволци; гр. Пловдив – Магазин на ТРИУМФ, адрес: кв. „Тракия“, ул. „Шипка“ № 6, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от 10.00 до 14.00 часа, 31 март /събота/ и 1 април /неделя/ от 10.00 до 14.00 часа; гр. Пловдив – Магазин на ТРИУМФ, адрес: кв. „Каршияка“, ул. „Васил Левски“ № 3, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от 10.00 до 14.00 часа, 31 март /събота/ и 1 април /неделя/ от 10.00 до 14.00 часа; гр. Пловдив – Магазин на ТРИУМФ, адрес: МОЛ Марково Тепе – ниво 2, бул. „Руски“ № 53, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от 10.00 до 14.00 часа, 31 март /събота/ и 1 април /неделя/ от 10.00 до 14.00 часа; гр. Пловдив – Магазин на ТРИУМФ, адрес: кв. „Кючук Париж“ бул. „Ал. Стамболийски“ № 33, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от 10.00 до 14.00 часа, 31 март /събота/ и 1 април /неделя/ от 10.00 до 14.00 часа; гр. Пловдив – Магазин на ТРИУМФ, адрес: кв. „Изгрев“ ул. „Герлово“ № 1, 23 и 30 март /петък/ от 18.00 до 20.00 часа, 24 март /събота/ и 25 март /неделя/ от 10.00 до 14.00 часа, 31 март /събота/ и 1 април /неделя/ от 10.00 до 14.00 часа; гр. Сливен – Магазин на КАУФЛАНД, адрес: бул. „Георги Данчев“ № 30, от 18.00 до 20.00 часа; гр. София – Магазин на БИЛЛА, адрес: бул. „България“, от 18.00 до 20.00 часа; гр. София – Магазин на БИЛЛА, адрес: кв. „Младост“ 1, от 18.00 до 20.00 часа; гр. София – Магазин на КАУФЛАНД, адрес: бул. „Ген. Тотлебен“ № 36, от 18.00 до 20.00 часа; гр. София – Магазин на КАУФЛАНД, адрес: ул. „Тодор Каблешков“ № 3, от 18.00 до 20.00 часа; гр. София – Магазин на ЛИДЛ, адрес: кв. „Младост“, ул. „Андрей Ляпчев“ № 52, от 18.00 до 20.00 часа; гр. София – Магазин на ЛИДЛ, адрес: бул. „Ген. Скобелев“ № 62А, от 18.00 до 20.00 часа; гр. Стара Загора – Магазин на ЛИДЛ, адрес: ул. „Хаджи Димитър Асенов“ № 3, от 18.00 до 20.00 часа; гр. Търговище – Магазин на BULMAG, адрес: ул. „Ген. Скобелев“ № 1, целодневно и без доброволци; гр. Търговище – Магазин на BULMAG, адрес: бул. „Сюрен“ № 1, целодневно и без доброволци; гр. Търговище – Магазин на BULMAG, адрес: ул. „Трапезица“ № 15, целодневно и без доброволци; гр. Шумен – Магазин на BULMAG, адрес: бул. „Велики Преслав“ № 28, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци; гр. Шумен – Магазин на BULMAG, адрес: бул. „Мадара“ № 30, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци; гр. Шумен – Магазин на BULMAG, адрес: бул. „Македония“ № 40, на 23 и 30 март /петък/ от 17.00 до 19.00 часа с доброволци, а в останалите дни целодневно и без доброволци; гр. Шумен – Магазин на BULMAG, адрес: ул. „Искър“ № 7, целодневно и без доброволци; гр. Шумен – Магазин на BULMAG, адрес: ул. „Панайот Хитов“ № 2, целодневно и без доброволци; гр. Шумен – Магазин на BULMAG, адрес: ул. „Симеон Велики“ № 49, целодневно и без доброволци; гр. Шумен – Магазин на BULMAG, адрес: ул. „Странджа“ № 21, целодневно и без доброволци; гр. Ямбол – Магазин на КАУФЛАНД, адрес: бул. „Граф Игнатиев“ № 30, 23, 24 и 25 март ,от петък до неделя, от 18.00 до 20.00 часа; гр. Ямбол – Магазин на ВИЛТОН, адрес: кв. „Каргон“, ул. „Д-р Кръстев“ № 2, от 18.00 до 20.00 часа; гр. Ямбол – Магазин на ВИЛТОН, адрес: кв. „Златен рог“, от 18.00 до 20.00 часа. Кампанията „Великден за всеки – дари празник на баба и дядо“ може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: IBAN: BG53UNCR70001522802795 Банков код: UNCRBGSF Или със SMS 1255 - на стойност 1 лев, освободен от ДДС Чрез on-line дарения от България и чужбина на сайта на БЧК – www.redcross.bg Средствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/9WP9Pq / Възрастните хора ще получават своите ваучери с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще се раздават събраните хранителни продукти на социално слаби и бедни хора. Списъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.03.24", "title": "Мая Манолова събра половин тон храна за кампанията „Великден за всеки\""}
{"url": "https://www.24chasa.bg/novini/article/6779528", "text": "9 от общо 11-те българи, пострадали при катастрофата в Египет, се прибраха в България, съобщи  . Останалите двама, които са по-тежко пострадали, се очаква да се дойдат късно в събота вечерта. Това са жена със счупен крак и мъж със счупена ръка. И двамата претърпяха операция в Египет и вече са във стабилно състояние. Въпреки това те не могат да стоят седнали, така че ще се наложи да бъдат транспортирани с носилки.", "date": "2018.03.24", "title": "9 от българите, пострадали при катастрофата в Египет, се върнаха у нас"}
{"url": "https://www.24chasa.bg/novini/article/6779519", "text": "Тази нощ в 3.00 ч. ще превъртим стрелките на часовниците си с един час напред и ще трябва да преодоляваме дискомфорта в идните няколко дни, докато свикнем. Това каза за „Фокус“ физикът Пенчо Маркишки от Института по астрономия с Национална астрономическа обсерватория при Българска академия на науките (БАН), коментирайки лятното часово и историята на тази практика. По думите му връщането към зимно часово време ще стане на 28 октомври в 4:00 ч., когато обратно – ще върнем стрелките с час назад. „Принципно лятното часово време е валидно от последната неделя на месец март до последната неделя на октомври. Това правило определя тазгодишните дати на въвеждането му – от 25 март до 28 октомври“, коментира Маркишки. Той обясни, че историята на смяната на времето е много дълга. „Можем да започнем от шеговитото писмо на Бенджамин Франклин до френския вестник „Парижки журнал“ през 1784 г., в което той съветва парижани да си лягат и стават по-рано, до официалното въвеждане на лятното часово време в Германия и Австро-Унгария от 30 април 1916 г. и във Великобритания – от 21-и май същата година. Това е времето на Първата световна война, когато страните изпитват недостиг на енергийни ресурси – въглища, светилен газ и други, което всъщност е поводът за въвеждането на мярката. След войната лятното часово време се отменя, но с избухването на Втората световна то е въведено отново. Тогава се въвежда дори т.нар. „Британско двойно лятно часово време“– с два часа напред спрямо гринуичко време. През 1947 г. Великобритания отново се връща към времето по Гринуич. Много след това е проведен друг експеримент – от 1968 г. до 1971 г. часовниците в Англия остават с един час напред целогодишно“, коментира Маркишки. Физикът обясни, че въвеждането на лятно часово време е било индивидуално решение на всяка страна.", "date": "2018.03.24", "title": "БАН: Тази нощ ще превъртим стрелките на часовниците си с един час напред"}
{"url": "https://www.24chasa.bg/novini/article/6779530", "text": "Удължава се с една седмица бедственото положение в Брегово, каза за \"Фокус\" Милчо Лалов, кмет на Община Брегово. Той посочи, че решението е взето на заседание на Общинския щаб за защита при бедствия и бедственото положение ще продължи до 31 март. \"Следи се денонощно нивото на река Тимок, то е спаднало. Запазва се обаче високото ниво на подпочвените води и заради предстоящото снеготопене се очаква те да повишат нивото си. Остават наводнени и дворове и земеделски площи в Брегово\", обясни Милчо Лалов. Той допълни, че е отправил искане един от хидромодулите на РСПБЗН - Видин да остане, за да се отводняват залетите площи в Брегово.", "date": "2018.03.24", "title": "Бедственото положение в Брегово се удължава"}
{"url": "https://www.24chasa.bg/novini/article/6779538", "text": "Бившият каталунски лидер Карлес Пучдемон е заминал от Финландия за Белгия, съобщи за пресата финландският депутат Мико Кярня, цитиран от ТАСС. Кярня, който беше един от организаторите на посещението на Пучдемон във Финландия, заяви, че току-що е получил информация, че той по неизвестен начин миналата вечер е заминал от Финландия за Белгия, където живее в изгнание, предаде БТА.", "date": "2018.03.24", "title": "Финландски депутат: Карлес Пучдемон още снощи е заминал от Финландия за Белгия"}
{"url": "https://www.24chasa.bg/novini/article/6779581", "text": "Президентът на САЩ Доналд Тръмп заяви, че строителството на обещаната стена по границата на страната с Мексико ще започне „веднага“ след подписването на Закона за бюджета, в който са включени $1,6 млрд за финансирането й, пише американското издание Washington Examiner. „Започваме работата буквално в понеделник“, заяви Тръмп по време на мероприятие в Белия Дом. „Отделили сме много пари за границата“. В петък американския държавен глава заплаши да наложи вето на Закона за бюджета на САЩ, приет от Конгреса в четвъртък, защото в него не са били предвидени достатъчно средства за строителството на стената, предаде \"Фокус\". Въпреки че от Белия Дом поискаха $25 милиарда финансиране за строителството на стената, законотворците гласуваха само $1,6 милиарда във финалната версия. Тези пари могат да отидат само за телена ограда и не могат да бъдат използвани за построяване на бетонена стена по цялата дължина на границата. По случая Тръмп написа: „Не съм доволен от $1,6-те милиарда за стената, но въпреки това той описа сумата като „първоначално плащане“ за стената, което ще позволи на администрацията да започне да я строи моментално. „Това е краткосрочно финансиране, но ще бъде използвано веднага“, заяви той.", "date": "2018.03.24", "title": "Тръмп: Започваме да строим оградата по границата с Мексико в понеделник"}
{"url": "https://www.24chasa.bg/novini/article/6779584", "text": "Министерството на външните работи на Германия подкрепи предложението на председателя на Европейската комисия Жан-Клод Юнкер за отмяната на принципа на единодушие по време на гласуванията в Европейския съюз по външнополитически въпроси. „Принципът на единодушие позволява лесно да бъдат постигнати целите на тези, които искат отвън да внесат разкол в ЕС“, заяви държавният министър в германското МВнР Михаел Рот в интервю за „Дер Шпигел“. В подкрепа на това решение се обяви и експертът по външнополитическите въпроси от консервативната ПГ на ХДС/ХСС в Бундестага Юрген Хард. „Възможността да се вземат решения с мнозинство би била целесъобразно допълнение към арсенала на европейската външна политика. Тя ще повиши способността на Евросъюза да действа“, посочва той в интервю за изданието, предаде  . Междувременно комисарят на ЕС по въпросите на разширяването Йоханес Хан заяви, че в бъдеще е възможно не всички решения за членство в ЕС на нови страни да бъдат взимани единодушно. Става дума за технически решения в процеса на преговорите на ЕС със страните кандидатки. Но решенията за приемането на нови членове са „толкова важни, че те трябва, както и преди да се взимат единодушно“, уточни австрийският политик. На Мюнхенската конференция за сигурността през февруари Юнкер призова да се отмени принципа на единодушие при взимането на външнополитически решения. Според него този принцип пречи на ЕС да участва в разрешаването на важните проблеми на международната политика.", "date": "2018.03.24", "title": "Германия подкрепи  премахването на принципа на единодушие в ЕС"}
{"url": "https://www.24chasa.bg/novini/article/6779600", "text": "Северна Корея има граница с три страни – Южна Корея, Китай и Русия. Тази с Русия е дълга само около 18 километра и следва по течението на река Тумен (Тумъндзян) и нейния естуар при вливането в Японско море. Над нея е построен един единствен мост, наречен „Мостът на приятелството“. Той е открит през 1959 година и предлага на двете страни относително остаряла железопътна връзка. През тази седмица, в период на относително спокойствие на често напрегнатия Корейския полуостров, руска делегация беше в Пхенян, за да отправи предложение – за построяване на нов мост, пише американското издание Washington Post. Наистина, изглежда плана все още е в предварителна фаза, но той свидетелства, че Русия и Северна Корея гледат към разширяване на двустранната търговия, независимо от санкции срещу Пхенян и военното напрежение на полуострова, предаде \"Фокус\". Двете страни отдавна планират се свържат с автомобилен път, за да избегнат заобикалянето през китайска територия. И в сряда министърът на развитието на руския Далечен Изток анонсира чрез съобщение, че двете страни ще формират работна група за новия мост. „Има 23 точки на границата между Китай и Северна Корея, където може да се пресече с автомобил и нито една с Русия“, е заявил Ро Ту Чол, севернокорейски министър, цитиран от руското ведомство. „В момента, когато внасяме стоки от руския Далечен Изток, те не пристигат през границата с Русия, а през Китай. Това удължава пътя изключително много“. Ро е предложил разширяването на съществуващия вече мост, докато руският представител на срещата Александър Галушка е предложил построяването на полу-постоянен понтонен мост.", "date": "2018.03.24", "title": "Washington Post: Русия иска да строи мост до Северна Корея. Буквално"}
{"url": "https://www.24chasa.bg/novini/article/6779604", "text": "Призивите за по-строг контрол върху огнестрелните оръжия в САЩ достигнаха и до Париж, където около 100 демонстранти се събраха край днес Айфеловата кула, издигайки лозунга \"Защитете децата, а не пушките!\", предаде БТА. Сред протестиращите имаше американци и французи - студенти и цели семейства. Един от организаторите, американец, каза, че \"е важно за американците дори и в чужбина да накарат Вашингтон да разбере, че обявените промени за контрол върху оръжията не ни удовлетворяват и ние искаме повече\". Парижката акция е една от стотиците подкрепили ", "date": "2018.03.24", "title": "Протест и в Париж за по-строг контрол в САЩ над огнестрелните оръжия"}
{"url": "https://www.24chasa.bg/novini/article/6776536", "text": "Днес ще говорим за една голяма любов - любов от пръв поглед, любов от ранна детска възраст, любов към класическата музика. Едва ли когато, пеейки в крехка детска възраст в предаването “Като лъвовете”, той е очаквал, че голямата му любов ще му донесе световна слава. Едва ли тогава той е очаквал, че ще пее на голяма сцена с идола си - Хосе Карерас. Представям ви тенора Росен Ненчев.  Росен и финансов мениджмънт, но музиката остава в сърцето и в душата му. Аз от малък се занимавам с музика. Бил съм солист в хор “Бодра смяна”. Винаги, винаги много съм обичал музиката. Израснал съм със записите на Тримата тенори и някак си съвсем естествено дойде да се занимавам с класическо пеене. Излезе, че имам и талант за това нещо и така взех да го развивам. Музиката ми дава живот. За мен музиката е моето хоби. Затова и съвсем естествено Росен Ненчев завършва и Музикалната академия в София, а след това - и Музикалната академия “Марчиали” в Милано. С респект и огромна благодарност си спомня за своя ментор - баса Франко Федеричи, който участва в операта “Травиата” само за да бъде до Росен на неговия дебют в Бергамо, водейки го за ръка до сцената. за да се върне отново преди две години с впечатляващо изпълнение на Ленски в премиерата на Софийската опера “Евгений Онегин”, а след това и в ролята на Измаел в “Набуко” в летния фестивал “Опера на площада” - юбилейни спектакли -125-годишнина на Софийската опера под режисурата на маестро Пламен Карталов. А пък този февруари имаше голям успех в ролята на Алфред, този път на сцената на националната ни опера. - Може би е съвкупност от всичките тези неща. Когато едно от тези неща отсъства, няма как да се случи. Разбира се - много труд, усилие, лишения и да вярваш в себе си и винаги да продължаваш напред. Така, верен на себе си, Росен Ненчев продължава напред и в началото на миналата година е одобрен и се включва във втория майсторски клас на големия Хосе Карерас в Пезаро. Там е и сред избраните от маестрото 10 ученици от общо 22-ма за участие в галаконцерта, като А тази година през октомври му предстои да излезе с идола си на сцената на “Арена Армеец”.  След като миналата година имаше доста сериозен отзвук от моето участие в медийното пространство, с мен се свърза една агенция и предложи да направим такъв концерт, при което маестрото прегърна тази идея и ми подава ръка, защото той не пее все пак с тенори и това за мен е нещо изключително! Абсолютно невероятно! - Най-скорошното нещо, което предстои, това е операта “Янините девет братя” от Любомир Пипков - на 22 март беше премиерата. Заповядайте всички - една изключителна опера! Самият Пол Дюка казва за операта на Пипков: “Вие което е нещо невероятно!” Паралелно с музиката Росен е отдаден на спорта, и по-конкретно - на плажния тенис. След като се върнах от Италия, още едно нещо, което внесох със себе си, беше спортът плажен тенис - италиански спорт, много интересен. С него релаксирам, играя професионално, даже все още. Много интересно беше, когато бяхме в Москва на световно първенство по плажен тенис, разхождайки се в центъра с моите съотборници, с “Янините девет братя”, което е наистина невероятно! Росен продължава да сбъдва мечтите си, а следващата, за която копнее, е да пее на голяма сцена със своя ментор и преподавател - нашата най-голяма прима Красимира Стоянова. Пожелаваме му го от сърце!", "date": "2018.03.24", "title": "Росен - от “Като лъвовете” до любимец на Хосе Карерас"}
{"url": "https://www.24chasa.bg/novini/article/6779348", "text": "Председателят на Народното събрание Цвета Караянчева се срещна с председателя на парламента на Република Турция Исмаил Кахраман. Двамата разговаряха в рамките на 138-ата Асамблея на Интерпарламентарния съюз, която се провежда в Женева, съобщиха от пресцентъра на Народното събрание. Турция е съседна на България страна, съюзник в НАТО и приоритетен за нас партньор в редица области, заяви председателят на парламента. Сред сферите на сътрудничество тя посочи миграцията и борбата с тероризма, енергетиката, земеделието, животновъдството и търговията. Стабилните и устойчиви отношения между нас се основават на принципите на добросъседството и взаимното уважение, подчерта Цвета Караянчева. Председателят на Народното събрание отбеляза, че страната ни дава висока оценка на посещението на министър-председателя Бойко Борисов в Република Турция през януари 2018 г. и откриването на ремонтираната българска църква „Свети Стефан“ в Истанбул. Така България и Турция отправиха позитивно послание за религиозната толерантност, подчерта Цвета Караянчева. Тя поздрави турския си колега за усилията на Турция за справяне с миграционния поток и посочи положителния ефект от Споразуменията ЕС и Турция по миграцията, довели до реално намаляване на броя на нелегалните емигранти, влизащи в ЕС. Отдаваме важно значение на тристранния българо-гръцки-турски Център за полицейско и митническо сътрудничество, каза още Цвета Караянчева. Председателят на Народното събрание подчерта, че между парламентите на двете страни има добро ниво на сътрудничество. На разговора беше отбелязано, че съществува значителен потенциал за по-нататъшно развитие на търговско-икономическите отношения. Цвета Караянчева заяви, че очаква на подговяната лидерска среща във Варна между Турция и ръководствата на водещите институции на ЕС да бъдат обсъдени важни за страните въпроси.", "date": "2018.03.24", "title": "Караянчева: Турция е приоритетен за нас партньор в редица области"}
{"url": "https://www.24chasa.bg/novini/article/6779351", "text": "Двама души - полицай и шофьор, са загинали при експлозията в град Александрия, предаде Ройтерс, като се позова на агенция МЕНА. , когато край минираната кола минавал кортежът на шефа на градското управление по сигурността. Избраният за мишена генерал Мостафа ан Немр обаче не пострадал, нито пък заместникът му, пътувал заедно с него, предаде БТА. Засега никоя групировка не е поела отговорността за експлозията. Египетските власти развиват от февруари мащабна кампания срещу ислямистите, действащи на размирния Синайски полуостров и в други райони, отбеляза по-рано Асошиейтед прес. Миналия месец организацията \"Ислямска държава\" разпространи видеозапис с предупреждение към египетските избиратели да не гласуват в президентския вот след два дни и призив към ислямистите да нападат служители на реда и държавни ръководители, посочва Ройтерс. Снимки в социалните мрежи, чиято автентичност агенцията не е успяла да провери чрез независим източник, показват опожарената кола на генерал Ан Немр и пушека, издигащ се от местопроизшествието. Очевидци заявиха, че мястото е обкръжено от военни и полицаи. По-късно местни телевизии показаха как Ан Немр, невредим, проучва района. Главният прокурор Набил Садек разпореди \"спешно и разширено разследване\", съобщи Франс прес. Президентът Абдел Фатах ас Сиси, който се очаква да бъде преизбран след два дни, заяви вчера пред войскови части, сражаващи се с местните джихадисти, че ислямистите от ИД скоро ще бъдат победени на полуостров Синай. В понеделник египетският електорат ще избира между Сиси и един слабоизвестен кандидат - Муса Мостафа, който вече подкрепи сегашния президент в борбата му за нов мандат, напомня Ройтерс. За сигурността по време на изборите, които ще продължат на египетска територия от 26 до 28 март, ще отговаря армията. Министерството на отбраната съобщи днес, че са поставени в готовност всички подразделения, определени за целта, предаде ТАСС. На 18 март приключи гласуването за държавен глава извън пределите на Египет, организирано в дипломатическите мисии на страната в над 120 държави. По данни на Националната избирателна комисия в 27-те египетски провинции ще могат да се явят пред урните 59 048 138 граждани с право на глас./", "date": "2018.03.24", "title": "И шофьор жертва на експлозията в Александрия, при която загина полицай (Снимки)"}
{"url": "https://www.24chasa.bg/novini/article/6779366", "text": "Хиляди привърженици на крайната десница в Хърватия участват в демонстрация в центъра на Загреб срещу международна конвенция, която според тях индиректно легализира гей браковете и дава права на транссексуалните, съобщи АП. Протестиращите пеят патриотични песни и скандират лозунги срещу дясноцентристкото хърватско правителство заради това, че одобри т. нар. Истанбулска конвенция, която бе приета от Европейския съвет през 2011г. , но все още не е ратифицирана от хърватския парламент. Хърватската консервативна опозиция и католическата църква, организаторите на днешния протест, казват, че са за борбата с насилието срещу жени и домашното насилие, което е главна точка в конвенцията, но са срещу въвеждането на \"трети пол\" в обществото, предаде БТА. \"Това е предателство\", \"Пленкович, върви си!\", скандираха демонстрантите, призовавайки за оставка на премиера Андрей Пленкович, посочва Ройтерс. \"Мисля, че това е повратна точка за Хърватия, когато трябва да решим дали страната ще избере запазването на семейството и традиционните ценности, или ще тръгне по друг път, наложен отвън, от Брюксел, или като това, което виждаме в Канада, където ще има родител 1 и родител 2 вместо майка и баща\", казва Кристина Павлович, организатор на протеста. От присъединяването си към ЕС през 2013г. Хърватия се движи към консервативната крайна десница. Ръководството на Хърватската католическа църква заяви преди шествието, в което участват около 10 000 души, че всички, които подкрепят Истанбулската конвенция, вече няма да бъдат смятани за вярващи, посочва АП. \"Те казват, че сме изостанали, защото вярваме в Бог\", казва Гордана Турич, бивш депутат от управляващата партия. \"Истанбулската конвенция е срещу християнството\". Няколко по-малки контрапротеста бяха организирани по маршрута на шествието, но до сериозни инциденти не се стигна.", "date": "2018.03.24", "title": "Хиляди хървати протестираха срещу Истанбулската конвенция"}
{"url": "https://www.24chasa.bg/novini/article/6779200", "text": "Париж е разтревожен от офанзивата на Турция в сирийския анклав Африн. Това заяви днес френският президент Еманюел Макрон в телефонен разговор с турския си колега Реджеп Тайип Ердоган, предаде Франс прес, като се позова на комюнике от Елисейския дворец. Макрон подчерта, че е необходимо да бъде осигурен пълен достъп на хуманитарна помощ за гражданското население и да се разглежда \"с абсолютен приоритет\" борбата срещу групировката \"Ислямска държава\" - въпрос, засягащ националната сигурност на Франция, се казва в комюникето. \"С оглед сериозното влошаване на обстановката и последователната ескалация, свързана с намесата на Р усия, Иран и Турция, президентът на републиката прикани всички действащи на място участници да спазват още по-строго сроковете за спиране на бойните действия в цяла Сирия и да изграждат дългосрочно политическо решение\", заявява пресслужбата на Макрон, цитирана от ТАСС и БТА.", "date": "2018.03.24", "title": "Макрон към Ердоган: Париж е разтревожен от действията на Турция в Африн"}
{"url": "https://www.24chasa.bg/novini/article/6779208", "text": "Земетресение с магнитуд 6,8 беше регистрирано на около 180 км югозападно от град Рабаул в Папуа-Нова Гвинея, съобщи Американският геофизичен институт, цитиран от Ройтерс и БТА. Огнището на труса било на дълбочина 60 км. Тихоокеанският център за предупреждение за цунами съобщи, че няма опасност от разрушителни вълни.", "date": "2018.03.24", "title": "Земетресение с магнитуд 6,8 по Рихтер разтърси Папуа-Нова Гвинея"}
{"url": "https://www.24chasa.bg/novini/article/6779213", "text": "Президентът на Турция Реджеп Тайип Ердоган заяви, че страната му е готова да проведе нови военни операции срещу терористичните групировки в пограничните райони на Сирия, предава ТАСС. „Недопустими са призивите към ограничаване на антитерористичните операции в сирийските райони, които са разположени в Сирия западна от река Ефрат. За Турция няма значение къде са терористите, ние сме готови да ги унищожим всичките“, заяви той, цитиран от \"Фокус\". Ердоган също така заяви, че „населението на различните сирийски градове, в това число Манбидж, Тела Абияд и Рас ал Айн се изказва в полза на идването на Турция“. Освен това турският президент също така заяви, че „именно Западът се проявява като окупатор“. „Никой няма право да заявява, че Турция завзема Сирия“, допълни президентът", "date": "2018.03.24", "title": "Ердоган: Турция е готова да проведе и други операции в граничните райони на Сирия"}
{"url": "https://www.24chasa.bg/novini/article/6779232", "text": "Министър-председателят на Турция Бинали Йълдъръм заяви в събота, че никой не може да определя бъдещето на близкоизточния регион без Турция, предава Anadolu Agency. „Да спрем на западния бряг на Ефрат и да не пресичаме на изток. Няма изток или запад за терора, който е нашата основна мишена и ние ще го ликвидираме. Ще направим всичко, което трябва. Никой не може да определя бъдещето на региона без Турция“, заяви Йълдъръм в изказване пред академичния състав на университета Хасан Калионцу в югоизточната провинция Газиантеп, информира \"Фокус\". Според неговите думи, турската армия провежда „успешно“ наземните и въздушните операции и ще успее да елиминира заплахите за граничната сигурност на Турция, териториалния й интегритет, сигурността на живота и собствеността на гражданите й. „Където и да има терористична заплаха, тя е мишена за нас“, добави турският премиер.", "date": "2018.03.24", "title": "Йълдъръм: Никой не може да определя бъдещето на Близкия Изток без Турция"}
{"url": "https://www.24chasa.bg/novini/article/6779235", "text": "Планински спасители от Банско провеждат акция по спасяване на 28-годишна жена, скъсала коленни връзки при спускане в улеите на връх Тодорка,  Това е втората спасителна операция днес. По-рано през деня беше оказана помощ на баща с 10- годишно дете, спасени в Дамянишка долина. В планината е паднал нов сняг и опасността от лавини е голяма, затова предупрежденията към скиори и сноубордисти са да не се влиза в улеите.", "date": "2018.03.24", "title": "Спасителна операция в Банско за 28-годишна жена"}
{"url": "https://www.24chasa.bg/novini/article/6779211", "text": "Един полицай е загинал, а други четирима души са ранени   разположен на средиземноморското крайбрежие. Това съобщи вътрешното министерство на Египет, цитирано от световните агенции. По данни на ведомството е избухнало самоделно взривно устройство, заложено под кола, паркирана в източния квартал Рушди. В този момент наблизо е минавал кортежът на шефа на градското управление по сигурността. Той обаче не е пострадал, нито пък заместникът му, пътувал заедно с него, посочва ТАСС, цитирана от БТА. Ранените са откарани в болница. Местопроизшествието и целият квартал са отцепени от силите за сигурност. Инцидентът се разследва. Мишена на атентаторите е бил ръководителят на силите за сигурност в града, посочват египетското вътрешно министерство и източници на Ройтерс. Агенциите припомнят, че след два дни в страната предстоят избори за президент. Почти със сигурност сегашният държавен глава Абдел Фатах ас Сиси ще бъде преизбран за втори мандат. Засега никоя групировка не е поела отговорността за експлозията. Египетските власти развиват от февруари мащабна кампания срещу ислямистите, действащи на размирния Синайски полуостров и в други райони, отбелязва Асошиейтед прес.", "date": "2018.03.24", "title": "Полицай е загинал при експлозията в Александрия"}
{"url": "https://www.24chasa.bg/novini/article/6779247", "text": "Знаете ли, че големият режисьор Франсис Форд Копола е мразел виното? А днес има запазена марка в производството на еликсири в долината Напа, в това консервативно пространство за ценители. С което поливат златните оскари. Знаете ли какво е отпивал легендарният мафиотски бос дон Корлеоне - плод на фантазията на писателя Марио Пузо, докато е отправял оферта, на която никой не може да откаже? С тежък поглед над чашата - като над дуло... Умееше го това Марлон Брандо. Питали ли сте се защо една отлична паста алденте задължително върви с чаша червено или бяло вино, освен с чесъна - не го забравяме, но отпиваме. Истината е във виното, казали са го мъдреците. Вероятно на чаша вино... Но тези мъдреци не са подозирали, че днешните ценители на виното имат възможност да избират от стотици марки, от стотици изби. И че да си познавач, те превръща в център на компанията, в разбирача, който ще разчете винената листа в ресторанта, в човека, който ще отпие от чашата и ще оцени качествата на виното... Да си познавач на вината, днес е етикет, престиж, място между голфа, яхтата и избата. Тренд! Не е лесно да се случи. Трябва учене на азбуката на виното, а тя не започва от “А-бето”. Съвет - опознайте финикискийте знаци. На една ръка разстояние. Какво ще научите? Всичко! Кое с какво се пие, кога, как, в какви чаши, избор, небце, защо и кога, насладата, вкуса, качеството. Всичко за виното! Еликсирът на боговете. Напомняме - ин вино веритас, но истината трябва да бъде и от добра реколта, и с приемлива цена. Средната е 20-40 лв., казват семейство Савови. За тези пари ще имате и добро вино, и накрая може би... истината. Опитайте. С италиански привкус, препоръчват те. А сега, само сега, техните съвети и фантастичните истории за киното и виното. Съветват ни да си пием виното със звездите на киното. Наистина е по-интересно и по-вкусно да бъде споделено така, с цветни мечти, макар и угасващи след края на филма. Но ще ви препоръчат откъде да дойде и дома ви с бутилка бутиковото питие. И то без да се разорите. А да се запасите с нещо, което да изненадате, възхитите, почерпите и благодарите на приятелите си, че са споделили с вас това великолепно вино с наслада. Струва си. Веселин Савов и съпругата му обичат да пътуват. Той е познавач на киноизкуството, двамата още в началото на демокрацията управляват фирма, която разпространява лентите на най-големите световни мейджъри. Имат голям успех. Но има и “зацикляне” в коловоза на познатото, умората. И тогава идва една идея - да превърнат хобито си в ново предизвикателство. Да предлагат вино. Но и кино, защото то се лее обилно по екрана и има какво да се разкаже за него. с доставката на малки партиди в достъпен за българина ценови спектър, с идеята тези вина да не бъдат само изпити, но и преживени в цикъл сладкодумни вечери, наречени “Кино и вино”, случващи се в елитни ресторанти. Не крият - на 50 години започват нов бизнес, вече са реализирали над 40 такива кино-вино вечери. И са продали над 40 хил. бутилки вино с биография. Ето как започва една от техните истории. Седнете на масата, налейте си чашата и слушайте как на фона на кадри от “Кръстникът” - Копола се е посветил на виното (не забравяйки и киното). “Дядо ми беше типичен италианец. Дошъл в Америка, той не забрави италианските си корени. Правеше ужасно вино в един бетонен контейнер в мазето си в Бруклин и ни караше всички да пием на общите семейни събирания - дори децата. Мразех виното!” Така започна разказът за Копола. Следва историята как световният режисьор е бил изкушен да се посвети на производството на вино в Напа, това, с което днес “поливат” оскарите... Разказва я човекът, който се нарича винен консултант - Веселин Савов. Семейство Савови - Веселин и съпругата му Юлия, имат почитатели - те знаят как да си поръчат предпочитаното и препоръчано италианско вино (като просто им се обадят по телефона), защото по техните стандарти - виното е част от храната! - това се осъзнава от хората на Христовата възраст - 33-годишните, (въпреки че вече и доста по-младите започнаха да го разбират, забелязали са те!); - винени алкохолици няма; - при италианците виното е като солта на масата - означава идваме с мир, то е любовна среща; - никога не се напиваме с вино - пиещите вино са добре образовани и финансово обезпечени, разбират и от съответните храни към него. “Училището за вино” на Савови ще ви научи да откриете своите вина. И да им се насладите. Разчитайте на винен консултант. През май планират втория му “випуск”, което според тях е всъщност нов кръг винени приятели. l Тази година вината ще са скъпи заради няколко климатични феномена - гроздето беше малко и скъпо, от там и виното. Така че бъдете внимателни, рискувате да дадете повече пари за по-малко качество! l Основното, което да напомни! - виното е ферментирал гроздов сок от прясно грозде и нищо друго в добавка! Останалото е изкуство... “Не е никак лесно. Мога да ви кажа аз какво правя. Вина под 15 лева не ги поглеждам. Не че там няма добри вина, но това е лотария. Добре е да се ориентирате в ценовия клас между 15 и 30 лева. Хората да са наясно, че когато попаднат на много шарени и интересни ексцентрични бутилки, това да им подсказва, че им продават етикети, а не вино. l Когато човек решава, че иска да пие вино, че това е неговата напитка, все пак е хубаво малко да попрочете нещо. Виното е усещане и естетическо удоволствие. l Виното е за истинско удоволствие, то е обсесия, то е част от храната и неслучайно не е в графата алкохоли, а в графата храни. Според мен е много ефектно да подариш една бутилка пенливо вино, но много трябва да се внимава. То трябва да е хубаво пенливо вино. Спомням си колко трудно наложихме в България просекото. Когато жената иска да впечатли, може да вземе едно хубаво червено вино. Да внимава с реколтата, да не взема младо вино, но и да не бъде много старо. Ако ще е италианско и не познава вината, бих препоръчал да поднесете сицилианско, защото тези вина са доста хармонични и отговарят на българските представи за добро вино. А сега накъде, семейство Савови?, питаме винените експерти. Как накъде? Разбира се, към Верона, където на 15 април започва “Виниталиа”. Там вече имат свой приятелски винен кръг. Който е в него в България ще има шанс да опита находките им. Наздраве за киното, виното и късмета да намерим с кого да го споделим.", "date": "2018.03.24", "title": "Веселин Савов кани на чаша вино със самия дон Корлеоне. Със сигурност е италианско!"}
{"url": "https://www.24chasa.bg/novini/article/6779248", "text": "На заседание на Общинския щаб за защита при бедствия днес, бе направен анализ на актуалната обстановка на територията на Община Видин. Това съобщиха от пресцентъра на Община Видин. Припомняме, че във връзка с усложнената ситуация поради обилен снеговалеж и снегонавяване, на 23.03.2018 г. бе въведен в действие Общинският план в частта „Защита при снегонавявания, обледявания, свлачища и пожари“ и обявено бедствено положение на територията на цялата община. След слабия снеговалеж през изминалата нощ снежната покривка се е увеличила с още 5-6 см. Във всички селища на Общината е почистено и проходимо. Почистена са също улиците и подстъпите към гробищните паркове. Няма затворени участъци от четвъртокласната пътна мрежа, достъпът до населените места е осигурен. В проблемните отсечки са направени разширения. Работят всички съоръжения на помпената станция за питейна вода при с. Сланотрън, където бе прекъснато електрозахранването. Отводнителните станции са на денонощен режим. Няма постъпили сигнали за бедстващи хора, всички пациенти на хемодиализа са транспортирани до видинската болница. „При анализиране на обстановката нямаме предпоставки, които да представляват опасност за здравето и живота на населението на Община Видин, както и за околната среда. Нямаме предпоставки за нанасяне на вреди и щети на държавната и общинската инфраструктура, на имуществото на гражданите. Продължаваме наблюдението и работата в сложната зимна обстановка, като считам, че са отпаднали условията за въвеждане на бедствено положение“ – обобщи Ценков. Той благодари на членовете на щаба за техния професионализъм и всеотдайност: „Целта беше да направим превенция на създалата се опасност на територията на Община Видин и да не бъдат нанесени вреди както на хората, така и на имуществото им, на държавната и общинската собственост“. Със заповед на кмета на Видин бедственото положение за територията на цялата община е отменено, считано от 14.00 часа на 24.03.2018 г.", "date": "2018.03.24", "title": "Кметът на Видин отмени бедственото положение"}
{"url": "https://www.24chasa.bg/novini/article/6779230", "text": "Британският в. \"Таймс\" съобщи днес, че от Египет е експулсирана кореспондентката му Бел Трю. Изданието осъди този \"опит за сплашване\" и го свърза с \"потискащата атмосфера, създадена за печата от президента Сиси\", предаде Франс прес. Журналистката, живяла в страната от 7 години, е била \"арестувана преди три седмици след интервю с роднина на човек, починал на кораб с мигранти, пътували за Европа\", обяснява всекидневникът, цитиран от БТА. Държали я под стража \"без обяснения\", след това \"полицията я откарала на летището и я принудила да отпътува за Лондон\", добавя \"Таймс\". \"Таймс\" осъжда този опит да бъде сплашена и отстранена нашата репортерка\", който \"за жалост се вписва в потискащата атмосфера, създадена за печата от президента (Абдел Фатах ас) Сиси\", заяви говорителка на вестника. Бел Трю заявява на страниците на вестника, че египетските власти са конфискували техниката й, че е била държана под стража без повдигане на обвинения и заплашвана с \"военен съд - процедура, често използвана срещу заподозрени в тероризъм или дисиденти\". \"Властите в Кайро са ме включили в списъка с \"нежелани лица\" и ако направя опит да се върна, ще бъда арестувана отново\", пише тя. Случаят е стигнал до британския външен министър Борис Джонсън, който е разговарял за него с египетския си колега Самех Шукри, посочва говорител на британската мисия в Египет, цитиран от \"Таймс\". \"Египетските власти не представиха никакви доказателства за извършени осъдителни действия. Ще продължим натиска върху тях в тази връзка\", увери той. АФП допълва, че не е успяла засега да получи коментар от египетските власти по повод експулсирането на журналистката. То бе извършено в контекста на нарасналото недоверие към чуждестранните медии, редовно обвинявани, че разпространяват \"фалшиви информации\" за Египет и не спазват нормите на добрата журналистика, отбелязва агенцията. След два дни в Египет предстоят избори за президент. Почти със сигурност сегашният държавен глава Абдел Фатах ас Сиси ще бъде преизбран за втори мандат, смятат наблюдатели, цитирани в медиите.", "date": "2018.03.24", "title": "Египет експулсира кореспондентката на \"Таймс\""}
{"url": "https://www.24chasa.bg/novini/article/6779242", "text": "Албанският премиер Еди Рама заяви, че Балканите са в опасност от руско влияние. В интервю за \"Файненшъл таймс\" Рама заяви, че след като е известно, че Балканите са важен регион, не може да се очаква Москва да се откаже от своето влияние в този регион, съобщи Макфакс. Албанският премиер изтъкна, че именно поради това влияние Европейският съюз трябва да започне преговори с Албания. Албания заслужава тези преговори да започнат, каза Еди Рама, цитиран от БТА. Албанските медии поставят ударението върху най-нови информации от Брюксел, че Албания ще получи старт на преговори без да й бъдат поставяни условия. В Албания в последно време както представители на институциите, така и представители на неправителствения сектор и партиите отправят остри критики към Москва, за която смятат, че увеличава влиянието си в страната. Антируските настроения в страната са големи, а руският посланик в Тирана на няколко пъти направи публични опровержения, подчертавайки, че в това, което се разпространява в Албания, няма истина. Руският посланик предупреди, че антируските настроения са опасни. ", "date": "2018.03.24", "title": "Еди Рама: Балканите са в опасност от руско влияние"}
{"url": "https://www.24chasa.bg/novini/article/6779260", "text": "Финландската полиция съобщи днес, че ще действа по испанското искане за задържане на бившия каталунски лидер Карлес Пучдемон, който в момента се намира в страната. предаде Ройтерс. В кратко изявление на Финландското национално следствено бюро се казва, че Испания е предоставила исканата информация за издадената международна заповед за арест, но се добавя, че в момента местонахождението на Пучдемон е неизвестно на финландските власти, предаде БТА. Когато той бъде открит, \"ще бъде задействан нормалният процес по екстрадиция\", съобщи и Централната криминална полиция. Пучдемон, който живее в самоналожено изгнание в Белгия, бе поканен на срещи в парламента на Финландия в четвъртък, а в петък изнесе беседа в Хелзинкския университет. Очакваше се той да напусне Финландия днес и да отлети за Дания, каза един от неговите домакини, но финландски медии съобщиха, че той може би все още е в страната. В интервю за испанската радиостанция \"Радио Каталуня\" по-рано, адвокатът на Пучдемон каза, че клиентът му \"може да се предаде на финландската полиция\". Председателят на каталунския парламент прекрати днес дебатите за встъпването в длъжност на регионален лидер, след като вчера кандидатът за този пост Жорди Турул и още петима каталунски сепаратистки лидери, обвинени в бунт, бяха задържани под стража, предаде Франс прес. \"Кандидатът за председател на каталунското правителство е в ареста заедно с други депутати от тази камара. Очевидно при тези обстоятелства заседание не може да се състои\", каза Роже Торен при откриването на дебатите.", "date": "2018.03.24", "title": "Финландската полиция ще арестува Пучдемон, ако го открие, той може и сам да се предаде"}
{"url": "https://www.24chasa.bg/novini/article/6779268", "text": "Седем часа трая обискът в лондонския централен офис на компанията \"Кембридж Аналитика\", извършен въз основа на   Това съобщи днес агенция Прес асосиейшън, цитирана от ТАСС. Микробусът със събраните материали отпътувал от сградата на ул .\"Ню Оксфорд\" в 3 ч. през нощта срещу събота местно време (05.00 ч. българско), когато си тръгнали и следователите, предаде БТА. Служители на Комисариата за информацията - 20-ина на брой - нахлуха в офисите на компанията в центъра на Лондон по-малко от час, след като британският върховен съд издаде разрешение за претърсване. По-късно днес от регулатора съобщиха, че в момента обработват данните от обиска. Ръководителката на комисариата Елизабет Денъм бе сезирала съда, след като ведомството започна да разследва данни от информатор, че компанията е събрала без разрешение данни на над 50 милиона потребители на Фейсбук. Целта била да се разработи алгоритъм за анализ на политическите предпочитания на електората в контекста на президентската кампания в САЩ през 2016 г. Бивши служители на \"Кембридж Аналитика\" разказаха по-рано пред американския всекидневник \"Ню Йорк таймс\", че алгоритъмът улеснявал разпространението на политическа реклама с оглед да се повлияе на избирателите. Според представители на Фейсбук през 2015 г. професор Александър Коган от Кембриджския университет с помощта на създадено от него приложение, действащо чрез социалната мрежа, снабдил \"Кембридж Аналитика\" с голяма база лични данни на потребители. Същата година мрежата блокирала приложението и настояла Коган и британската фирма да изличат данните. Преди няколко дни обаче хората от Фейсбук научили, че не е била изтрита цялата информация, и блокирали акаунта на \"Кембридж Аналитика\". Компанията отрича да е замесена в противоправни действия, но управата й обяви на 20 март, че уволнява шефа й Александър Никс, докато се води независимо разследване на действията му. А шефът на Фейсбук Марк Зукърбърг в сряда обеща да направи всичко възможно, за да не допусне нови изтичания на потребителски лични данни. Бизнесменът увери, че е готов да говори в Конгреса на САЩ във връзка с този скандал, отбелязва ТАСС.", "date": "2018.03.24", "title": "Седем часа разследващи претърсваха лондонския офис на \"Кембридж Аналитика\""}
{"url": "https://www.24chasa.bg/novini/article/6779265", "text": "Уту насочва признателен поглед към спасителите си. Става въпрос за един от двата млади орангутана, които са спасени, след като били затворени в малка клетка като домашни любимци на остров Борнео, предаде Франс прес. Третият орангутан Томанг бе спасен в селище в същата провинция Западен Калимантан, където бил преследван от ядосани местни жители, защото се хранел с плодове от дърветата им, предаде БТА. Уту и Джой няколко години ще се обучават да се справят сами, преди да бъдат пуснати в природата. Колкото до Томанг, той бе преместен в националния парк Гунунг Палунг. През февруари учени оповестиха, че от 1999 г. популацията на орангутаните на остров Борнео е намаляла наполовина - екземплярите от вида са с близо 150 000 по-малко. Незаконното ловуване на орангутани също е значим фактор за намаляването на популацията им, показват резултатите от изследване, публикувани в Current Biology.", "date": "2018.03.24", "title": "Спасиха орангутани, затворени в малка клетка като домашни любимци"}
{"url": "https://www.24chasa.bg/novini/article/6779296", "text": "Градската управа на Пекин обяви в събота вечерта \"оранжев код\" - повишена опасност във връзка с рязко влошеното качество на въздуха в китайската столица, предаде ТАСС. Агенцията се позовава на писмено предупреждение, разпространено от пекинската администрация. С оглед замърсяването от понеделник до 28 март включително в Пекин се забранява движението на транспортни средства, извозващи строителен боклук, чакъл и пясък. Забраняват се освен това използването на две категории най-вредни за околната среда автомобили с бензинови двигатели, изстрелването на фойерверки и барбекютата на открито, предаде БТА. Градските власти препоръчват децата от детските градини, началния и средния курс на училищата да не участват в прояви навън, а всички жители на града да използват специални маски и да не излизат за дълго време от домовете си. В Китай действа четиристепенна система за предупреждение за екологични рискове - най-опасният код е червеният, следван от оранжев, жълт и син.", "date": "2018.03.24", "title": "Обявиха оранжев код за силно замърсяване на въздуха в Пекин"}
{"url": "https://www.24chasa.bg/novini/article/6779301", "text": "Министърът на отбраната на Сърбия Александър Вулин положи днес венци на паметника пред болницата \"Драгиша Мишович\" в памет на загинала гвардейска бригада и пациенти в този обект по време на бомбардировките на НАТО срещу СРЮгославия, предаде Танюг. Агресията на НАТО срещу Сърбия е страшно престъпление, престъпление, за което никой не е наказан, престъпление срещу свободен, суверенен народ, който със своята история и своя живот не е заслужил толкова страшно престъпление. Не можем да забравим, не можем да простим, заяви Вулин след церемонията по отдаване на почит на загиналите, предаде БТА. Министърът каза, че не знае дали пилотът, който е бомбардирал болницата, е наказан за това и вероятно не е, както и неговият командир, който му наредил да бомбардира болницата, не е наказан за това. Според думите на Вулин Сърбия 19 години след бомбардировките на НАТО все още се възстановява от последиците, все още обновява разрушеното, все още се опитва да заличи раните, все още се опитва да забрави, но не може да забрави и не може да прости.", "date": "2018.03.24", "title": "Вулин: Не можем нито да забравим, нито да простим агресията на НАТО"}
{"url": "https://www.24chasa.bg/novini/article/6779334", "text": "Все повече българи избират да пътуват в България. През миналата година сънародниците ни са реализирали около 9 млн. нощувки в местата за настаняване с 10 и повече легла. Това каза министърът на туризма Николина Ангелкова в обзорното предаване “Седмицата” на Дарик радио, съобщиха от пресцентъра на министерството. Тя подчерта, че една от основните политики на Министерството на туризма е насърчаване на вътрешния туризъм. Само през лятото в периода юли-септември близо 2 млн. български граждани на 15 и повече години са осъществили туристически пътувания. От тях над 1,6 млн. души са избрали да посетят място в страната и под 300 000 са пътували зад граница. Около 29 процента от пътуващите българи в страната избират къде да отседнат на основата на това дали има културно-исторически обекти, обясни още министърът. И допълни, че първата кампания, която бе реализирана от ведомството беше за културно- историческия туризъм. При изпълнението й бяха създадени 8 културно-исторически дестинации, за които има онлайн карти и брошури на 6 езика. Това доведе до увеличение между 10 и 90% в посещенията на туристическите атракции, заяви министър Ангелкова. Тя допълни още, че превръщането на България в целогодишна дестинация е основна цел на министерството. Очакваме над 450 000 български граждани да пътуват около предстоящите празници по Великден, заяви министърът. И уточни, че в тях влизат пътуванията в страната и в чужбина. Основно се планира пътуванията да са насочени от големите градове в страната към малките и селата. В същото време предвиждаме да има и много чуждестранни посетители, които ще се насочат главно към по-големите градове, заяви министър Ангелкова. И добави, че се надграждат възможностите за балнео- и СПА туризъм. Започна създаването на 7 балнео- и СПА дестинации, които ще обхванат цялата територия на страната. Разработва се и втория етап на инвестиционната карта, с която се улесняват и насърчават вложенията в туризма. Отделно стартираха и дискусиите по съвместния проект с Министерство на земеделието, храните и горите – „Сподели България”, който включва 12 винено-кулинарни дестинации, информира министър Ангелкова. Тя уточни, че с всички тези инициативи очакваме да се разширят крилата на сезона и все повече туристи да се привлекат към пътувания извън активните месеци. Има създаден и Регистър на фестивалите и събитията, в който са вписани 1278 събития и фестивали, от които 99 с международно значение и 358 с национално. Той може да се намери на официалната страница на министерството, ще направим и специален QR код, за да улесним още повече туристите, заяви министърът. Относно продължаващия зимен сезон министърът съобщи, че посещенията на чуждестранни туристи са близо 895 000 в периода декември 2017 г. – януари 2018 г. и се увеличават със 17% спрямо същия период година по-рано. Очакваме и за другите месеци от сезона да постигнем нарастване, коментира още тя. На въпрос за Единната система за туристическа информация министър Ангелкова отговори, че въвеждането й е ключов приоритет на правителството и министерството. И обясни, че комисията трябва до месец и половина да избере изпълнител. Предвижда се до края на годината единната система да заработи, ако няма забавяне на процедурата от обжалвания. Смятаме, че е важно и необходимо създаването на туристически инспекторат към министерството, каза министър Ангелкова. Той ще отговаря за последващия административен контрол и по този начин контролът за качеството на туризма ще бъде непрекъснат. Тя даде пример с хотел „Чифлика Палас и Спа Резорт” в троянското село Чифлик, който трябва да бъде затворен, но за да се предприемат действията за отнемане на звезди, трябва да има сигнал до министерството от Комисия за защита на потребителите (КЗП). Хотелът два пъти е проверяван от КЗП и при тези проверки е установено, че липсва фризьорски салон и дори ваза, но не вазата интересува туристите, за тях в важно, че стаите са в мазето, има влага по стените и паднали тавани, коментира министърът. Точно това е констатирано при проверка на Министерство на туризма във връзка с постъпили сигнали. От думите й стана ясно още, че очаква писмо от КЗП с предложение за процедура по отнемане на звездите на „хотела на ужасите”, защото такова е изискването на Закона за туризма. Ако министерството имаше възможност за последващ административен контрол, нямаше да чака сигнали, а ще извършва непрекъснати проверки както прави при морските плажове, добави министърът. Общо 328 инспекции на плажове е извършило Министерство на туризма през миналата година. Наложените неустойки са 93 000 лв., като всички са събрани. Отделно са съставени наказателни постановления за 70 000 лв. През 2017 са събрани санкции от предишни години в размер на 131 000 лв. Общо събраните средства са 224 000 лв. За пострадалите българи в Египет министърът каза, че туроператорът Абакс е реагирал своевременно и е постъпил коректно, като близките на пострадалите веднага са уведомени. Туроператорът е сигнализирал незабавно застрахователя, така че да се реагира максимално бързо, уточни още тя. Министър Ангелкова посочи още, че всеки може да провери и трябва да го прави, дали избраният от него туроператор има застраховка и дали е регистриран в Националния туристически регистър.", "date": "2018.03.24", "title": "Ангелкова: Очакваме над 450 000 българи да пътуват по Великден"}
{"url": "https://www.24chasa.bg/novini/article/6779002", "text": "От 9 донорски ситуации за 1 г. достойната българка получила само един отказ Законът трябва да се промени и хората да могат да заявяват не само несъгласие, но и съгласие за донорство. Така няма да се налага да разговаряме с близките и те да взимат това решение в такъв труден момент. Това заяви д-р Сибила Маринова, шеф на интензивното отделение в търновската болница  В понеделник тя бе отличена в кампанията на \"24 часа\" \"Достойните българи\" заради каузата й да популяризира донорството. От 12 доказани случая на мозъчна смърт през 2017 г. имахме 9 донорски ситуации, 2 се оказаха неподходящи и имахме само 1 отказ, обясни д-р Маринова. Тя разказа, че разговорът с близките винаги е много труден. Последният такъв бил само преди няколко дни. Близките се съгласили, но донорството не се реализирало, защото нямало подходящи реципиенти за органите.", "date": "2018.03.24", "title": "Д-р Сибила Маринова: Хората трябва да могат да заявяват съгласие за донорство"}
{"url": "https://www.24chasa.bg/novini/article/6778309", "text": "Всеки е виждал трудностите при работа с млади хора, особенно когато групата е разнородна и винаги има обучаеми, които изпитват затруднения да усвоят материала, да вървят в „крачка” с останалите. Дигиталното видео е силен инструмент при работа в такива групи от ученици и младежи. Целта на проекта   е да помогне за подобряване на квалификацията на младежките работници и обучители, работещи в сферата на извънучилищното образование, чрез предлагането на обучителни материали и инструменти. Продуктите на иновативния проект са разработени от Студентско Общество за Компютърно Изкуство (СОКИ, scas.acad.bg) в съвместна работа с партньори от Германия, Чехия и Швейцария, всички продукти са достъпни безплатно онлайн. InDVT се реализира с подкрепата на програма Еразъм+ на Европейския съюз. През последните години включващото (приобщаващото) обучение с помощта на видео става все по-популярно в училищното образование и понякога се отбелязва дори официално в образователните програми, но в повечето случаи извънучилищните дейности не включват стандартизиран подход към използването на видео материали. Една от основните причини за това е не липсата на видео материали, а липсата на методология и систематизиран подход, който да позволява на обучителите да избират удачни материали за работата си. Проектът   предлага кратка   и   относно подбора и използването на видеа за неформално включващо обучение както и подходящи видео ресурси.   съдържа обучителни материали, практически случаи и тестове подходящи за младежки работници/обучители;  са един вид ръководство, което показва, стъпка по стъпка, как се създава и провежда включващо обучително събитие. Информацията е разделена на  , всеки от които се концентрира на върху определен проблем, като например защо, кога и   и има ли то изобщо някакви предимства за учителите и учениците. Разглежда се накратко историята на видеото, дават се практически съвети за създаването на видео и добри практики за разпространението му. Накрая потребителят може да изпита наученото, чрез тестовете за самооценка. Модулите са разработени и тествани от СОКИ в съвместна работа с организации, чиито главна мисия са обучението на и работата с младежи. Поради тази причина материалите на проекта са предоставени не само на български, а и на английски, немски и чешки. Всички материали са безплатни и достъпни на платформата на проекта:  Всеки може да се регистрира и да получи достъп до обучителните материали. Също така в секцията „Ресурси“ има примерни видеа, оценени по системата за оценяване, разработена от партньорите на проекта.  на проекта е в увеличаването на възможностите на младежките организации/центрове и младежките работници/обучители относно използването на дигитално видео с цел приобщаване и мотивиране при работа с разнородни групи.", "date": "2018.03.24", "title": "Включващо обучение с помощта на видео при работа с млади хора / InDVT /"}
{"url": "https://www.24chasa.bg/novini/article/6778712", "text": "“Наричахме я Кървавата Джина, държахме се настрана от нея. Тя бе вдъхновител и надзирател на мъченията на задържани за тероризъм. Хаспел е машина за изтезания и няма работа начело на ЦРУ.” Така описва 61-годишната кандидат-шефка на централата в Ленгли бившият ѝ колега Джон Кириаку. Може ли да му се вярва? Кириаку ръководеше операцията на ЦРУ в Пакистан за залавяне на терориста Абу Зубайда. Но после се отметна от тази кауза и стана яростен критик на методите на управлението, лежа в затвора за огласяване на секретни данни. Ако не на него, може да се вярва на документи и свидетелски показания за личната роля на Джина Хаспел в издевателствата над затворници. Действията ѝ в разрез с американските ценности, надигнали гняв сред демократите и правозащитниците, рискуват да торпилират одобрението ѝ от Сената за шеф на ЦРУ – Може да се възрази, че след варварските атентати от 11 септември всички средства за възмездие са позволени. За “мръсната работа” обаче си има изпълнители от по-долните етажи. Но директорът на ЦРУ е представителна фигура, пример за подражание на подчинените, когото родните политици и чуждестранните партньори уважават и му се доверяват. Тъкмо тук е проблемът на Джина Хаспел. Макар и тя дълбоко е газила в бруталността на подривни операции и тормоз, наречен “засилени методи на разпит”. Уличена е в лъжи и унищожаване на документи. За нея като шпионин ветеран се знае малко – десетилетия е била под прикритие, името ѝ е заличено в повечето архиви, а снимката ѝ се появи едва наскоро. Родена е на 1 октомври 1956 г. Според нейни колеги не е омъжена и няма деца. “Венчана е за работата си, работохолик е като всички нас”, казва Кириаку. В отдела за секретни операции на ЦРУ постъпва през 1985 г., била е на шпионски мисии в Турция, Етиопия, Централна Азия. Оглавявала е щатското разузнаване в Лондон. След като през 2013 г. сенатори блокират назначението ѝ за началник на сектора за тайните операции, правят я негов зам.-шеф. Преди година президентът Тръмп я издигна за заместник-директор на ЦРУ – пост, за който не трябва одобрение от Сената. Най-осъждани обаче са действията ѝ като надзорник на първия таен американски затвор за терористи “Котешко око” в Тайланд - пост, който заема от октомври до декември 2002 г. Там тъмничарката Джина със здрава ръка изпълнява програмата за изтезания, включително на палестинеца Абу Зубайда и саудитския терорист Абд ал Рахим ал Нашири, взривил френския танкер “Лимбург”, на който загина и българският моряк Атанас Атанасов. В затвора на окования Зубайда по няколко пъти на ден прилагат “уотърбординг” – Не му дават да спи, да яде, блъскат го в стената до припадък, дори и след като е проговорил. Хаспел има властта да спре мъченията, когато затворникът прималее, започне да повръща, да се изпyска. Но тя се престарава. Според адвоката на Зубайда след разпитити влизала в килията му, подигравала се с него и го заплашвала. Дори и да не е участвала лично в изтезанията, Джина ги е ръководила - някои я сравняват с надзирателката садистка от “Бухенвалд” Илзе Кох. Още през 2005 г., при президента Буш-младши, Хаспел активно е участвала в незаконно унищожаване на видеозаписи и архиви за тези и други разпити и изтезания – едно от най-сериозните обвинения срещу нея. Сега в САЩ тече дебат или патриот, изпълнявал заповеди. Твърди се, че мнозина в ЦРУ, включително шефовете ѝ, я уважават. Че е честна, способен ръководител и гони до дупка изпълнението на задачите, че не се страхува да взема трудни решения. Одобрение ѝ засвидетелстват от най-горе. Посочвайки я за поста на Майк Помпео, когото направи държавен секретар, след като уволни Рекс Тилърсън, Доналд Тръмп каза: “Тя е бележита личност, която познавам много добре”. Това породи слухове, че президентът се кани пак да узакони забранения уотърбординг като средство за разпити и че иска разузнаването да работи за него. Ако е така, спрял се е на правилния човек в ЦРУ – служба, която мрази и като Джон Кенеди се страхува да не му забие нож в гърба. За да се утвърди като шеф на ЦРУ, Джина Хаспел трябва да изпълни две условия, пише сп. “Политико”. Първо – безусловно и да гарантира, че управлението ще набляга върху професионалните и законни техники на разпит независимо от мнението на Тръмп. Тя със сигурност знае, че американските затворници ще бъдат третирани от чужди държави така, както в САЩ се отнасят с техните. Второ – ако трябва да защити американските шпиони и граждани зад граница, тя трябва да е абсолютно наясно с руската заплаха. Пред Сената Хаспел трябва на даде ясна оценка на отравянето на Сергей Скрипал и мнението си как да се парират агресията на Русия и президента Владимир Путин. Тя представлява всички агенти на ЦРУ и трябва да стои зад тях.  “Дамите в нашия занаят могат да бъдат много по безмилостни от мъжете. Тежко ти, ако такава те плени в чужбина. Жените, отдадени фанатично на каузата – те са психопатки.” Това предупреждение отправил психиатър от ЦРУ към колегата на Джина Хаспел Джон Кириаку. Тя прилагаше мъчения, защото това ѝ доставяше удоволствие. Правеше го експедитивно и с голямо желание - твърди Кириаку. Всички знаехме, че изтезанията обикновено не действат и че се прилагат заради самото мъчение, а не за изтръгване на информация. Но тя нямаше никакви морални скрупули”, казва бившият агент пред в. “Дейли мейл”. Според него Джина трябва да бъде разследвана вместо издигана. “Мястото ѝ е на подсъдимата скамайка в Хага, а не начело на ЦРУ. Ръцете ѝ са изцапани с кръв.”  Това е първият от мрежата тайни затвори по света, където ЦРУ държи и разпитва по 5-6 екстремисти, свързани с атентатите на 11 септември 2001 г. Той функционира скришом в пущинаците на Тайланд до декември 2002 г. Твърди се, че кодовото име “Котешко око” намеква за очния контур на азиатците. Tри месеца преди да го закрият, за началник на затвора е назначена Джина Хаспел. Според изтекла в медиите информация там са се експериментирали нови брутални техники за изтръгване на информация – симулиращ удавяне похват (уотърбординг), заключване с дни в тесни като ковчези сандъци, глад, жажда, безсъние, стоене прав до припадък, блъскане в стена, затваряне във фризери. Документи разкриват, че хванатият в Пакистан терорист № 3 на “Ал Кайда”, палестинецът Абу Зубайда, е бил подлаган в Тайланд на уотърбординг 83 пъти за 1 месец, докато се задуши, припадне и от устата му започне да излиза пяна. Според агенти на ЦРУ в “Котешко око” от измръзване или задушаване са умрели до 5 задържани. След него САЩ правят тайни затвори за разпити и в Полша, Румъния, Мароко, Афганистан, Гуантанамо – Куба. До 2008 г. през тях минават 120 заподозрени в тероризъм.", "date": "2018.03.24", "title": "Кървавата Джина поема ЦРУ"}
{"url": "https://www.24chasa.bg/novini/article/6779011", "text": "Френският президент Еманюел Макрон отдаде почин на съпругата на Арно Белтрам, който почина тази сутрин, заявявайки, че полицейският служител е „паднал като герой“ по време на атаката в южната част на Франция и заслужава „уважение и възхищение от цялата нация“, предава AFP, цитирана от \"Фокус\". Младши лейтенант Белтрам предложи да се размени за заложниците по време на джихадисткото нападение в супермаркета в град Треб. „Той демонстрира изключителна смелост и саможертва“, заяви Макрон в официално свое заявление.", "date": "2018.03.24", "title": "Макрон: Загиналият полицай е герой, заслужащ възхищение от нацията ни"}
{"url": "https://www.24chasa.bg/novini/article/6779013", "text": "Президентът на САЩ Доналд Тръмп издаде заповед, забраняваща транссексуални да служат в армията, освен \"при ограничени обстоятелства\", съобщава Асошиейтед прес. Да се задържат военнослужещи с история или диагноза \"полова дисфория\", които могат да се нуждаят от значителна медицинска терапия, е \"значителен риск за ефективността на армията\", посочва Белият дом. Понятието \"полова дисфория\" се използва за означаване на усещането за липса на синхрон между половата идентичност и външния вид, информира БТА. Президентът изненада ръководството на Пентагона миналата година с туит, в който обяви, че ще отхвърли плана на предшественика си Барак Обама да се позволи на транссексуалните открито да служат в армията. Опитите на Тръмп да наложи забрана срещнаха юридически пречки и Пентагонът започна да разрешава на транссексуалните да кандидатстват за военна служба през януари.", "date": "2018.03.24", "title": "Тръмп издаде заповед, забраняваща на транссексуални да служат в армията"}
{"url": "https://www.24chasa.bg/novini/article/6779016", "text": "Сътрудниците на турската служба за брегова охрана са евакуирали с хеликоптер от кораба „Pioneering Spirit“ трима работници от Испания, получили наранявания по време на прокарването на газопровода „Турски поток“ в Черно море, предава РИА Новости, цитирана от \"Фокус\". Отбелязва се, че съобщението за ранените работници е постъпило тази сутрин. Капитанът на тръбополагащия кораб, плаващ под малтийски фрак, е взел решение ранените да бъдат евакуирани. Въпреки лошото време хеликоптерът е успял да евакуира ранените, които са закарани в болница в Турция. За причините за нараняванията и за състоянието на пострадалите не се съобщава.", "date": "2018.03.24", "title": "Трима строители на \"Турски поток\" са в болница, пострадали при прокарването му"}
{"url": "https://www.24chasa.bg/novini/article/6779027", "text": "С течение на времето хората започват да виждат положителните неща от управлението на правителството на баща ми. Признанието започва да идва чак сега. Малко като ситуацията с Маргарет Тачър във Великобритания - отне 20 г. да се разбере какво е означавало нейното управление. Това заяви принц Кирил Сакскобургготски в интервю пред Нова тв. На въпрос каква оценка от 1 до 10 ще постави на управлението на баща му, той отговори: 10. \"Оценка 10 за направеното и 3 за нещата, които щяха да накарат хората да го преизберат. Но и Нелсън Мандела не беше преизбран. Те не са политически животни. Баща ми не е популист\", каза принц Кирил. На въпрос за неговото участие във формирането на кабинета \"Сакскобургготски\" той заяви, че \"това са конспирации\". \"Познавах някои от хората. Може да съм споменавал, че трябва да се свържат с баща ми, но само толкова\", каза принц Кирил и подчерта, че политиката не е за него. Най-горд с баща си бил в нощта на изборите, когато царят ги спечелил. Успехът бил неочакван. Друг момент на гордост бил влизането на България в ЕС и НАТО. За Бойко Борисов принц Кирил заяви: Очевидно е умен човек, който знае как да се справи със ситуацията в България. България стои много добре. Принц Кирил разказа за детството си - как цялото царско семейство обикаляло с каравана Испания. \"Тогава не разбирах много значението на думата \"принц\". Ходехме на училище като всички останали, а на ресторант - веднъж в годината за рожден ден. Исках да стана шофьор на камион, а после учен\", разказа принц Кирил. Родителите му пък криели коледните подаръци от приятели и им давали по един скромен подарък. Баща им им купувал едно колело, за да се научат да го делят. \"С брат ми беряхме домати на една нива. Отивахме в 7,30 сутринта. Получавахме по 10 песети за една щайга домати, или по 5 стотинки. Изкарвахме двамата по 3 лв. на ден. После с парите си купувахме въдици, за да ловим риба. Това беше страхотен урок. Моите дъщери също работеха като продавачки в магазин, защото исках да разберат как се изкарват 20 паунда на ден\", разказа принц Кирил. За България той каза, че е много близка до сърцето му. Имал много приятели и идвал на почивка тук, а след 10 г. можело и да живее в България. За личния си живот сподели, че е \"много щастлив\" с приятелката му, която е англичанка.", "date": "2018.03.24", "title": "Принц Кирил: Баща ми не е популист, затова не го преизбраха, но и Нелсън Мандела не беше преизбран (Видео)"}
{"url": "https://www.24chasa.bg/novini/article/6779063", "text": "САЩ и до 20 европейски страни се готвят да експулсират руски дипломати, свързани с руските разузнавателни мрежи, Безпрецедентната координирана акция ще започне в понеделник с отзоваването на посланика на ЕС от Москва Маркус Едерер за четири седмици. Съветът по национална сигурност на американския президент Доналд Тръмп е препоръчал снощи експулсиране от САЩ на руски дипломати, чийто брой все още не е уточнен, в отговор на нападението в Солсбъри срещу бившия руски шпионин Сергей Скрипал и дъщеря му Юлия. Очаква се Тръмп да вземе окончателното си решение идната седмица, предава БТА. В четиричасови преговори в четвъртък вечерта британският премиер Тереза Мей е привлякла подкрепата на Франция, Германия, Литва и Ирландия за решителен отговор, който трябва да разстрои мрежата от руски операции, идентифицирана от британското разузнаване. В кампанията ще се включат Франция, Германия, Полша, Ирландия, Холандия, Естония, Латвия, Литва, България, Чехия, Дания и още до девет други страни, посочва \"Таймс\". \"Решени сме да действаме заедно\", заяви германският канцлер Ангела Меркел.", "date": "2018.03.24", "title": "„Таймс”: И България ще гони руски дипломати"}
{"url": "https://www.24chasa.bg/novini/article/6779070", "text": "Финландската полиция е получила от испанските власти искане за екстрадиция на бившия регионален премиер на Каталуня Карлес Пучдемон, който през последните няколко дни е на финландска територия. Това се съобщава днес сутринта на официалния сайт на ведомството, информира ТАСС, цитирана от БТА. \"Испания поиска да бъде екстрадиран гражданинът й, който в момента е във Финландия. Полицията уведоми за това прокуратурата и започна обмен на информация с испанските власти\", се посочва в текста. Вчера бе съобщено, че испанският върховен съд е издал международна заповед за арест на избягалия в Белгия Пучдемон и редица негови сподвижници, които също се укриват от правосъдието. Преди това съдът потвърди обвиненията срещу заподозрените по така наречения \"сепаратистки процес\". Пучдемон и други регионални политици са обвинени в подстрекателство към бунт. Общо съдът издаде шест заповеди за арест. Освен в Белгия избягалите привърженици на независимостта на Каталуния се озоваха още в Шотландия и Швейцария. Пучдемон избяга в Белгия в края на октомври. На територията на Испания е в сила заповед за задържането му. Преди това испанският върховен съд отново беше издал международна заповед за арест на бившия регионален премиер на Каталуня, но впоследствие я оттегли, за да изчака дали ще бъдат потвърдени обвиненията. Предполага се, че Пучдемон ще остане поне до днес във Финландия, където пристигна в четвъртък вечерта.", "date": "2018.03.24", "title": "Финландската полиция е получила \nискане за екстрадиция на Пучдемон"}
{"url": "https://www.24chasa.bg/novini/article/6779075", "text": "\"Има единна позиция на Европейския съюз и България, като член от Европейското семейство, е солидарна към нея. Това, което беше изразено от Великобритания, бе възприето и подкрепено от всички велики сили, които изповядват европейските ценности. В тази посока няма какво повече да се коментира. Но дали България ще изгони руските дипломати? Когато има нарушаване на националната ни сигурност се предприемат съответните действия. Към настоящия момент, обаче, такива данни няма и не е необходимо да се пристъпва към подобни действа.\"  Така коментира Цветан Цветанов в Поморие публикацията на вестник \"Таймс\", че САЩ и 20 европейски държави се готвят да експулсират руски дипломати, свързани с руското разузнаване. Председателят на ПП ГЕРБ е в Поморие на семинар на партията, на който ще се дискутира отворенето управление и коалиционната стабилност.", "date": "2018.03.24", "title": "Цветанов за изгонването на руските дипломати: Националната ни сигурност не е застрашена"}
{"url": "https://www.24chasa.bg/novini/article/6779081", "text": "Британската полиция демонтира пейката пред търговския център \"Молтингс\" в Солсбъри, на която бяха открити в безсъзнание бившият разузнавач Сергей Скрипал и 33-годишната му дъщеря Юлия. Пейката ще бъде съхранявана като \"потенциално веществено доказателство за престъплението\", пише британският вестник \"Гардиън\", като се позова на Скотланд ярд. По данни на изданието полицейски служители, облечени в защитно облекло, първо направили снимки на пейката, а след това я демонтирали. След това те я натоварили в бял бус и я откарали. Руският посланик във Великобритания Александър Яковенко изпрати писмо до британския полицай Ник Бейли, също пострадал след отравянето на Скрипал в Солсбъри, в което го уверява, че Русия няма нищо общо със случилото се, предаде ТАСС, цитирана от БТА. В него дипломатът допълва, че е изпитал облекчение, когато научил, че Бейли вече е изписан от болницата и се е прибрал при семейството си. Яковенко му изказва и благодарност за това, че е проявил смелост при предприетите от него действия след нападението. По данни на британските власти Бейли е бил първият полицай, пристигнал на пейката в Солсбъри, на която бяха открити в безсъзнание Скрипал и дъщеря му, и е пострадал при контакт с отровното вещество. След това беше настанен в болница, а в четвъртък главният лекар на окръжната болница в Солсбъри Кара Чарлз-Баркс съобщи, че той е изписан и че състоянието му се е подобрило, но не даде подробности. Самият полицай разпространи обръщение към медиите, в което написа, че е възможно животът му вече никога да не е същият. Той не поясни какво има предвид, но помоли журналистите да уважат правото му на лична неприкосновеност и личен живот и подчерта, че няма да дава интервюта. Говорителка на Държавния департамент на САЩ заяви за кореспондент на ТАСС, че Вашингтон все още обмисля няколко варианта за мерки срещу Москва заради отравянето на Скрипал и дъщеря му. Коментирайки информация на Си Ен Ен за възможно експулсиране на руски дипломати, тя каза, че към момента не може да съобщи нищо за мерки срещу Русия. \"Но когато предприемем мерки, задължително ще ви уведомим\", заяви тя. ", "date": "2018.03.24", "title": "Доказателството: Пейката, на която откриха Скрипал и дъщеря му"}
{"url": "https://www.24chasa.bg/novini/article/6779085", "text": "\"С Обединените патриоти имаме различия, но те не са в управленската ни програма. С тях се работи много по-добре, отколкото с реформаторите, защото се придържаме към поетите ангажименти за съвместно управление. Видяхме си слабостите с реформаторите и се поучихме от грешките. За това разцепване на коалицията не стои на дневен ред\", заяви Цветан Цветанов в отговор на журналистически въпрос  реформаторите или патриотите  ГЕРБ работи по-лесно. По повод изкаване на Валери Симеонов, че той не бил поканен на срещата ЕС-Турция във Варна, защото можел да се \"изпусне с нещо\", Цветанов заяви: \"Тук говорим за лидерска среща между факторите в ЕС. Това, което прави премиерът Борисов се оценява високо и от Турция, и от ЕС. Важното е как да стане конструктивен диалогът с Турция, да не забравяме, че на нейна територия се намират около 3,5 млн. бежанци. ЕС пое ангажимент и в момента тези хора се нуждаят от интеграция, а това не може да е само ангажимент на Турция.  Европа разчита на срещата във Варна, за да се възстанови диалогът в Турция, но не бива да забравяме, че тя е на ниво европейски лидери\", обясни Цветанов.", "date": "2018.03.24", "title": "ГЕРБ: С патриотите работим много по-добре, отколкото с реформаторите"}
{"url": "https://www.24chasa.bg/novini/article/6779094", "text": "Полицията е арестувала тази нощ втори човек, за когото се подозира, че е свързан с нападението в Югозападна Франция вчера. Това съобщи днес Ройтерс, позовавайки се на източник от юридическата система. Задържаният е малолетен, роден през 2000 година, и е бил приятел на нападателя Редуан Лакдим. Вчера бе арестувана жена, свързана с 25-годишния Лакдим, информира БТА. Късно снощи прокуратурата заяви, че се разследва дали нападателят от марокански произход е получил помощ за атаката или е съобщил на някого за плановете си. Лакдим се обяви за последовател на терористичната групировка \"Ислямска държава, преди да открие огън в супермаркет. При атентата загинаха четирима души, включително полицай.", "date": "2018.03.24", "title": "Задържаха малолетен, свързан с нападателя от Южна Франция"}
{"url": "https://www.24chasa.bg/novini/article/6779099", "text": "На 23 март, след тежко боледуване, на 59 години почина Марин Стоянов - общински съветник от БСП в СОС. Член на Постоянните комисии по инженерна инфраструктура и енергийно планиране и по обществен ред и сигурност. Член на ръководството на БСП – район Надежда. Поклонението ще бъде в неделя - 25 март, от 13 часа на гробището в гр. Банско. Поклон пред светлата му памет!", "date": "2018.03.24", "title": "Почина общинският съветник от БСП Марин Стоянов"}
{"url": "https://www.24chasa.bg/novini/article/6779080", "text": "193 български общини вече са се регистрирали по евопейската инициатива WiFi4EU, която осигурява безплатен интернет в общините. Това заяви българският еврокомисар по цифровизацията Мария Габриел, която даде пресконференция заедно с министърът на транспорта Ивайло Московски в събота. \"По-малко от година след инициирането на инициативата тя вече е в активно изпълнение. Проектът се обръща към всички общини, като той има бюджет от 120 млн. евро\", каза Мария Габриел. Тя уточни, че всеки гражданин, регистрирал се в една от точките, ще има достъп и до всички останали след това. 7502 общини в цяла Европа са се регистрирали от 20 март, когато започна записването, до сега. На 15 май ще бъдат избрани първите 1000 общини, които ще получат ваучери на стойност 15 хил. евро. Те ще бъдат избрани чрез алгоритъм на ЕК, като основният критерий е редът на регистрация - първите имат най-голям шанс. Освен общините в специализирания портал трябва да се регистрират и операторите, които ще извършат инсталацията. Ваучерите ще могат да се използват само за една точка, която ще бъде избрана от съответната община.  минимум 15 ваучера ще бъдат връчени на всяка една държава членка на ЕС. Ако една община не бъде избрана на първия етап, тя ще има възможност да канидатства във всяка една от следващите 4 покани. \"В последните години България изгради добра инфраструктура с широколентови ленти, но все още има дисбаланс на покритието на мрежата. Според статистиката 30-32% от българите не използват изобщо или използват много малко интернет. Проекти като този ще помогнат за дигигаталното образование на обществото\", заяви Московски.", "date": "2018.03.24", "title": "193 български общини са се регистрирали за безплатен интернет от Европа"}
{"url": "https://www.24chasa.bg/novini/article/6779108", "text": "България не е взимала решение да гони руски дипломати от страната заради случая „Скрипал“. Това съобщиха за „Фокус“ от пресцентъра на Министерството на външните работи във връзка с появилата се информация в британски медии, че редица страни от ЕС, сред които и България, ще изгонят руските си дипломати заради случая „Скрипал“. Припомняме ви, че преди седмица британският министър-председател Тереза Мей назова Москва като отговорна за нападението. „Руската държава е виновна в опита за убийството на Скрипал и на дъщеря му Юлия“, заяви премиерът пред депутати. Тя допълни, че Великобритания ще изгони 23 руски дипломати от страната. Министър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия. Руското правителство категорично отхвърли обвиненията и заяви, че няма желание да \"говори с Великобритания на езика на ултиматумите\". Говорителят на Руското външно министерство Мария Захарова определи като „цирково шоу“ заявлението на Тереза Мей за руско участие в отравянето на Сергей Скрипал. По-късно Великобритания, Франция, САЩ и Германия излязоха с обща декларация по случая със Сергей Скрипал, в която осъждат случилото се като „нападение срещу суверенитета на Великобритания“.", "date": "2018.03.24", "title": "Външно: България не е взимала решение да гони руски дипломати заради Скрипал"}
{"url": "https://www.24chasa.bg/novini/article/6772305", "text": "Споделеното пътуване е по-бързо и по-удобно, изтъкват шофьори и пасажери, които използват фейсбук групи или мобилни приложения за пътуване, разделяйки разходите си. Друг плюс на тази услуга е, че през апликациите може да се дават оценки на шофьорите и пътниците, така че да стане ясно кои са некоректните. Стотици са страниците за споделено пътуване във фейсбук, а членовете им са хиляди. “Утре сутринта към 9,30 ч ще пътувам по линията Пловдив-Свиленград. Ако има желаещи, да пишат”, гласят обикновено постове на шофьори. Понякога обявата се публикува 1 ч преди пътуването. Освен дестинацията в нея се отбелязва и колко са свободните места в колата. Най-много потребители има във фейсбук групите “София-Бургас-София”, “София-Пловдив-Смолян” и “София-Стара Загора-София”. Мобилните приложения или сайтове като Aha!Car, Tripinfy и други основно се създават от ентусиасти. По-малко популярно е приложението на Google - Go We Go. Едно от удобствата на платформите е, че всеки потребител получава известие, когато се появи обява, съвпадаща с търсенето му. Така той не проверява постоянно дали някой ще пътува в неговата посока. Споделеното пътуване обаче се приема на нож от превозвачи, тъй като те губят. Въпреки че цената на билетите почти винаги е еднаква, хората предпочитат споделеното пътуване. Удобството е, че шофьорът може да спира по желание, например за да изпушите цигара, или да води приятни разговори с пътниците, което в обществения транспорт е забранено. От транспортното министерство пък неведнъж са обяснявали, че за нелегалния превоз доказателства не се събират лесно. Юристи са на мнение, че шофьори и пътници не могат да бъдат обвинявани и глобявани за споделеното пътуване, тъй като това са частни гражданскоправни отношения, в които държавата не трябва да се меси.", "date": "2018.03.24", "title": "Мерят рейтинг на шофьори и пасажери при споделено пътуване"}
{"url": "https://www.24chasa.bg/novini/article/6778923", "text": "Френският министър на вътрешните работи Жерар Колон заяви, че жандармеристът, разменил се за заложник в супермаркета при вчерашната терористична атака в Южна Франция, е починал, предадоха агенциите. В съобщение в Туитър тази сутрин Колон написа, че полковник Арно Белтрам от жандармерията е \"загинал за страната си\", информира БТА. Белтрам се предложи невъоръжен като размяна за жена, взета за заложник от 25-годишния атентатор. Той съумял да остави включен телефона си така, че полицията да може да слуша какво става вътре в супермаркета. Властите заявиха, че щом чули изстрели отвътре, решили да щурмуват, убивайки въоръжения нападател. Белтрам беше тежко ранен и с неговата смърт загиналите при вчерашната атака стават четирима. Групировката \"Ислямска държава\" пое отговорност за атаката, най-кървавата, откакто Еманюел Макрон стана президент през май. Генералният секретар на ООН Антониу Гутериш осъди терористичната атака в Южна Франция, предаде ТАСС. Кабинетът му посочи, че той е изтъкнал действията на френските сили за сигурност, благодарение на чиито действия е могло да се избегне голям брой жертви.", "date": "2018.03.24", "title": "Френският полицай, разменил се вчера за заложник, е починал"}
{"url": "https://www.24chasa.bg/novini/article/6778296", "text": "Дискусии, изложби и фолклор популяризират Българското председателство в Ямболска област. Община Тунджа е най-активната в района с четири проекта в кампанията си за разясняване на приоритетите и значението на Българското председателство на Съвета на ЕС. Във всички 40 читалища е разпространен При представянето му в културните средища са проведени дискусии за целите и приоритетите на Българското председателство. В началото на март е реализиран проектът “Българските традиции в контекста на Българското председателство на Съвета на ЕС”. Изработени са и по 200 броя мартеници и пана с логото на европредседателството. Тематични сувенири ще бъдат изработени и за 24 май, обясни зам.-кметът на община Тунджа Станчо Ставрев. През април стартира “Българското председателство и членството на България в ЕС”. И още един проект в община Тунджа ще се проведе през същия месец - “Европейските уроци за местната общност - измеренията на ползите от членството в ЕС за хората от община Тунджа в контекста на Българското председателство”. ще представи “Европейските уроци за хората от село - ползи и перспективи от членството”. Ще бъдат организирани и тематични беседи, дискусии и презентации в общинските училища и читалища. е четвъртият проект в община Тунджа. Ще се проведе пленер под мотото „Съединението прави силата\", а на фасадите на читалищата в селата Окоп и Ханово ще бъдат поставени пана с логото на председателството - вече станалата много популярна шевица в цветовете на българското знаме. Информационна кампания подготвят и в община Ямбол. Ще се проведе мобилна тематична изложба, а информационни материали за приоритетите на Българското председателство ще бъдат разпространени в учебните заведения и медиите. В община Болярово свързват ротационното ни председателство с проекта “Бъдещето има минало - отбелязване на 150 години от смъртта на Стефан Караджа”. И в Болярово ще бъде организирана кампания за представяне на постиженията на страната ни като член на ЕС, приоритетите и целите на Българското председателство на Съвета на ЕС.", "date": "2018.03.24", "title": "Дискусии, изложби и фолклор популяризират Българското председателство в Ямболска област"}
{"url": "https://www.24chasa.bg/novini/article/6778960", "text": "Португалски гражданин е сред загиналите при поредицата терористични атаки вчера в Южна Франция, предаде Франс прес, като се позова на говорител на португалското правителство. \"Френските власти са потвърдили смъртта на португалския гражданин пред нашите консулски служби\", заяви събеседникът на Франс прес, допълвайки, че не може да предостави никаква друга информация за загиналия. Преди това френският президент Еманюел Макрон съобщи, че в резултат на терористичните нападения са загинали трима души, а 16 са ранени, цитиран от БТА. Вчера сутринта във френския град Каркасон 26-годишният Редуан Лакдим нападна хора в автомобил, за да го открадне: един от пътниците беше убит, а водачът - ранен. Втората си атака извърши срещу трениращи близо до поделението си командоси, откривайки огън по тях. Третото нападение той извърши в съседния град Треб: в местен супермаркет той хвана хора за заложници. В резултат на нападението загинаха още два души. Впоследствие Лакдим беше ликвидиран при щурм на супермаркета от специалните сили. Отговорност за поредицата атаки в Южна Франция пое терористичната групировка \"Ислямска държава\". ", "date": "2018.03.24", "title": "Португалец е една от жервите на терористичните атаки във Франция вчера"}
{"url": "https://www.24chasa.bg/novini/article/6778541", "text": "Актрисата Марта Вачкова става Музейковец №1.  Идеята е интересни хора да стават гидове на децата в популярната дестинация зяа опознаване на света. Какво ще им покаже Марта там? И още къде може да отидете с децата или без тях. Вижте в тази графика, която подготвихме за нашите читатели, благодарение на сайтовете на театрите. Какъв щеше да бъде светът на науката и ежедневието ни без табута? Отговор на този въпрос търсим в... Музейко! Вечерно събитие от поредицата Science Nights, посветено на темата TABOO, кани всички разкрепостени пораснали (18+) да предизвикат себе си със забранените плодове в науката и живота. Научната и провокативна вечер ще се състои на 29 март между 19:30 и 00:30 ч., а за всички, които вече се питат какво ги очаква тогава в Музейко: състезателни игри с награди, разговори, танци и музика, състезания за съобразителност и срещи с артисти, учени и хора от света на изкуството. Ако и Вие се вълнувате могат ли научните табута да бъдат разбити, събитието за големи TABOO е Вашето пътешествие в “забранените” теми. Развитието на науката изобилства от въпроси, по които не говорим или деликатно премълчаваме. Преодоляни или все още актуални, табутата са част от прогреса и нашето разбиране за света. На 29 март детският научен център Музейко ще преобърне редица научни и житейски табута със забавни състезания, много хумор, срещи с интересни хора и арт занимания в шестата поредна вечер само за големи, наречена TABOO. Какво ни очаква на TABOO? Science and Arts speed dating За не повече от 3 минути ще можем да се срещнем и поговорим с невероятните гости на Музейко от всички сфери на науката и изкуството и да научим повече за забраненото: археолог, имунолог, изкуствовед, генетик, поет и психотерапевт. Ще проверим уменията си в един от най-забавните танци на всички времена - ориенталският belly dance и сложният танц на пилон pole dance. Защо и как възникват тези стилове и лесно ли е да ги научим? С помощта на професионалните танцьори от Derida Dance Centre. Неочаквано и невероятно многообразие от форми на наглед странни решения - можем ли да разпознаем половите органи на животните и да разберем еволюционния механизъм, който ги е създал? Една от най-забавните и енигматични дами в българското виртуално пространство, Иванка Курвоазие, ще гостува в Музейко инкогнито и ще отговаря на 10 подбрани въпроси на публиката. В своята вечер за възрастни Музейко представя няколко невероятни организации, посветили работата и живота си в подкрепа на хора и теми, за които не говорим или предпочитаме да не забелязваме - Центърът за приобщаващо образование, който организира “Стая на срама”, в която всеки участник ще може да изповяда свой ученически срамен спомен, LOVEguide, които говорят директно с тийнейджърите за сексуалното им образование, Живот на килограм, които променят разбирането за хранителните разстройства при тийнейджърите, Single Steps, които подпомагат ЛГБТИ младежи и техните родители, Светът на Мария, които променят нагласата ни към хората с интелектуални затруднения. 19:30 - 00:30 ч. Билети (онлайн на muzeiko.bg или на касите в Музейко) - 10 лв. Билети в деня на събитието - 15 лв. Партньори - Kатедра Астрономия на СУ, Ratio, Derida Dance Centre, Sonya Pole Studio", "date": "2018.03.24", "title": "Марта Вачкова разказва за модата на прадедите ни в \"Музейко\""}
{"url": "https://www.24chasa.bg/novini/article/6778972", "text": "Президентът на Сърбия Александър Вучич обвини Европейския съюз, че не изпълнява Брюкселските споразумения. Той заяви това след тристранната си среща с върховния представител на Европейския съюз по въпросите на външните работи и политиката на сигурност Федерика Могерини и с президента на Косово Хашим Тачи, предава Regnum. „Почти 1800 дни шестте основни точки на Брюкселското споразумение не са изпълнявани. Това не може да бъде вина единствено на албанците, защото документът е подписан и от Европейския съюз“, заяви Вучич, цитиран от \"Фокус\". Той поясни, че става дума в частност за такъв въпрос, като формирането на Общност на сръбските общини в Косово. При това Вучич заяви, че по време на разговорите си с ЕС те „ясно заявиха на Прищина, че тя трябва да изпълни споразумението за Общността“. Също така Вучич отговори за изказването на министър-председателя на Косово Рамуш Харадинай, който заяви, че не „е успял да прочете“ Брюкселското споразумение. Според президента на Сърбия това изказване е „оскърбление на здравия разум“. Брюкселските споразумения са документ за нормализацията на отношенията между Белград и Прищина. Той се състои от 15 точки, най-вече посветени на организацията и пълномощията на сръбските общини в Северно Косово.", "date": "2018.03.24", "title": "Вучич: Европейският съюз не изпълнява Брюкселските споразумения"}
{"url": "https://www.24chasa.bg/novini/article/6778976", "text": "До средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите ще бъдат водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие, информираха от пресцентъра на МРРБ. На 27 март, от 10.00 часа, в Ритуалната зала на Общинска администрация – Габрово ще се проведе дискусията за Северен централен район, в който влизат областите Велико Търново, Габрово, Силистра, Разград, Русе. На 29 март, от 10.30 часа, в хотел „Форум“ – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково. На 3 април, от 10.00 часа, в Областна администрация – Стара Загора, заместник-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. На 12 април,от 10.00 часа, в хотел „Черно море“ – Варна ще е срещата-дискусия за Североизточен район с областите Варна, Добрич, Силистра и Шумен. Дискусиите в Северозападния и Югозападния район вече се проведоха. Инициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.24", "title": "До средата на април продължават дискусиите за новото райониране"}
{"url": "https://www.24chasa.bg/novini/article/6778992", "text": "Двете Кореи се споразумяха да проведат разговори на високо равнище през новата седмица като подготовка за среща на върха през април между севернокорейския лидер Ким Чен-ун и южнокорейския президент Мун Дже-ин, предадоха агенциите. Срещата на върха ще има за цел да доведе до подобряване на двустранните отношения и до уреждане на противопоставянето около севернокорейската ядрена програма. Южнокорейският министър на националното обединение Чо Мьон-кьон ще оглави делегацията на своята страна на срещата на високо равнище през седмицата. Тя ще се проведе на 29 март в пограничното селище Панминчжон, информира БТА. Кореите се споразумяха да проведат в края на април среща на върха, след като по-рано този месец пратеници на Мун посетиха Ким в Пхенян. Южнокорейските представители също така уредиха потенциална среща между Ким и президента на САЩ Доналд Тръмп, която да се проведе до края на май. След края на Войната в Корея (1950-1953 г.) лидерите на двете Кореи са се срещали за разговори само два пъти. Засега не е ясно дали лидерските срещи между Сеул, Пхенян и Вашингтон, ако изобщо се състоят, биха могли да доведат до значим пробив след година, изпълнена необичайно много с провокации. През 2017 г. Северна Корея изпробва най-мощното си ядрено оръжие досега и извърши тестови пускове на три междуконтинентални балистични ракети, които на теория са способни да ударят Америка. Освен това в Южна Корея има опасения, че назначаването на Джон Болтън, ястребски настроения избран от Тръмп заместник на мястото на съветника за националната сигурност Хърбърт Макмастър, крие риск да усложни усилията за уреждане на среща между Тръмп и Ким с оглед на войнствената му риторика за Северна Корея в миналото. Пожелал анонимност представител на южнокорейското президентство омаловажи тези безпокойства. По думите му Тръмп остава твърдо ангажиран с провеждането на такава среща на върха и дори води усилията за уреждането й. Бившият президент на САЩ Джими Картър (1977-1981 г.) предложи помощта си на Тръмп в преговорите със Северна Корея, предаде ТАСС. Картър направи това в интервю за американския телевизионен канал Си Би Ес. ", "date": "2018.03.24", "title": "Двете Кореи се разбраха за разговори на високо равнище на 29 март"}
{"url": "https://www.24chasa.bg/novini/article/6779107", "text": "ЕС трябва да започне да блокира достъпа на незаконните мигранти по границите си, а не да им позволява да достигат предпочитаната от тях европейска дестинация, заяви австрийският канцлер Себастиан Курц, цитиран от ДПА и БТА. По думите му този подход би бил по-хуманен, отколкото сегашната ситуация. Трийсет и еднагодишният австрийски консерватор даде интервю за ДПА по случай навършващите се 100 дни, откакто зае поста си, в което говори за програмата си в областта на миграцията, коалицията си с крайната десница и австрийското председателство на Съвета на ЕС през втората половина на годината. \"Ще направим всичко, за да използваме нашето европейско председателство, за да осигурим най-накрая по-добро европейско сътрудничество за охраната на външните ни граници\", каза той. \"Хората, които предприемат незаконни пътувания към Европа трябва да бъдат спирани, обгрижени и върнати обратно, а не просто да се пропускат да минават свободно.\" Курц продължава да смята, че австралийският модел, при който кандидатите за убежище биват държани в центрове за задържане на острови, е този, който Европа трябва да приложи. Дори и въпреки че Австралия до известна степен беше принудена да се откаже от него от съображения за правата на човека. \"Това, което не се споменава, е, че именно заради тази политика хората вече не се отправят на незаконни пътувания към Австралия. И което е по-важно: никой вече не се дави напът за Австралия\", каза канцлерът и председател на дясноцентристката Австрийска народна партия. \"Моделът, който Европа възприе през последните години не е така хуманен, както се смята. В действителност той доведе до удавянето на хиляди хора в Средиземно море и вероятно до смъртта на още повече хора от жажда в пустинята.\" По думите на Курц това е всичко друго, но не и хуманен модел, а модел, служещ на някои да си успокояват съвестта, като помагат на чужденците, след като вече са слезли по бреговете. Макар че ЕС не може пряко да взаимства австралийския модел на крайбрежни центрове за задържане, съюзът трябва да разположи тези центрове възможно най-близо до страните на произход или в други сигурни страни, където мигрантите да могат да бъдат връщани от границите на Европа, посочи той. Курц не уточни колко още граничари и кораби в Средиземно море ще са нужни за недопускане на мигрантите да влизат, но според него всички членки на ЕС трябва да предоставят средства и служители. \"Австрия е готова да участва с несъразмерно голям принос.\" Най-належащо е, заяви Курц, в рамките на ЕС да се постигне политическо решение за мандата на граничарите на съюза. \"Това означава, че те ще спасяват (мигранти) и после ще подготвят връщането им в страните им на произход, към транзитни страни или някое друго сигурно място извън Европа.\" Но миграцията е само един от въпросите, с които правителството на Курц се е заело. Следвайки своята програма, правителството старателно отмята от списъка си ежеседмично различни теми, включително разширяване правомощията на полицията да следи хора, както и въвеждане на данъчни намаления за семействата и за заемащата значителен дял от икономиката на Австрия туристическа индустрия. Тези действия обаче бяха помрачени от разкрития, свързващи фигури от коалиционния партньор Австрийската партия на свободата с предполагаеми антисемитски и ксенофобски групи. Курц положи доста усилия да покаже, че е против тези връзки, но в същото време внимаваше да не отблъсне коалиционния си партньор и неговия лидер Хайнц-Кристиан Щрахе, който е вицеканцлер. Канцлерът обяви, че правителството възнамерява да издигне мемориал на жертвите на Холокоста, който да включва името на всяка австрийска жертва на националсоциализма. Кабинетът също така реши и да даде гражданство на всички наследници на жертвите на Холокоста, каза Курц. ", "date": "2018.03.24", "title": "Курц: Строги мерки по еврограниците е по-хуманно, отколкото давещи се мигранти"}
{"url": "https://www.24chasa.bg/novini/article/6779117", "text": "Служители на ГДБОП задържаха мъж, разпространявал кадри с насилие над непълнолетни. Това съобщиха от пресцентъра на МВР. Полицейските действия са предприети от служителите на ГДБОП. Акцията е проведена на територията на столицата с цел пресичане и документиране на дейността на мъж, разпространявал в интернет порнографски материали със сцени на сексуално насилие на видимо малолетни и непълнолетни. Проведени са действия по разследването в имот, ползван от 30-годишен български гражданин. При претърсването са иззети бяло прахообразно вещество, таблет със сим карта в него, хард диск, модем и настолен компютър с инсталирана програма, през която се достъпва и се разпространяват материали с детска сексуална експлоатация, както и криптирана папка /17,5 ГБ/. Работата по образуваното досъдебно производство по чл. 159 ал.4, вр. чл. 2 от НК продължава. 30-годишният е задържан за 24 часа.", "date": "2018.03.24", "title": "ГДБОП арестува мъж за разпространение на детска порнография"}
{"url": "https://www.24chasa.bg/novini/article/6779125", "text": "Министър-председателят Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл. комисар Светлан Кичиков, за да му докладват за случая от 20 март т. г. на ГКПП Аерогара София. Това съобщиха от правителствената информационна служба. Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП Аерогара София и да бъдат предприети адекватни мерки за реорганизацията й.", "date": "2018.03.24", "title": "Борисов настоя за налагане на най-тежки наказания заради случая на летище София"}
{"url": "https://www.24chasa.bg/novini/article/6779113", "text": "Общо 6234 дела са приключени за година във Варненския окръжен съд, като 5064 от тях са приключени в рамките на 3 месеца. Това сочи годишният отчет на съдебната институция в морската столица. На годишното събрание на Окръжен съд Варна присъстваха председателят на ВКС Лозан Панов, Атанаска Дишева и Красимир Шекерджиев от Висшия съдебен съвет, както и административният ръководител на Апелативен съд – Варна Ванухи Аракелян, ръководителят на Окръжна прокуратура Владимир Чавдаров, както и административният ръководител на Районен съд Варна Ерна Якова. Според събраните статистически данни се отчита увеличение на постъпилите и разгледани дела през 2017 г. спрямо 2016г. и по-нисък брой спрямо 2015 г. Независимо от това се запазва тенденцията за спокойна и ритмична работа на съдиите. \"Процентът на решените в едномесечен срок дела се запазва стабилен за тригодишния период, като през миналата година е 98%. Високият процент е показател за бързината на правораздаване във ОС-Варна, като положителното е, че не се повлиява от кадровата динамика\", каза председателят на съда Марин Маринов. По отношение на качеството на съдебните актове през анализирания период, процентното съотношение на потвърдените решения спрямо върнатите от обжалване се е запазило - 17%, както се е запазило и процентното съотношение на отменените спрямо върнатите от обжалване съдебни актове - 10%.", "date": "2018.03.24", "title": "6234 дела са приключени за година във Варненския окръжен съд"}
{"url": "https://www.24chasa.bg/novini/article/6779130", "text": "Отровеният в британския град Солсбъри бивш служител от руското военно разузнаване Сергей Скрипал е отправил преди години до президента Владимир Путин молба да му бъде разрешено да се завърне в Русия. Това съобщи днес британската медийна корпорация Би Би Си, като се позова на Владимир Тимошков - съученик на Скрипал. Кремъл опровергава тази информация, предаде ТАСС, цитирана от БТА. Тимошков твърди, че е разговарял със Скрипал по телефона през 2012 година, когато бившият разузнавач, осъден в Русия за шпионаж в полза на Лондон, вече е живеел във Великобритания. Скрипал разказал, че е изпратил на Путин писмо, в което моли за прошка. \"Писал е до Владимир Владимирович Путин да бъде помилван докрай и да получи разрешение за връщане в Русия, защото там са майка му, брат му, изобщо роднините\", заявява Тимошков и добавя, че Скрипал съжалявал за ролята си на \"двоен агент\". На 4 март бившият полковник от руското Главно разузнавателно управление (ГРУ) Сергей Скрипал, живеещ във Великобритания след размяна на шпиони с Русия, и дъщеря му Юлия са били отровени според Лондон в Солсбъри с нервнопаралитично вещество. Британските власти заявиха, че това вещество е разработено в Русия и обвиниха Москва, че е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество. Лондон изгони 23 руски дипломати и обяви други антируски мерки, след което Москва предприе ответни стъпки - изгони от Руската федерация аналогичен брой служители в британското посолство, разпореди да се закрие генералното консулство на Великобритания в Санкт Петербург и да бъде спряна дейността на Британския съвет в Русия, припомня ТАСС.", "date": "2018.03.24", "title": "Би Би Си: Скрипал е искал от Путин разрешение да се върне в Русия"}
{"url": "https://www.24chasa.bg/novini/article/6779128", "text": "Най-малко един човек е загинал, а няколко са ранени днес при експлозия във втория по големина египетски град Александрия, разположен на средиземноморското крайбрежие. Това съобщи на сайта си в. \"Ал Яум ас Сабиа\", като се позова на градските медицински служби, предаде ТАСС. По данни на вестника в източен квартал на Александрия, близо до ул. \"Ал Муаскар ар Руманий\", е избухнала кола бомба. Не се съобщават други подробности за инцидента. Цел на взрива е бил ръководителят на силите за сигурност в града, посочват трима източници на Ройтерс.", "date": "2018.03.24", "title": "Експлозия в Александрия, има загинал, искали да убият ръководителя на силите за сигурност в града"}
{"url": "https://www.24chasa.bg/novini/article/6779137", "text": "Към 8 часа днес, на Аерогара - София, за полет през Истанбул за Минск пристигнал 56-годишен гръцки гражданин, Г.Т. При проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви.Съобщението е на пресцентъра на МВР. Информацията за него е подадена от бюрото в Кипър, с цел задържане и екстрадиране. Г.Т. е задържан. Чрез Националното централно бюро Интерпол-София са уведомени служителите от Интерпол-Никозия, които потвърдили издирването на лицето. Предстои процедура по екстрадирането му.", "date": "2018.03.24", "title": "На летище София задържаха мъж, издирван от Интерпол за убийство и притежание на експлозиви"}
{"url": "https://www.24chasa.bg/novini/article/6779151", "text": "Турската армия и силите на Свободната сирийска армия са установили пълен контрол над град Африн в Северна Сирия при операцията \"Маслинова клонка\". Всички селища в областта са били прочистени от терористите на Партията на демократичния съюз /ПДС/ и Кюрдската работническа партия /ПКК/. Това бе съобщено от генералния щаб на турската армия. Общо 3733-ма терористи са били убити по време на операцията, а от турска страна са били дадени 47 войнишки жертви, предава БТА. Посочва се, че продължават действията за прочистването на областта от мини и взривни вещества, за да се гарантира сигурността на местното население и мирното завръщане по домовете им. Работи се по осигуряването на електрозахранването и водоснабдяването на областта, се подчертава в съобщението.", "date": "2018.03.24", "title": "Град Африн е изцяло под контрола на турската армия"}
{"url": "https://www.24chasa.bg/novini/article/6779154", "text": "\"Искаме да говорим за реалните политики в настоящите месеци, стабилността и да се подготвим за фалшивите новини и спекулации, които ще се правят от БСП. Те нямат алтернативни решения, не могат да се похвалят с управленски решения в отговор на въпроси от хората. Тяхната цел е да дескридитират политическия си опонент. Но не бива да забравяме как се развиха морските общини в Бургаска област по време на управлението на ГЕРБ\". Това каза зам.председателят на ГЕРБ Цветан Цветанов минути преди откриването на семинар в Поморие, на който е събран активът на партията, депутати, кметове и общински съветници. Темата е \"Отворено управление, коалиция и стабилност\" и освен Цветанов на събитието присъства зам.председателят на ГЕРБ Димитър Николов. \"Поводът за днешната ни среща е подготовката ни както за европейските избори през май 2019 г., така и местните през есента на 2019 г. Преди 2 седмици имахме силно мероприятие в София - среща на Комитета на регионите. Заедно с нашите кметове и председатели на общински съвети дискутирахме това, което трябва да си подготви Европа в новия финансов период\", каза още Цветанов. Според него една от най-важните теми е кохезионната политика - на какво могат да разчитат местната и изпълнителна власт в новия програмен период от 2020 г. \"След излизането на Великобритания от ЕС ще се получи сериозен дефицит и невъзможност да получаваме същите пари. Ако запазим кохезионната политика ще бъде изключителна привилегия за по-бедните държави в ЕС. Предложението на България, което намира широка подкрепа, е държавите членки да повишат вноските си и тогава вече да можем да запазим кохезионната си политика. За 7,4 млрд. лв. могат да кандидатстват общините - това не може да дойде нито от данъците, нито от държавния бюджет\", смята Цветанов.", "date": "2018.03.24", "title": "Цветанов в Поморие: Готвим се за удари от БСП с фалшиви новини и спекулации"}
{"url": "https://www.24chasa.bg/novini/article/6779168", "text": "Криминалисти от Монтана извършили претърсване в търговски обект в Монтана, собственост на 34- годишния М.Н. от областния център. Акцията е проведена на 23-ти март след подаден оперативен сигнал. Продавач консултант е С. К. на 20 години. От складово помещение ченгетата иззели 60 броя вакумирани пликчета с бяло прахообразно вещество с общо тегло 82,4 грама. При направения полеви наркотест веществото реагирало на метаамфетамин. По случая е образувано досъдебно производство.", "date": "2018.03.24", "title": "Откриха дрога в магазин в Монтана"}
{"url": "https://www.24chasa.bg/novini/article/6779192", "text": "В Одрин е обявен червен код за наводнения поради преливането на река Тунджа в района на одринска Тракия. От топенето на снеговете и проливните дъждове дебитът на Тунджа от сряда досега се е повишил три пъти и тази сутрин в 10 часа е достигнал 196 куб.м/сек. Реката е заляла редица райони в Одрин. Местните медии публикуваха заснети от вертолет участъци, които са наводнени. Там, където няма диги, се вижда, че излязлата от коритото река е наводнила обширни участъци главно в района Сарайичи, крайградски район на Одрин. Водите напълно са залели намиращия се там стадион за мазните борби, съобщава БТА. Продължаващото бързо прииждане на водите на река Тунджа заплашва да залее и намиращите се покрай коритото на реката жилища и стопански постройки. Реката е заляла каменните мостовете Фатих и Кануни, които са отцепени за движение на моторни превозни средства и пешеходци, и е прекъсната връзката по шосе на крайградския район Сарайичи и центъра на Одрин. Червеният код за река Тунджа в Одрин продължава.", "date": "2018.03.24", "title": "Червен код за река Тунджа край Одрин"}
{"url": "https://www.24chasa.bg/novini/article/6779195", "text": "Граничните полицаи, които на 20 март т.г. пропуснаха полет с 42-ма пътници от Франция на летище София, не са били на работните си места, защото \"един пушел, друг се хранел, а трети бил до тоалетна\". Това съобщи на първо четене вътрешният министър Валентин Радев защо служителите на реда проспали полета. Той каза още, че в МВР се водят вече 13 дисциплинарки срещу служителите, които били на работа тогава. 7 от тях са били екип на смяна, а останалите, на които ще се търси отговорност, са ръководни кадри. Министърът увери, че прегрешилите ще бъдат отстранени до приключване на проверката по случая, която ще даде повече подробности за \"недопустимото им действие\". На тяхно място ще бъдат назначени хора от Бургас и Варна. Шефът на Гранична полиция Светлан Кичиков каза, че всички 42-ма пътници са били проверени по-късно и не е установено някой от тях да е бил издирван за тежко престъпление. Инспектирани били и багажите им. Отделно от дисциплинарките министърът е разпоредил и проверка във \"Вътрешна сигурност\", за да се изясни дали няма престъпление в постъпката на граничарите на смяна. Освен това премиерът Бойко Борисов е разпоредил и цялостен анализ на ГКПП Аерогара София. Радев изрази надежди, че случилото се няма общо и не е провокация за срещата в понеделник между европейските лидери и Ердоган във Варна.", "date": "2018.03.24", "title": "Граничарите пропуснали полет от Франция, защото един пушел, а друг ядял"}
{"url": "https://www.24chasa.bg/novini/article/6779313", "text": "След споразумение между Движение \"Пет звезди\" и дясната коалиция италианският парламент днес избра председатели на двете камари, предаде Франс прес. Роберто Фико от Движение \"Пет звезди\" е новият председател на Камарата на депутатите, а 71-годишната Елизабета Алберти Казелати от партия \"Форца Италия\" на бившия премиер Силвио Берлускони става първата жена председател на Сената. Четиридесет и три годишният Фико беше избран с 422 гласа от 620 гласували, а Алберти Казелати - с 241 гласа от 320 гласували, предаде БТА. Кандидатурата на Алберти Казелати беше предложена точно преди вота тази сутрин, след помирителна среща на партийните водачи от дясната коалиция, между които снощи имаше сериозни разногласия. Фико, активист на Движение \"Пет звезди\" от създаване му и виден защитник на изначалните идеали и принципи на движението, кандидат за председателското място и през 2013 г., беше сред фаворитите, но и неговата кандидатура се наложи едва тази сутрин, след като десницата отхвърли първото предложено име. Изборът на председатели на двете камари беше първи етап преди да се пристъпи към деликатни консултации за съставянето на ново правителство, планирани за началото на април.", "date": "2018.03.24", "title": "Италианският парламент избра председатели на двете камари"}
{"url": "https://www.24chasa.bg/novini/article/6779473", "text": "Завишена е опасността от свлачищна и срутищна активност в Пловдивска област по направленията Кричим-Девин и Асеновград-Смолян. Това каза за  „Фокус“ дежурният в Областното пътно управление. Водачите трябва да бъдат бдителни и по пътя Югово-Лъки, където също е възможно свличането на земна и скална маса. „Валежите от дъжд и сняг през последните дни създават предпоставки за образуването на нови и активизирането на вече съществуващи свлачищни зони“, каза дежурният. Трафикът на територията на Пловдивска област е интензивен, като най-натоварено движение се отчита в участъка на автомагистрала „Тракия“ в областта, както и по направленията Пловдив-Асеновград-Смолян и Пловдив-Карлово. Пътните настилки са мокри, но нормално проходими. Остава ограничено преминаването на МПС над 12 тона през прохода Троян-Кърнаре. Все още е забранено и движението на камиони над 12 тона по пътя Поповица-Болярци, както и по отсечката град Лъки-пътно кръстовище за хижа Момчил юнак. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Преминаването по пътя Шишманци-Белозем, в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Трафикът на територията на град Пловдив се извършва с нормална интензивност и без затруднения към този час. По-засилено автомобилно движение се отчита по булевардите „Васил Априлов“, „Христо Ботев“, „Шести септември“, „Пещерско шосе“ и „Цар Борис III Обединител“. Пътните настилки в града са мокри, но нормално проходими.", "date": "2018.03.24", "title": "Висока опасност от свлачища и срутища по пътищата Кричим-Девин и Асеновград-Смолян"}
{"url": "https://www.24chasa.bg/novini/article/6779338", "text": "Министърът на външните работи на Сърбия Ивица Дачич заяви в събота, че ще предложи на сръбския президент Александър Вучич да оттегли подписа си от Брюкселския договор за Косово, предава скопският телевизионен канал “A1 On”. „Аз подписах Брюкселския договор като премиер и сега бих оттеглил подписа си и бих казал: Не искате Общност на сръбските общини, тогава ние не искаме всичко останало. Връщаме се в първоначалното състояние, а това е връщане на сръбските институции в Косово“, заяви Дачич след срещата с алжирския си колега Абделкадер Месахел, който е на посещение в Белград, предаде \"Фокус\". Сръбският дипломат изтъкна, че е предложил това на Вучич още на предната среща, но не посочи какво му е отговорил сръбския президент. Дачич все пак заяви, че Белград ще направи максимални усилия за постигане на компромисно решение с Косово. „В ерата на фалшиви новини повече не сме наясно за какво се преговаря и дали има срокове“, обясни Дачич, като добави, че не иска да дава изявления, които могат да попречат на Вучич, но той смята, че президентът е „много толерантен“ по въпроса за създаването на Общност на сръбските общини в Северно Косово. „Ще им бъде много трудно с такъв Вучич, който е разочарован“, уверен е сръбският външен министър. Запитан за скорошната поява на „германски план за Косово“, Дачич отново повтори, че това е „чиста измислица“. Според него, в момента косовския въпрос е много по-важен от реконструкцията на сръбското правителство. „Не искаме промени. Не ни занимавайте повече с това“, бе категоричен Дачич.", "date": "2018.03.24", "title": "Ивица Дачич: Александър Вучич трябва да оттегли подписа си от Брюкселския договор"}
{"url": "https://www.24chasa.bg/novini/article/6779344", "text": "При претърсване в дома на извършителя на вчерашните атаки в Южна Франция Редуан Лакдим са намерени \"бележки, загатващи за /организацията/ \"Ислямска държава\" и напомнящи завещание, предаде Франс прес, като се позова на съдебен източник. Според близък до разследването източник разследващите открили завещание, написано на ръка, в което 25-годишният французин с марокански произход заявява принадлежност към ИД, предаде БТА. Следователите се опитват да установят причините Лакдим да премине към действия и търсят евентуални съучастници. Заявявайки, че е \"войник на ИД\", вчера той уби четирима души при нападения, за които отговорност пое джихадистката групировка.", "date": "2018.03.24", "title": "Откриха бележки, загатващи за \"Ислямска държава\", в дома на нападателя от Франция"}
{"url": "https://www.24chasa.bg/novini/article/6779341", "text": "Шотландският писател, авторът на исторически трилъри и детски книги Филип Кер почина на 62-годишна възраст, предаде Франс прес. \"Почивай в мир, Филип Кер - автор на поредицата \"Бърни Гюнтер\", гениален писател, обичан баща и съпруг\", написа в Туитър съпругата му, писателката Джейн Тин. Известен с криминалните си романи, Кер е написал поредицата книги \"Бърни Гюнтер\", в които се говори за частен детектив в Берлин през 30-те години на миналия век. Филип Кер е роден в Единбург, следва в университета в Бирмингам и след това философия в Германия. По-късно работи за рекламната агенция \"Саачи енд Саачи\", както и за вестниците \"Сънди таймс\", \"Ивнинг стандарт\" и \"Ню стейтсман\". Автор е на трилогията \"Берлин нощем\", поредицата книги \"Скот Мейсън\", романите \"Един по един\", \"Мирът на Хитлер\", \"Пазителят на монетния двор\", поредицата детски книги \"Децата на лампата\".", "date": "2018.03.24", "title": "Почина писателят Филип Кер, известен с поредицата крими романи \"Бърни Гюнтер\""}
{"url": "https://www.24chasa.bg/novini/article/6779371", "text": "Десетки хиляди хора от цяла Америка се стекоха на масов митинг с искане властите най-после да вземат мерки за контрол над огнестрелните оръжия и с цел да дадат стимул за движение за политически активизъм сред младежта по въпроса, предаде Асошиейтед прес. Организаторите нарекоха митинга \"Походът на нашия живот\" и се надяват той да достигне размаха на миналогодишния женски поход - един от най-големите протести в столицата Вашингтон след Виетнамската война, в който взеха участие далеч повече от очакваните 300 000 души, предаде БТА. Участниците в днешния поход са предимно ученици от горните класове на американските училища, станали в последно време арена на поредица от кървави стрелби с десетки жертви. Последната от тях бе трагедията в гимназията в Паркланд във Флорида на 14 февруари, където 19-годишен бивш ученик застреля 17 свои съученици. Много ученици от това училище пристигнаха специално за случая в столицата. Походът тръгна по Пенсилвания авеню от подиум, издигнат край сградата на Капитолия. Демонстрантите носеха плакати \"Ние сме промяната\", \"Повече няма да мълчим\", \"Вън парите на НРА (Националната асоциация на притежателите на огнестрелно оръжие) от политиката\". Маршрутът на похода минаваше и покрай хотел, собственост на семейство Тръмп. Президентът Доналд Тръмп днес отпътува за Флорида, където ще прекара уикенда в собствения си голф-клуб. Въпреки, че оръжейното лоби в САЩ все още е силно, анкетите през последните месеци отчитат, че нарастващ брой американци настояват за по-строг контрол върху огнестрелните оръжия. Според последното проучване, извършено по поръчка на АП, за затягане на този контрол са се изказали 69 на сто от анкетираните. През октомври 2016 г. те са били 61 на сто, а през октомври 2013 - 55 на сто. В същото време почти от половината американци не очакват официалните власти да вземат такива мерки. Участниците в днешния поход обаче се надяват последните трагични случаи да послужат като катализатор за национална кампания и движение, което да доведе до законодателна промяна по въпроса за контрола над оръжията, посочва АП.", "date": "2018.03.24", "title": "Десетки хиляди на поход за контрол над огнестрелните оръжия във Вашингтон (Снимки)"}
{"url": "https://www.24chasa.bg/novini/article/6779386", "text": " Заснеха мъж с лодка да гребе по улиците на столичния квартал \"Левски\". Снимките бяха качени в социалната мрежа фейсбук и събраха множество коментари.  Поради затоплянето на времето, снегът, който наваля тези дни в столица, е започнал да се топи и да образува огромни локви по улиците. Авторът на снимките пише, че представя \"Гребният канал на кв. Левски\". \"София се превърна във Венеция\", шегува се потребител под снимките, а други се възползваха от момента и предложиха лодки за продан.", "date": "2018.03.24", "title": "На разходка с лодка по улиците на София (Снимки)"}
{"url": "https://www.24chasa.bg/novini/article/6779453", "text": "Държавният Телеком на Косово заяви в събота, че е прекратил използването на кода на Сърбия за стационарни телефонни обаждания и вместо това ще използва своя собствен код, съобщи Ройтерс. Стъпката идва две години след като Сърбия, която не признава независимостта на бившата си област, се съгласи да позволи на Прищина да има свой собствен международен телефонен код. От 24 март код +381 не може да се използва. Сега трябва да използвате код +383. Моля, информирайте близки и приятели, заяви Косово Телеком в есемес до клиентите си. Малката балканска страна, която обяви независимост през 2008г., досега използваше кодовете на Сърбия, Монако /+377/ и Словения /+386/. Мобилните оператори също ще сменят кодовете в следващите месеци, предаде БТА. Страната от 1,8 милиона души е призната от 116 държави, но не е членка на ООН заради възраженията на Сърбия, някои страни от ЕС и членките на Съвета за сигурност Русия и Китай. Макар Сърбия официално да не признава независимостта на бившата си област, тя се съгласи да води преговори за нормализиране на отношенията и да улесни пътя на Белград към членство в ЕС./", "date": "2018.03.24", "title": "Косово получи свой собствен телефонен код вече няма да използва този на Сърбия"}
