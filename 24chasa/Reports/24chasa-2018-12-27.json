{"url": "https://www.24chasa.bg/novini/article/7218183", "text": ", заявиха, че той отрича да е използвал за себе си дарения, предназначени за несъществуващи сирийски деца, предаде Асошиейтед прес, цитирана от БТА. Германското списание \"Шпигел\", за което е работил Релоциус, каза по-рано, че той е искал от читатели да внасят дарения в личната му банкова сметка. Изданието заяви, че ще работи с прокуратурата за установяване на подробностите. Правна кантора в Хамбург, която представлява Релоциус, заяви, че журналистът предложил да събира и препраща дарения, след като с него се свързали читатели, желаещи да дарят пари за сирийски деца, за които той бил писал. Кантората каза, че Релоциус се е преструвал, че децата съществуват, но никога не е възнамерявал да използва даренията за себе си. Според нея той препратил получените от него 7000 евро на германска благотворителна организация за проект в подкрепа на деца бежанци в Ирак.", "date": "2018.12.27", "title": "Германски репортер, измислял си истории: Не съм използвал пари от дарения"}
{"url": "https://www.24chasa.bg/novini/article/7218086", "text": "Над 21 хил. бащи са взели обезщетение при раждане или при осиновяване на дете до 15 дни за година. Това е увеличение с близо 20%, показват данните от бюлетина на Националния осигурителен институт. От правото на помощта са се възползвали предимно мъже между 30 и 34 г. Средно на ден за времето на отпуска те са получавали 38,31 лв. през 2017 г. Майчинство през 2017 г. пък се е плащало общо на 88 057 души. Те са се възползвали общо 15 млн. дни, като изплатените пари за 2017 г. са 368 млн. лв. 76 хил. пък са гледали децата си до 2 г. От тях 1088 са татковци.Това са мъже, които са поели грижите за детето между 6- и 24-месечна му възраст. През първите 6 месеца татковците получават 90% от размера на заплатата, на която се осигуряват. През останалите 12 месеца сумата е фиксирана на 380 лв., колкото е регламентираният размер на обезщетението за отглеждане на малко дете. Средно на месец те са получавали 16,42 лв. Разбивката показва, че жените, които предпочитат да си гледат детето, са предимно на възраст между 30 и 34 годи. Татковците, които ползват втората година са между 35 и 39 г. Близо 1800 родители са прехвърлили майчинството на бабите и дядовците. Общо държавата е изплатила 156 млн. лв. за този вид помощ. по-рано на работа и така освен заплатата си са получили и половин майчинство. Условието е то да се ползва от 135-ия календарен ден от излизането в майчинство и детето да не е в държавна детска градина. 103 родители на осиновени деца от 2- до 5-годишна възраст са получили пари от държавата. От юли тази година осиновителите на деца до 5 г. могат да ползват 365 дни платен отпуск (в размер на 90% от месечната заплата). Ако след изтичане на отпуска в размер на 365 дни детето не е навършило 2-годишна възраст, до втората година на осиновяване майката получава т.нар. допълнителен отпуск - 380 лева месечно.", "date": "2018.12.27", "title": "21 000 бащи взели отпуск за раждането, само  1000 – и за гледане на бебето"}
{"url": "https://www.24chasa.bg/novini/article/7218019", "text": "САЩ повече не могат да бъдат световен полицай, заяви Доналд Тръмп при изненадваща визита в Ирак. Американският президент и първата дама Мелания посетиха за пръв път зона на бойни действия. Тръмп изтегля войските от Сирия, но посочи, че няма планове за изтегляне на американските сили от Ирак. Президентът и съпругата му се срещнаха с американски военни, благодариха за службата, успехите и саможертвата им и им пожелаха весела Коледа, съобщи АФП. “Несправедливо е само ние, САЩ, да носим товара. Ние сме пръснати по целия свят. Намираме се в страни, за които повечето хора даже не са чували. Честна дума, това е нелепо”, каза Тръмп във военновъздушната база Айн Ал Асад, на 160 км от Багдад. Той защити решението си да изтегли всичките 2000 американски военни от съседна Сирия, което доведе до оставката на шефа на Пентагона Джим Матис. Пред журналисти Тръмп каза, че иска американските военни да се върнат от Сирия у дома и ако е необходимо, Ирак може да бъде използван като база за нападения срещу “Ислямска държава”. Посещението беше подготвено в пълна дискретност. Наложило се самолетът да лети в пълен мрак със загасени светлини и затъмнени илюминатори. Тръмп разказа, че през цялото време се притеснявал за президентството. “Не за себе си. Притеснявах се за президентството като институция и за първата дама, казвам ви”, каза Доналд Тръмп. Малко след края на визитата на Тръмп снаряди бяха взривени до посолството на САЩ в Багдад. На връщане от Ирак, където прекара три часа, Тръмп се отби в американската военна база Рамщайн в Германия. Тръмп и Мелания позираха за снимки с военните, след което президентът раздаде автографи върху червени шапки с мото “Да направим Америка отново велика”. Президентът напусна столицата Вашингтон в момент на хаос и политическо напрежение, предизвикани от спирането на работата на правителството, добавя АП. Междувременно в. “Ню Йорк таймс” разкри, че Тръмп вероятно си е послужил с фалшива диагноза, за да избяга от служба във Виетнам през 1968 г. Лекар удостоверил, че Тръмп страда от шипове в петите, за да бъде обявен за негоден за армията от медицинската комисия.", "date": "2018.12.27", "title": "Тръмп в Ирак: САЩ вече няма да са световен полицай (Обзор)"}
{"url": "https://www.24chasa.bg/novini/article/7218160", "text": "Актьорът Иван Ласкин е бил приет във Военно-медицинска академия, потвърдиха пред \"24 часа\" оттам. Неофициалната информация на   сочи, че 48-годишният Иван Ласкин е постъпил преди дни във ВМА заради влошаване на здравословния проблем, заради който Той е контактен и е запазил присъствие на духа. \"Иван е силен, преодолявал е какво ли не, сигурни сме, че ще се справи и този път\", коментираха пред Dir.bg хора от културните среди, които са запознати със здравословния проблем на Ласкин.", "date": "2018.12.27", "title": "Иван Ласкин в болница"}
{"url": "https://www.24chasa.bg/novini/article/7218005", "text": "Президенти, премиери, министри и депутати да бъдат подлагани на по-сериозни проверки за произхода на своите пари при различни сделки и финансови операции. Това е записано в Правилник за прилагане на Закона за мерките срещу изпирането на пари, който кабинетът прие на последното си заседание за тази година. Причината за повишеното внимание към тях е, че законът ги определи като “видна политическа личност”, към която вниманието трябва да е повишено заради по-високия корупционен риск. Евродирективите, записани в закона за пране на пари, който е в сила от март т.г., задължават финансовите институции и спецслужбите да извършват комплексна проверка на клиентите. Тя може да включва събиране и изготвяне на документи и друга информация, както и оценка на риска от изпиране на пари. От всички финансови институции пък може да се изисква разкриване на информация за съмнителни операции, сделки и клиенти. и да извършват финансови операции на хора, т.нар. PEPs (от англ. politically exposed person), които са били или в момента са част от политическия ни елит. Правилникът задължава застрахователи, презастрахователи, пощенски оператори, инвестиционни посредници, нотариуси и одитори да не установяват и поддържат каквито и да било отношения с банки - фантоми. Със специални декларации всички компании ще трябва да посочат физическите лица, които са техни действителни собственици. Имената им задължително ще се публикуват по партидите на юридическите лица в Търговския регистър и в регистър Булстат. Крайният срок за оповестяване на действителните собственици е 1 февруари 2019 г. Това означава, че ще се следи дали дадено физическо лице все още има качеството на действителен собственик. Правилникът разписва и условията за създаване на централни звена за контакт с издателите на електронни пари и с доставчици на платежни услуги, които работят у нас, независимо от това дали дружеството майка се намира в друга държава. В документа има и подробен регламент за това как ще се следят и контролират операции и сделки с електронни пари. Подробно е указано още и как ще се събира и колко време ще се съхранява информацията за извършени плащания в брой за над 30 хил. лв. или тяхната равностойност в чужда валута. Митниците и други институции ще следят търговските кредити по износа и вноса, за финансовия лизинг между местни и чуждестранни лица и за пренасянето през границите на страната на парични средства, благородни метали и скъпоценни камъни и изделия със или от тях. Предвижда се и въвеждане на допълнителни електронни средства за получаване, анализ и обмен на информация. От януари 2017 г. България вече е част от системата за автоматичен обмен на данни с Общото икономическо пространство (ОИСР) на Европейския съюз с още 90 държави. Изискванията към събирането и разкриването на информация за PEPs произтичат от т.нар. FATCA законодателство - американски данъчен закон за чуждестранните сметки.", "date": "2018.12.27", "title": "Президент, премиер и министри - под по-строг контрол  на парите им"}
{"url": "https://www.24chasa.bg/novini/article/7218171", "text": "Бившата първа дама на САЩ Хилари Клинтън беше изместена от друга бивша първа дама - Мишел Обама, като жената, на която американците се възхищават най-много. Това показва публикувано днес проучване на \"Галъп\", предаде Франс прес, цитирана от БТА. Петнайсет процента от 1025-те американци, участвали в годишното допитване, са заявили, че Мишел Обама е жената, на която най-много се възхищават. На второ място с пет процента е телевизионната водеща Опра Уинфри, следвана от Клинтън и първата дама Мелания Тръмп с четири процента. Така Мишел Обама измести от първата позиция Хилари Клинтън, която 22 пъти, включително предишните 17 години, е била жената, будеща най-голямо възхищение сред американците. Според проучването, проведено между 3 и 12 декември, бившият президент на САЩ Барак Обама за 11-а поредна година е мъжът, на когото американците се възхищават най-много. Той заема първото място с 19 процента. Втори за четвърта поредна година е президентът Доналд Тръмп с 13 процента, следван от бившия президент Джордж У. Буш и папа Франциск с два процента. \"Галъп\" извършва такова проучване всяка година от 1946 г. насам с изключение на 1976 г.", "date": "2018.12.27", "title": "Мишел Обама измести Хилари Клинтън\nкато жената, будеща най-голямо възхищение в Америка"}
{"url": "https://www.24chasa.bg/novini/article/7218026", "text": "Норвежка получи убежище в Полша, след като социалните служби в родината ѝ заплашиха, че ще отнемат 23-месечната ѝ дъщеря, съобщи в. “Кориере дела сера”. Според него 37-годишната Силие Гармо е първата норвежка гражданка в следвоенната история, която бяга от страната си и получава убежище в страна от ЕС. Гармо пристигнала във Варшава с детето си Еира през май 2017 г., след като бащата на другата ѝ дъщеря на 13 г. я обвинил за “неумерено използване на обезболяващи средства и за водене на хаотичен живот”. “Той въвлече и социалните служби, а веднъж намесят ли се, не спират. Вземат ти децата без ни най-малко доказателство и без съдийска заповед”, казва Гармо пред полски вестник. След заминаването ѝ от Норвегия апартаментът ѝ бил претърсен. “Когато представих искане за убежище във Варшава, служителите бяха озадачени. Няколко пъти ме питаха от каква националност съм, не можеха да повярват, че съм норвежка.” След намесата на полския премиер Матеуш Моравецки норвежката майка получава убежище. Варшава обяви, че “са взети предвид конституционните гаранции за защита на майчинството, бащинството и на семейния живот”. Не за пръв път „Барневернет”, норвежката агенция за защита на малолетните, е обвинявана, че разделя твърде лесно родители от децата им. Шест подобни случая са регистрирани в Европейския съд за човешки права, пише изданието. Няколко организации за човешките права протестираха срещу методите на норвежките социални служби, срещу които се обявиха и руското и индийското правителство. Особено скандален е случай от 2011 г., когато две чешки деца бяха отнети от родителите им, след като бащата беше обвинен за сексуална злоупотреба. След това мъжът беше оправдан, но междувременно децата му бяха поверени за отглеждане на други норвежки семейства. През 2016 г. имаше протести пред няколко норвежки посолства в различни части на света по повод случая на Рут и Мариус Боднариу, на които бяха отнети петте деца с обвинението, че използват твърде “принудителни методи” във възпитанието им.", "date": "2018.12.27", "title": "Норвежка майка бяга в Полша, за да не й отнемат детето"}
{"url": "https://www.24chasa.bg/novini/article/7217914", "text": "10 таксита разбиха деца на 11, 12 и 14 г, за да откраднат таблетите, на които имало “хубави игри”. Кражбите станали в нощта срещу четвъртък в София. Походът на малките бандити започнал в кв. “Хаджи Димитър”, където счупили прозорците на 3 жълти коли. След това строшили стъклата на още 4 таксита в съседния кв. “Левски Г” . След сигнал на един от собствениците хлапетата били заловени в кв. “Сухата река”, където вече били ограбили още 3 коли и взели мобилните устройства на шофьорите. Веднага след ареста децата си признали, че нападали таксита заради таблетите в тях. “Играеха ни се игри, а такситата са си сложили хубави игри на таблетите”, обяснило едно от децата. От всички 10 разбити коли в 5 имало таблети, които малчуганите задигнали. Въпреки крехката им възраст се оказало, че всички имат регистрации за кражби в полицията, както и за крабеж на друго дете, на което задигнали телефона след заплахи. 2 от децата вероятно ще бъдат наказани по Закона за противообществените прояви и престъпления на малолетните, защото нямат навършени 14 г. и не носят наказателна отговорност. С решение на съда могат да бъдат изпратени и в поправителен интернат. 14-годишното момче обаче може и да бъде подведено под наказателна отговорност. “Ако беше само за кражбата на 1 таблет, можеше и да му се размине”, коментираха полицаи.", "date": "2018.12.27", "title": "Деца разбиха 10  таксита, имали таблети с “хубави игри” (Обзор)"}
{"url": "https://www.24chasa.bg/novini/article/7218097", "text": "Руският президент Владимир Путин се срещна днес с премиера на Армения Никол Пашинян, предаде ТАСС. Путин заяви, че стокооборотът между Русия и Армения расте, но посочи, че е нужно да се развива сътрудничеството и в други насоки. Руският президент подчерта, че Русия държи първото място във външнополитическото сътрудничество на Армения с чужбина, като през 2017 г. стокообменът се е увеличил почти с 30 процента, а за десетте месеца на тази година е нараснал с още 17 на сто. По думите на Путин Москва е готова да направи всичко зависещо от нея, за да съхрани нивото на отношенията си с Ереван. Армения желае да продължи интеграцията си в Евразийския икономически съюз, подчерта арменският премиер. Той даде висока оценка на динамичното развитие на руско-арменските отношения в сферата на туризма и покани Путин на официално посещение.", "date": "2018.12.27", "title": "Пашинян пред Путин: Армения се интегрира в Евразийския икономически съюз"}
{"url": "https://www.24chasa.bg/novini/article/7218127", "text": "Петима монаси са ранени при  , съобщи австрийската полиция, цитгирана от ТАСС и Асошиейтед прес. По-рано австрийски медии съобщиха за по-голям брой пострадали, но по-късно полицията уточни, че петимата пострадали са монаси, един от тях е тежко ранен, предаде БТА. Нападението е било извършено около 13,30 часа в църква в манастирски комплекс в район Флоридсдорф. Поне единият от нападателите е искал от монасите пари и ценни предмети. Близо три часа по-късно полицията е намерили монасите завързани. Престъпниците се издирват. В Туитър полицията съобщи, че мотивите им все още не са ясни, но не става дума за терористично нападение.", "date": "2018.12.27", "title": "Петима монаси са пострадали при нападението срещу църква във Виена"}
{"url": "https://www.24chasa.bg/novini/article/7218037", "text": "Вицепремиерът и външен министър Екатерина Захариева ще бъде новият председател на Съвета по европейските въпроси, който досега оглавяваше министърът на европредседателството Лиляна Павлова. Такива промени прие на последното си за годината заседание Министерският съвет. Парламентът вече гласува освобождаването на Павлова като министър и тя се връща на депутатската банка. Кабинетът вчера одобри създаването на комисия, която да довърши работата по закриването на министерството. Оглавява я главният секретар на МС, работата трябва да приключи до три месеца. С тези промени Лиляна Павлова официално излиза от кабинета в качеството си на министър. В четвъртък след последното заседание на правителството тя пусна прочувствен текст във фейсбук. “Благодаря на премиера Бойко Борисов за доверието и подкрепата, които ми даде, за да отговарям за организацията и провеждането на първото българско председателство. Благодаря му за високата оценка и за топлите думи към мен и екипа ми, с които вложихме сърце и професионализъм в тази отговорна задача”, написа Павлова. Благодари и на всички министри от кабинета, които денонощно ѝ помагали по време на председателството. “Благодаря на всички колеги и експерти, с които показахме, че “Съединението прави силата”, написа още Павлова.", "date": "2018.12.27", "title": "Захариева официално пое работата на Лиляна Павлова, тя се сбогува във фейсбук (Обзор)"}
{"url": "https://www.24chasa.bg/novini/article/7218035", "text": "Пътят от граничното със Сърбия село Калотина до София се преобразува в нова автомагистрала, която ще се казва “Европа” и ще включва и северната скоростна тангента в столицата. Магистрала “Люлин” пък ще се обедини със “Струма”. Това реши кабинетът на заседанието си в сряда, гласувайки участъци от републиканската пътна мрежа, за които ще се плащат винетки догодина. За изграждането на част от трасето между Калотина и столицата вече има изпълнител. Той беше избран още на 15 ноември и с него беше подписан договор за участъка от граничния пункт до пътен възел “Драгоман”. Изпълнител на тази 15-километрова отсечка ще е консорциумът “Щрабаг БПА”, в който влиза едноименното австрийско дружество чрез своите клонове в България и Полша, и “Битумина България” ГмбХ. Стойността на договора е 137,4 млн. лв. без ДДС, но тази сума включва и проектирането, и изграждането на участъка. Част от средствата за финансиране са осигурени по механизма за свързване на Европа на ЕС, а останалите са от републиканския бюджет. Проектът предвижда и изход към интермодален терминал Драгоман. За участъка от там до Сливница предстои да бъде подписан договор. С модернизацията на пътя между границата със Сърбия и София ще се подобри свързаността на страната със западната ни съседка. Освен това така ще се намали времето за пътуване и ще се повиши пътната безопасност по трасето, уточняват от правителствената пресслужба. Автомагистрала “Люлин” се присъединява към “Струма” поради малката си дължина - едва 19,6 км. Освен това тя се явява като естествено начало на определеното за аутобан “Струма” трасе. При изграждането на “Люлин”, което бе финансирано по предприсъединителните програми на ЕС за България, все още нямаше проекти за “Струма”, която се финансира от оперативните програми на България. Сега участъкът София - Перник става част от пътя София - Перник - Дупница - Благоевград - Симитли - Кресна - Сандански - граница Гърция, което съвпада с трасето на магистрала “Струма”. За цялостното ѝ завършване е необходимо изграждането на още един участък - през Кресненското дефиле. От правителството поясниха в четвъртък, че изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея. От решението става ясно още, че за преминаването по Дунав мост в посока Русе - Гюргево ще се събира такса за ползване. Размерът ѝ е като досегашния. В момента леките автомобили заплащат по 4 лева на излизане от България, а при влизане в Румъния - по 3 евро. Румънската страна също събира такси за преминаване на румънската част от съоръжението - по 14 леи на лек автомобил.", "date": "2018.12.27", "title": "Калотина - София става магистрала “Европа”, “Люлин” се влива в “Струма” (Обзор)"}
{"url": "https://www.24chasa.bg/novini/article/7217964", "text": "Американската полиция задържа човека, нарисувал пречупен кръст върху на звездата на Доналд Тръмп на Алеята на славата в Холивуд, предаде Франс прес. Задържаният Хосе Ортега, който е на 29 години, е арестуван на 23 декември, след като случаен минувач го видял да драска върху звездата на Доналд Тръмп, редом до звездите на най-големите американски кино и телевизионни знаменитости. Доналд Тръмп има звезда на Алеята на славата от 2007 г. като продуцент на телевизионното риалити шоу \"Стажантът\", в което се оценяват бизнес способностите на участниците, предава БТА. Минувачът веднага се обадил в полицията и проследил нарушителя, докато бъде задържан, обясни Дрейк Мадисън от полицията на Лос Анджелис. Хосе Ортега е обвинен за вандалски акт, а пречупеният кръст е изтрит. Откакто Доналд Тръмп стана президент на САЩ, това е втората вандалска проява върху неговата звезда на славата. През юли тази година друг човек бе задържан заради подобно деяние и сега очаква присъдата си. Подобен инцидент имаше и през 2016 г., когато Доналд Тръмп беше още кандидат за президент. Тогавашният извършител получи тригодишна условна присъда. Той трябваше да положи и общественополезен труд, както и да плати глоба от 4 000 щатски долара. /", "date": "2018.12.27", "title": "Полицията задържа мъжа, нарисувал кръст върху на звездата на Тръмп в Холивуд"}
{"url": "https://www.24chasa.bg/novini/article/7217988", "text": "Испанският премиер Педро Санчес днес изненадващо пристигна в Мали, за да посети разположените там испански войници, предаде Франс прес, цитирана от БТА. Санчес се срещна в столицата Бамако с премиера на Мали Сумейлу Бубейе Маига, а след това замина за лагера Куликоро, намиращ се на около 60 километра североизточно от Бамако, където се намират испанските войски, участващи в европейската мисия за обучаване на малийската армия. \"Вашето присъствие не допринася само за стабилността на региона, а засилва сигурността на Испания и на целия Европейски съюз, тъй като районът на Сахел страда и е източник на застрашаващи сигурността ни заплахи и глобални предизвикателства като тероризма, трафика на хора и организираната престъпност\", заяви Санчес пред испанските войници. Европейската мисия в Мали има за цел да укрепи слабо обучената и зле въоръжена малийска армия чрез предоставяне на експертни знания, оперативна подготовка, логистична подкрепа, обучение и формиране на бойни отряди в лагера Куликоро.", "date": "2018.12.27", "title": "Педро Санчес изненадващо посети испанските войски в Мали"}
{"url": "https://www.24chasa.bg/novini/article/7217996", "text": "Монтираните мантинели в участъка на пътния инцидент край Своге са от най-висок клас, каквито се поставят на автомагистралите. Това заявяват от пресцентъра на Агенцията \"Пътна инфраструктура\" (АПИ) по повод на твърдения на неправителствената организация Институт по пътна безопасност, свързани с новите ограничителни системи на пътя II-16 Своге - София, съобщи БТА. Поставянето на новата ограничителна система за пътища е изпълнено по проект, съобразен в съответствие с \"Техническите правила за приложение на ограничителни системи за пътища по републиканската пътна мрежа\", информират от АПИ. От Пътната агенция уточняват, че изборът на ограничителна система не е просто математическо решение, а е съобразено с множество фактори, като интензивност на движението, максимално допустима скорост на движение, очакван характер на трафика, видимост.", "date": "2018.12.27", "title": "АПИ: Монтираните мантинели край Своге са от най-висок клас"}
{"url": "https://www.24chasa.bg/novini/article/7217940", "text": "36-годишен шофьор е задържан от пътни полицаи на главен път Е-79 до разклона за Кочериново, съобщават от МВР. Мъжът карал бус, в който се возили 17 деца. Проверката с дрегер показала, че е употребил наркотици. От полицията се обадили на фирмата-превозвач. От там изпратили резервен шофьор, за да довърши курса. Срещу дрогирания е образувано бързо производство. ", "date": "2018.12.27", "title": "Арестуваха дрогиран шофьор на бус, возил 17 деца"}
{"url": "https://www.24chasa.bg/novini/article/7217263", "text": "Министърът на правосъдието на Румъния поиска от президента да уволни главния прокурор на страната, който обвини правителството, че подкопава усилията за борба с корупцията, предаде Асошиейтед прес. Тудорел Тоадер заяви днес, че официално е поискал президентът Клаус Йоханис да отстрани главния прокурор Аугустин Лазар от поста му заради лоши резултати, предава БТА. Лазар е отявлен противник на реформата в съдебната система, която според критици ще направи по-трудно преследването на корупция по високите етажи на властта. Главният прокурор реагира днес на искането за неговото отстраняване, като посочи, че министърът на правосъдието пренебрегва препоръките на ЕС, който \"поиска спиране на действията, засягащи върховенството на закона\". Румънската съдебна система продължава да е обект на наблюдение от страна на Европейската комисия, отчасти заради опасения от законови промени, посочва АП. Венецианската комисия - консултативен орган по конституционно право към Съвета на Европа, също би тревога тази година заради орязването на правомощията на президента от страна на правителството. Експертите на Венецианската комисия посочиха, че президентът трябва да участва в назначаването и отстраняването на висшите прокурори и предупредиха, че министърът на правосъдието има твърде голяма власт в този процес. Анализатори смятат, че тези развития отразяват решимостта на правителството да затвърди правото си да взема решения за своите закони, и поставят Румъния в дисонанс с Европейския съюз точно преди страната да поеме ротационното председателство на Съвета на ЕС от 1 януари. Правосъдният министър Тудорел Тоадер съобщи още днес, че е поискал от Йоханис да назначи регионален прокурор на поста главен антикорупционен прокурор независимо, че президентът заяви миналия месец, че номинацията на Адина Флоря не отговаря на законовите изисквания. Висшият съвет на магистратурата обяви миналия месец, че няма законови основания за отстраняването на главния прокурор и посочи, че Адина Флоря е неподходяща за поста главен прокурор на Националната дирекция за борба с корупцията, защото не се справя с работа под стрес и има проблеми с \"честността и безпристрастността\".", "date": "2018.12.27", "title": "Румънският правосъден министър поиска\nот президента да уволни главния прокурор (Обновена)"}
{"url": "https://www.24chasa.bg/novini/article/7217873", "text": "Саудитският крал Салман оповести значителни промени в правителството, включително назначаването на нов външен министър, предаде Асошиейтед прес, цитирана от БТА. Досегашният шеф на външното ведомство Адел ал Джубейр, който заемаше поста от 2015 г., е заменен от бившия министър на финансите Ибрахим ал Асаф и става държавен министър, отговарящ за външните работи. Ибрахим Ал Асаф е бил държавен министър и член на управителния съвет на саудитския претролен гигант \"Арамко\" (Aramco) и на саудитския суверенен фонд - Фонда за публични инвестиции. Монархът назначи принц Абдула бин Бандар бин Абдул Азиз за министър на Националната гвардия и нареди да бъдат извършени промени в националния Съвет за политика и сигурност, посочва Ройтерс. Досегашният министър на образованието Ахмед ал Иса е заменен от Хамад ал Шейх, а досегашният министър на информацията Авад ал Авад - от Турки ал Шабана и става кралски съветник, отбелязва Франс прес. Престолонаследникът и министър на отбраната Мохамед бин Салман остава на поста си. Постовете си запазват също министърът на вътрешните работи Абдул Азиз бин Найеф бин Абдул Азиз, на енергетиката Халид бин Абдул Азиз ал Фалих и на финансите Мохамед бин Абдула ал Джадаан. Саудитският посланик в Лондон, принц Мохамед бин Найеф, става кралски съветник. Принц Султан бин Салман, бивш астронавт, който отговаряше за туризма, е назначен за ръководител на новосъздадената саудитска космическа агенция с ранг министър. Освен в правителството кралят направи много промени сред губернаторите и висшите чиновници, смени и част от членовете на Консултативния съвет (Меджлис аш Шура). Изненадващите рокади се извършват на фона на силен международен натиск върху саудитското правителство след убийството на саудитския журналист Джамал Хашоги в саудитското консулство в Истанбул през октомври.", "date": "2018.12.27", "title": "Саудитският крал направи промени в правителството"}
{"url": "https://www.24chasa.bg/novini/article/7217881", "text": "Окръжната прокуратура в Шумен предаде на съд с обвинителен акт 64-годишния Петър Петров, обвиняем за  . Това съобщиха от Окръжната прокуратура в Шумен, цитирани от БТА. По данни на съдебната институция мъжът на 24 септември 2018 г. в Каспичан умишлено е умъртвил Славка Петрова, Веселин Петров, Георги Великов и Гуля Великова, по особено мъчителен начин за жертвите начин и с особена жестокост, като убийствата са извършени предумишлено. През 2015 г. Петров се пенсионирал и се върнал в Каспичан, където живеели възрастният му баща, а в другия вход - и пострадалите Георги и Гуля Великови, които му били чичо и стринка. Между Петров и Великови възниквали конфликти, наложила се е и намеса на полицията. Причина за пререканията било това, че Великови често гонели Петров от къщата, тъй като смятали, че не трябва да живее там. През есента на 2018г., пред свидетели, обвиняемият отправял закани по адрес на родствениците си. На 24 септември на улицата, пред къщата, между Петров, който бил употребил алкохол и Гуля Великова, възникнал конфликт. Обвиняемият се прибрал в дома си, сложил малка брадвичка в торбичка и се отправил към дома на чичо си, където влязъл през назаключена входна врата. Намерил чичо си и стринка си в стая на първия етаж и ги попитал кога ще спрат да го гонят от къщата. Великова му отговорила, че няма да спрат нито те, нито децата им. Тогава Петров извадил брадвичката и нанесъл на Великова смъртоносни удари. Веднага след това нападнал по същия начин и убил чичо си. След това извършителят искал да излезе от къщата, но в коридора срещнал децата на умъртвените, които също убил. В хода на разследването са извършени множество процесуално - следствени действия, между които огледи, разпити, съдебно-медицински експертизи, психологическа и психиатрична експертиза. Предстои делото да бъде насрочено за разглеждане в Шуменския окръжен съд.", "date": "2018.12.27", "title": "Делото на обвиняемия за четворното убийство в Каспичан вече е в съда"}
{"url": "https://www.24chasa.bg/novini/article/7217896", "text": "Националната избирателна комисия обяви Андри Ражоелина за победител във втория тур от президентските избори в Мадагаскар на 19 декември въз основа на предварителните резултати след преброяването на всички бюлетини, предаде Ройтерс, цитирана от БТА. Според комисията Ражоелина е получил повече от 55 процента от гласовете, а съперникът му Марк Раваломанана - над 44 процента, посочва Асошиейтед прес. На балотажа между двамата бивши президенти и върли съперници са гласували малко повече от 48 процента от избирателите. В началото на седмицата Раваломанана заяви, че изборите са белязани от масови измами и призова своите поддръжници \"да защитят гласа си\". Конституционният съд разполага с девет дни да обяви окончателните резултати.", "date": "2018.12.27", "title": "Андри Ражоелина е победител на президентските  избори в Мадагаскар"}
{"url": "https://www.24chasa.bg/novini/article/7217909", "text": "Турските власти са взели решение от 1 януари в редица летища на страната да въведат такса за сигурност в размер от 1,5 или 1 евро, съобщава ТАСС, като се позовава на информационния портал \"Хаберлер\". Таксата ще засегне пътниците, които пристигат от чужбина. По-рано Главното управление на летищата на Турция обяви намерения да въведе такса от 3 евро на пътник. След разговори между министъра на културата и туризма Мехмет Ерсой и министъра на транспорта и инфраструктурата Джахит Туран беше решено таксата да бъде от 1,5 и 1 евро за различните летища, предава БТА. Такса от 1,5 евро ще бъде въведена на летищата в Адана, Газиантеп, Кайсери, Трабзон, Хатай и Ерзурум. Едно евро ще бъде таксата в редица по-малки летища. Новата такса засяга само летищата, които се обслужват от Главното управление на летищата на Турция. Летищата в туристически дестинации като Анталия, Алания, Истанбул, Измир и Анкара не попадат в обсега на таксата, защото се обслужват от оператора TAV.", "date": "2018.12.27", "title": "Въвеждат такса за сигурност на летища в Турция"}
{"url": "https://www.24chasa.bg/novini/article/7217910", "text": "По указания на ръководството на МВнР заместващият директора на дирекция \"Източна Европа и Централна Азия” посланик Георги Панайотов е провел разговор със съветник в посолството на Руската федерация, като е предал позицията на българската страна по повод безкритичното публикуване на фейсбук страницата на посолството на препечатка от сайт\", се казва в  по повод публикация във фейсбук страницата на руското посолство у нас. \"Представителят на МВнР изрази разочарование по повод публикуването на мнение, съдържащо обидни за българския народ квалификации, като посочи, че подобни действия не допринасят за двустранните ни отношения с Русия, а напротив, създават благоприятна почва за антируски настроения сред българските граждани\", се казва още в позицията. Посолството на Русия в България публикува на официалната си страница във Фейсбук  , който всъщност е пост от  . В него българи са наречени “олигофрени“ и “малоумници“.  Ето официалната публикация на  , в която се цитира коментарът на българския сайт: В социалните мрежи фактът, че руското посолство е споделило публикацията предизвика гневни реакции. Мнозина протестираха, че посолството обижда българския народ.", "date": "2018.12.27", "title": "МВнР към посолството на Русия: Публикацията на обидното мнение създава антируски настроения"}
{"url": "https://www.24chasa.bg/novini/article/7217920", "text": "Спасителен кораб с над 300 мигранти на борда ще акостира утре в южното испанско пристанище Алхесирас, съобщават испански медии, цитирани от ДПА. Корабът \"Оупън армс\" на испанската благотворителна организация \" Проактива Оупън армс\", в събота получи разрешение да свали мигрантите в Испания, след като Италия и Малта му забраниха да влиза в техни пристанища, предава БТА. Намиращите се на борда 311 мигранти получиха храна и лекарства по Коледа, доставени с друг кораб на организацията - \"Астрал\", съобщи новинарският сайт \"Еспаньол\". Децата на борда получиха коледни шапки. На сайта на организацията е качено видео как спасителите на борда играят с децата в предколедната вечер и им раздават книжки за оцветяване. Сред спасените миналата събота е дете, родено два дни по-рано, и 23-годишната му майка. Те бяха откарани в Малта. Мигрантите бяха прибрани от три лодки край бреговете на Либия.", "date": "2018.12.27", "title": "Спасителен кораб с 311 мигранти получи разрешение да ги стовари в Испания"}
{"url": "https://www.24chasa.bg/novini/article/7217936", "text": "Гръцки дипломатически източници са изразили увереност, че договореностите в Преспанското споразумение ще минат през македонския парламент и предлагат да бъдат внесени веднага след това, още през януари, и в гръцкия парламент за ратификация, съобщава \"Елефтерос типос\", цитиран от БТА. \"Промените в конституцията им ни удовлетворяват\", са казали същите неназовани източници от гръцкото външно министерство. Помолени да коментират спекулациите, че правителството на Алексис Ципрас планира да остави отговорността за ратификацията на Преспанското споразумение на следващото правителство, източниците са отговорили: \"Не, няма да оставим висящи въпроси\". Те са изразили сигурност, че правителството има мнозинство и за ратификацията на Преспанското споразумение, и при евентуален вот на недоверие. Днес министърът на отбраната Панос Каменос, който е и лидер на по-малкия коалиционен партньор в правителството, партията Независими гърци, отново заяви, че ще подаде оставка и ще напусне правителствената коалиция, ако и когато Преспанското споразумение бъде внесено в гръцкия парламент.", "date": "2018.12.27", "title": "Споразумението от Преспа влиза\nв гръцкия парламент през януари"}
{"url": "https://www.24chasa.bg/novini/article/7217953", "text": "Десетте най-тежки бедствия през 2018 г., свързани с климата, са причинили щети за поне 84,8 милиарда долара, заяви благотворителната организация \"Крисчън ейд\" в изследване, цитирано от Ройтерс. Тази година всеки населен континент е бил засегнат от предизвикани от климатичните промени тежки метеорологични събития, каза организацията и предупреди, че са необходими спешни действия за борба с глобалното затопляне, предава БТА. \"Този доклад показва, че в момента климатичните промени оказват опустошително въздействие върху живота и препитанието на много хора\", заяви Кат Крамър от \"Крисчън ейд\". Според доклада най-скъпоструващите бедствия, свързани с климата, през 2018 г. са били ураганите Флорънс и Майкъл, причинили щети за поне 32 милиарда долара при преминаването си през САЩ, Карибския регион и Централна Америка. САЩ също така са понесли загуби за поне 9 милиарда долара от горски пожари, причинили смъртта на десетки хора и унищожили хиляди жилища в Калифорния. В Япония тежките наводнения през лятото и тайфунът Джеби през есента са нанесли щети за над 9,3 милиарда долара. Според доклада сред най-скъпоструващите бедствия, свързани с климата, през 2018 г. са били също така сушите в Европа, наводненията в Индия и тайфунът Мангхут във Филипините и Китай. Авторите на изследването са събрали информацията за обема на щетите, като са използвали данни от източници, включително правителства, банки и застрахователни фирми. В някои случаи обаче данните са се отнасяли само за застрахованите загуби, а също така не са включвали човешките загуби.", "date": "2018.12.27", "title": "През 2018 г. Топ 10 на бедствията, свързани с климата, причинили щети за 85 млрд. долара"}
{"url": "https://www.24chasa.bg/novini/article/7218028", "text": "Двата руски и 26-те спътника от САЩ, Япония, Испания, РЮА и Германия, които бяха изстреляни днес от космодрума Восточний с руската ракета носител \"Союз-2.1 а\", установиха връзка със Земята, предаде ТАСС, цитирана от БТА. Около час след изстрелването двата руски спътника \"Канопус-В\" 5 и 6 бяха изведени на орбита. Те са предназначени за дистанционно наблюдение на Земята. Американските спътници са общо 20 - осем от тип \"Lemur\" и 12 от типа \"Dove\". Тяхната функция също е наблюдение на Земята, както и автоматично разпознаване на кораби и самолети и съставяне на синоптични прогнози. Другите спътници - южноафриканският ZACube-2, испанският Lume-1, японският GRUS, европейските D-Star ONE (iSat) и D-Star ONE (Sparrow), и германският UWE-4 също установиха връзка със Земята.", "date": "2018.12.27", "title": "Спътниците, изстреляни от космодрума Восточний, установиха връзка със Земята"}
{"url": "https://www.24chasa.bg/novini/article/7218042", "text": "Между 8 и 15 души са пострадали при нападение в църква във Виена; двама нападатели ограбили богомолците и избягали, съобщи ТАСС, цитирана от БТА. Полицията изключва версията за тероризъм при нападението срещу църква във Виена, добавя ТАСС. Очаквайте подробности.                                                                                                                                                                                                                                                                                                                       ", "date": "2018.12.27", "title": "Нападатели ограбиха богомолци в църква във Виена, пострадаха между 8 и 12"}
{"url": "https://www.24chasa.bg/novini/article/7218041", "text": "Източници от антитерористичната служба на гръцката полиция предполагат, че извършителите на   са анархисти, които не принадлежат към никоя активна терористична организация, съобщава \"Катимерини\". Взривното устройство избухна малко след седем часа тази сутрин пред храма \"Св. Дионисий\" в атинския квартал Колонаки. При взрива бяха ранени един полицай и клисарят на църквата. Според източниците на изданието бомбата е била заложена в кутия от обувки. Според полицейски източници полицаят, който е ранен в лицето и ръцете, е със замъглено зрение, но е в съзнание и нараняванията му не са животозастрашаващи. Представители на гръцкото правителство и на опозицията осъдиха бомбеното нападение.", "date": "2018.12.27", "title": "Гръцката полиция: Взривът пред църква в Атина тази сутрин е дело на анархисти"}
{"url": "https://www.24chasa.bg/novini/article/7217818", "text": "Метрото и част от наземния транспорт ще работят в новогодишната нощ, а нощните автобуси ще се движат по променен маршрут, съобщиха от пресцентъра на Столичната община, цитирани от БТА. През нощта ще се движат трамваите, обслужващи линии 5, 7, 8, 12, 18, 20 и 22, тролеи с номера 1, 2, 4 и 9, както автобуси по линиите 83, 102, 85, 285, 310, 213. Нощните автобусни линии 1, 2, 3 и 4 ще работят по променени маршрути. Линия 1 /в посока ж.к. \"Младост 4\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута, двупосочно. За линията се закриват следните спирки - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\". Линия 2 /в посока Студентски град/ ще се движи от бул. \"Тодор Александров\" /площад \"Независимост\"/, по бул. \"Княз Александър Дондуков\", надясно по бул. \"Васил Левски\" и по маршрута, двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\". Линия 3 /в посока автостанция \"Изток\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция \"Изток\", двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\"; двупосочна с кодове 6439 и 6440 \"Площад Св. Александър Невски\"; с код 1241 \"Площад Паметник Левски\"; с код 2012 \"Ул. Кракра\". Нощна линия 4 /в посока ж.к. \"Дружба 2\"/ ще се движи от бул. \"Тодор Александров\" /площад \"Независимост\"/ по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута, двупосочно. За линията се закриват спирките - двупосочна за прекачване с кодове 6435, 6436, 6455 и 6468 \"Площад Княз Александър I\"; с код 6457 \"Ул. Париж\"; с код 6456 \"Ул. 6-ти септември\"; двупосочна с кодове 6439 и 6440 \"Площад Св. Александър Невски\". Автобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. \"Княз Александър Дондуков\" при ул. \"Сердика\".", "date": "2018.12.27", "title": "Метрото и част от наземния транспорт в София ще работят в новогодишната нощ"}
{"url": "https://www.24chasa.bg/novini/article/7217820", "text": "Новите 30 автобуса на природен газ на Столичния автотранспорт ще бъдат представени пред кмета на София Йорданка Фандъкова утре в 13.00 ч., съобщиха от пресцентъра на Столичната община. Събитието ще се състои на паркинга на НИМ. Автобусите ще се движат по 111 линия.                                                                                                                                                                                                                                                                                                                       ", "date": "2018.12.27", "title": "Новите 30 автобуса на природен газ в столицата ще бъдат представени утре"}
{"url": "https://www.24chasa.bg/novini/article/7217822", "text": "Няма да има причини за иранско присъствие в Сирия след възстановяването на териториалната й цялост, заяви специалният представител на руския президент за Близкия изток и страните от Африка, заместник-външният министър Михаил Богданов, съобщи ТАСС, цитирана от БТА. \"Ако суверенитетът и териториалната цялост на Сирия бъдат възстановени, няма вече да има причини те да се намират там\", каза Богданов в интервю за агенция Блумбърг. Техеран и Дамаск нееднократно са заявявали, че иранските сили се намират на територията на Сирия по молба на сирийското правителство. В началото на декември говорителят иранската армия бригаден генерал Аболфазъл Шекарчи заяви, че Иран не възнамерява да създава военни бази в Сирия, тъй като това не отговаря на неговите интересите.", "date": "2018.12.27", "title": "Русия: Няма причини за присъствието на Иран в суверенна Сирия"}
{"url": "https://www.24chasa.bg/novini/article/7217846", "text": "Първичен излишък от 7,626 млрд. евро е отчетен в гръцкия държавен бюджет през периода януари - ноември 2018 г., съобщава агенция АНА-МПА и коментира, че това число надхвърля значително целта от 4,071 млрд евро, предаде БТА. В информацията за изпълнението на държавния бюджет на Гърция за годината без декември се казва още, че през същия период миналата година първичният излишък е бил 4,646 млрд. евро. По-специално на модифицирана касова основа в периода януари - ноември се регистрира излишък в баланса на държавния бюджет (общо управление) в размер от 2,563 млрд. евро при цел дефицит от 1,005 млрд. и при дефицит за същия период на 2017 г. от 774 млн. евро. Размерът на нетните приходи на държавния бюджет възлиза на 47,471 млрд. евро, т.е. със 760 млн. евро или с 1,6 процента повече от целта.", "date": "2018.12.27", "title": "Целите за първичния излишък в гръцкия държавен бюджет били значително надхвърлени"}
{"url": "https://www.24chasa.bg/novini/article/7217626", "text": "Инспекцията по труда в Хасково извършва разследване по две трудови злополуки, които са станали през последния месец, съобщи директорът на институцията Кирчо Кирев на пресконференция. При първия по време от случаите 61-годишен мъж е паднал от няколко метра височина от купчина с палети в базата на фирма за изкупуване на кожи. Досега проверката е установила, че потърпевшият - със счупена тазобедрена става, е бил външен за фирмата работник. Това обаче не означава, че неговият работодател няма да понесе отговорност, коментира Кирев. Вторият инцидент е в млекопреработвателно предприятие, в което при изваряване на продукция 45-годишен служител получава 60 процента изгаряния. Проверката по този случай още тече. Мъжът е бил сам в помещението, когато е станала злополуката, каза още Кирев.", "date": "2018.12.27", "title": "Две трудови злополуки в Хасково за месец, мъж е с 60% изгаряния, друг - със счупена тазобедрена става"}
{"url": "https://www.24chasa.bg/novini/article/7217627", "text": "Районна прокуратура – Сандански води разследване във връзка с инцидента по време на лов в района на санданското с. Златолист.  . Пострадалият бил транспортиран до болницата в Сандански, а по-късно бил опериран в УМБАЛСМ \"Пирогов\". Към настоящия момент е установено, че мъжът бил прострелян в главата. По време на лова той бил без необходимите предпазни средства, съобщава прокуратурата. Става въпрос за сигналножълтата жилетка, която ловците са длъжни да носят, за да ги виждат колегите им и да не стрелят по тях. Разпитани са участващите в лова, както и мъжът, произвел изстрела, който е в приятелски отношения с пострадалия. Инцидентът станал в гъста гора. Изясняват се причините, поради които пострадалият се бил преместил на 200 м от първоначално уговореното между ловците местонахождение. Предстои назначаване на съответните балистични експертизи, съобщиха от прокуратурата.", "date": "2018.12.27", "title": "Простреляният от колега ловец бил без сигнална жилетка"}
{"url": "https://www.24chasa.bg/novini/article/7217640", "text": "По информация на българското посолство в Киев след отмяната на военното положение в 10 области в Украйна, считано от 14:00 ч. на 26 декември 2018 година, може да се смята, че за българските граждани, които преминават или посещават Украйна, отпадат рисковете от ограничаването на техните права и свободи. По-конкретно може да се приеме, че отпадат рисковете от ограничения на правото на свободно придвижване, на правото на неприкосновеност на кореспонденцията, включително телефонна и електронна, както и ограничения в свободата на мисълта и словото, изразяване на убеждения, неприкосновеност на личния живот и жилище, съобщиха от Министерство на външните работи на Република България. Въпреки това обстановката в Украйна остава напрегната поради отпадане на ограниченията за организиране на протести, политически митинги и развиващите се църковни протести. В тази връзка Министерството на външните работи на Р България препоръчва на българските граждани, които се намират на територията на Украйна или планират да посетят страната, да продължат да предприемат следните мерки: - Да се регистрират на сайта на МВнР или в българските дипломатически представителства в Украйна като посочат периода, мястото на пребиваване и оставят актуален телефон за връзка; - Да избягват райони, в които се провеждат демонстрации и протестни действия, както и да избягват участие в такива; - Да следят постоянно обстановката и медиите в Украйна за получаване на актуална информация за случващото се; - Да следват инструкциите на местните власти, включително полицейски патрули, като проявяват спокойствие и търпение. - При необходимост българските граждани могат да се свържат с българското посолство в Киев на телефони +38044 2354389; +380442352202 и дежурни телефони в извънработно време: +380442467237;+380442467672, както и с Генералното консулство на България в Одеса на телефони +38 048 746 65 54; +38 048 746 65 58, за спешни случаи в извънработно време: +380 68 293 0048; Военното положение беше валидно за 10 области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.", "date": "2018.12.27", "title": "Външно с препоръки към българите след отмяната на военното положение в Украйна"}
{"url": "https://www.24chasa.bg/novini/article/7217645", "text": "50-годишен гръцки бизнесмен е бил отвлечен тази сутрин в Пирея, съобщава \"Катимерини\". Отвлеченият се занимава с внос на стоки и със снабдяване на посолства и на кораби, предаде БТА. Според информацията жертвата е била отвлечена рано сутринта от четирима извършители, облечени с униформи, които напомняли полицейски. Полицейски източници съобщават, че извършителите са вкарали бизнесмена в черен автомобил марка \"Фолксваген\" и са изчезнали. Според непотвърдени информации отвлеченият в миналото е бил проверяван от властите за контрабанда на цигари, но нищо не е било установено срещу него. Изданието припомня още, че през 2012 г. е било изпратено погрешка взривно устройство на роднина на отвлечения със същото име, който притежава винарна в Пирея.", "date": "2018.12.27", "title": "Отвлякоха гръцки бизнесмен в Пирея"}
{"url": "https://www.24chasa.bg/novini/article/7217659", "text": "Горски стражари преследваха нарушители в горите в Добричко. При обход на територията на държавното горско стопанство „Добрич” на 23 декември служители на мобилен контролен екип към Централното управление на Североизточно държавно предприятие се натъкнали на автомобил, натоварен с 0,7 куб. м незаконно добити дърва за огрев. Щом разбрали, че са разкрити, нарушителите опитали да избягат. Последвала гонка, която започнала от село Орляк и завършила в село Бдинци. Горските стражари съставили на нарушителите два акта и един констативен протокол. Освен лекия автомобил и нерегламентирано добитата дървесина, е конфискуван и моторен трион. Случаят е предаден на компетентните органи.", "date": "2018.12.27", "title": "След гонка горски стражари задържаха\nавтомобил с незаконна дървесина"}
{"url": "https://www.24chasa.bg/novini/article/7217629", "text": "Неизвестни злосторници са направили опит да подпалят търговски обекти в Добрич, съобщават за инцидентите от областната дирекция на МВР. Единият сигнал е подаден на телефон 112 от стопанисващия ресторант по улица \"Горски извор\" в областния град. Около 30 квадратни метра от покривната конструкция над входа на заведението са били залети с лесно запалима течност и са били подпалени хартии, информират от полицията. Произшествие е възникнало и в баничарница на кооперативния пазар в жилищен комплекс \"Балик\". Неизвестен е изрязал отвор на задната врата на обекта, разлял е чернокафява течност и е направил опит за палеж, посочват от полицията. И двата инцидента се разследват в досъдебни производства.", "date": "2018.12.27", "title": "Неизвестни подпалиха ресторант и баничарница в Добрич"}
{"url": "https://www.24chasa.bg/novini/article/7217667", "text": "\"С министерско постановление от 19.12.2018 г. правителството отново, без всякакви правила, раздаде поредните 146 млн. лв. на български общини. От тях 98 млн. лв. са дадени за общини на ГЕРБ, 25 млн. за тези, управлявани от ДПС, 17 млн. лв. в други общини и едва 4 млн. лв. за общини, управлявани от БСП\". Това каза зам.-председателят на НС на БСП Кирил Добрев на пресконференция в централата на партията, цитиран от пресцентъра на БСП. Той коментира, че ако се насложат всички постановления, които правителството на Борисов е направило, извън всякакви бюджетни прогнози, в този мандат, ще видим, че близо 550 млн. лв. са раздадените средства в българските общини и естествено- рекордьор с над 394 млн. лв. са общини, управлявани от ГЕРБ с. \"Втори са финансовият партньор на ГЕРБ – ДПС с 95 млн. лв., други общини са взели 48 млн. лв. и общини на БСП - 10 млн. лв“, уточни Добрев. Той каза още, че тези пари са дошли от данъците на всички български граждани, защото за никого не е тайна, че бюджетът се пълни от данъците на хората, а не от някакъв икономически ръст. \"Тези пари обаче отиват при ГЕРБ\", категоричен бе социалистът. Добрев обяви, че част от средствата отиват в обекти, които са подложени на прокурорски проверки. Той даде за пример общ. Септември, която е получила 2 млн. лв. за бул. \"България\", при положение, че кметът е под парична гаранция, а пътят е елемент от прокурорската проверка за това, че изпълнителят е свързан директно с него. \"ГЕРБ уби парламентарната държава, а днес е на път да убие и местната власт\", коментира Кирил Добрев. Той добави, че наблюдаваме тотално обезличаване на НСОРБ. \"Или сдружението, което е символ на местната власт, ще бъде уважавано, или в противен случай- нашите кметове обмислят напускането на Управителния съвет на НСОРБ\", заяви зам.-председателят на БСП. Добрев коментира, че оправданията на финансовия министър и министър-председателя, че кметовете на БСП нямат проекти и затова не получават средства, не отговарят на действителността. \"Над 150 са подадените проекти, които не получили финансиране от четирите постановления, по които през тази година са раздавани пари\", уточни той.", "date": "2018.12.27", "title": "Кирил Добрев: ГЕРБ уби парламентарната държава, днес е на път да убие и местната власт"}
{"url": "https://www.24chasa.bg/novini/article/7217669", "text": "Обединените арабски емирства отвориха днес посолството си в сирийската столица Дамаск след седемгодишна пауза, предаде ТАСС, цитирана от БТА. Това решение отразява подобрените отношения между сирийския президент Башар ал Асад и някои от арабските му опоненти, отбелязва Асошиейтед прес. Обединените арабски емирства подкрепяха сирийската опозиция по време на гражданския конфликт в Сирия, припомня агенцията. Откриването на посолството на Обединените арабски емирства има положителни последици за Асад, чиито сили спечелиха поредица от военни победи през последните години с помощта на Русия и Иран. Суданският президент Омар Башир посети Дамаск по-рано този месец и се превърна в първия арабски лидер, направил визита в Сирия след началото на гражданската война. Посолството на Обединените арабски емирства в Дамаск бе затворено още в началото на сирийски конфликт през 2011 г., посочва Ройтерс. Външното министерство на Обединените арабски емирства съобщи, че техният шарже д'афер е започнал днес отново дейността си в посолството в Дамаск. Отварянето на посолството има за цел нормализиране на отношенията между двете страни, подчертаха още от министерството.", "date": "2018.12.27", "title": "ОАЕ отвориха отново посолството си в Дамаск след 7-годишно прекъсване"}
{"url": "https://www.24chasa.bg/novini/article/7217678", "text": "Сирийското правителство е изпратило в последни дни войници и военна техника в околностите на контролирания от кюрдски сили град Манбидж, където Турция планира настъпление, предаде ДПА, като се позова на сирийска мониторингова организация. \"Тези сили са изпратени в покрайнините на Манбидж, за да предотвратят атака от страна на Турция\", каза ръководителят на Сирийския център за наблюдение на правата на човека Рами Абдел Рахман. Според Рахман Дамаск вероятно смята да разположи новите правителствени сили по разделителните линии между районите под контрола на командвания от кюрдите Военния съвет на Манбидж и тези, контролирани от подкрепяните от Турция бунтовници, предава БТА. Източник, близък до сирийското правителство, каза за ДПА, че в района е изпратена бригада от елитната президентска гвардия и артилерийски батальон. На 12 декември турският президент Реджеп Тайип Ердоган обяви, че страната му ще започне военно настъпление към Манбидж, контролиран от сирийските кюрдски Сили за защита на народа, смятани от Анкара за разклонение на забранената Кюрдска работническа партия (ПКК), която воюва срещу властта в Турция. Ако Турция предприеме ново настъпление срещу Манбидж, това ще е третата й военна операция в Северна Сирия. Два дни след като американският президент Доналд Тръмп неочаквано обяви изтеглянето на американските войски от Сирия, Ердоган съобщи, че настъплението се отлага.", "date": "2018.12.27", "title": "Сирийското правителство изпрати войници край град Манбидж"}
{"url": "https://www.24chasa.bg/novini/article/7217700", "text": "Прокурори в Скопие повдигнаха обвинения на осем македонски граждани за участие в чуждестранни въоръжени сили в Сирия и Ирак, предаде агенция МИА. Обвиняемите са напуснали Република Македония и са участвали активно във военните конфликти в Сирия и Ирак. В Сирия те са били обучавани за бойци на \"Ислямска държава\", съобщи днес службата на главния прокурор. В допълнение обвиняемите са набирали средства за паравоенни формации и са използвали социалните медии и други методи на комуникация, за да вербуват нови членове, предаде БТА. Петима от обвиняемите бяха разследвани задочно още от 2015 г. и за тях бяха издадени национални и международни заповеди за арест. През август 2018 г. те бяха предадени на македонските власти, след като бяха заловени в сътрудничество с партньори от глобалната коалиция за борба с тероризма и Сирийските демократични сили. Освен обвинителните актове, прокурорите са внесли и искания за удължаване на предварителния арест на задържаните.", "date": "2018.12.27", "title": "Обвиниха осем македонци за участие в чуждестранни военни конфликти"}
{"url": "https://www.24chasa.bg/novini/article/7217710", "text": "На церемония утре в Гербова зала на „Дондуков“ 2 държавният глава Румен Радев ще удостои български военнослужещи с висше офицерско звание, съобщиха от прессекретариато но президента. Със свой указ президентът и върховен главнокомандващ на Въоръжените сили  назначава полковник Здравко Пехливанов на длъжността заместник-директор на дирекция „Операции и планиране“ в Международния военен секретариат на НАТО в Брюксел, считано от 1 януари 2019 г. Държавният глава ще го удостои с висше офицерско звание „бригаден генерал“. Президентът назначава полковник Стайко Прокопиев на длъжността директор на дирекция „Стратегическо планиране“ на Министерството на отбраната, считано от 1 януари 2019 г. и го удостоява с висше офицерско звание „бригаден генерал“. С друг свой указ държавният глава освобождава бригаден генерал Красимир Кънев от длъжността директор на дирекция „Стратегическо планиране“ в МО, назначава го на длъжността директор на Щаба на отбраната и го удостоява с висше офицерско звание „генерал-майор“, считано от 1 януари 2019 г.", "date": "2018.12.27", "title": "Радев удостоява утре трима военни с висши офицерски звания"}
{"url": "https://www.24chasa.bg/novini/article/7217718", "text": "Пловдивският апелативен съд потвърди определението на Окръжен съд-Пловдив, с което е взета най-тежката мярка за неотклонение \"задържане под стража\" спрямо двама лихвари, съобщиха от пресцентъра на Съдебната палата. Двамата са обвинени, че са отпускали кредити и са извършвали банкова дейност без разрешение, давайки заеми на граждани с лоши кредитни досиета към банкови институции. В резултат на тази си дейност М.А. и В.Б. са придобили апартамент в Асеновград и два поземлени имота на обща стойност 72 000 лева, срещу което са предоставили кредит от 60 000 лева с 2 400 лева месечна лихва. Самият М.А. е придобил и апартамент в Пловдив с пазарна оценка 72 000 лева срещу отпуснат кредит от 15 000 лева с месечна лихва от 600 лева. Двамата обвиняеми са отпускали нееднократно заеми и на други лица срещу запис на заповед и месечна лихва варираща от 500 до 1 200 лева. Апелативните магистрати решиха, че са налице достатъчно доказателства, от които може да се заключи, че двамата са извършили престъплението, в което са обвинени. За него се предвижда от 5 до 10 години лишаване от свобода, глоба от 5 000 до 10 000 лева и конфискация на част или на цялото имущество. Съдиите прецениха, че има опасност при по-лека мярка те да извършат друго престъпление. Съдът счита, че ако са на свобода, обвиняемите освен, че могат да повлияят на свидетелите, биха могли да укрият документи и да попречат на разследването. Определението на Апелативния съд е окончателно.", "date": "2018.12.27", "title": "Потвърдиха ареста за лихвари, дали 60 хил. лв. кредит с 2400 лв. месечна лихва"}
{"url": "https://www.24chasa.bg/novini/article/7217716", "text": ", не са потвърдили наличието на вируса на \"птичи грип\", съобщи д-р Стоян Колев от Областната дирекция по безопасност на храните в Ямбол. Въпреки това ветеринарите следят внимателно състоянието на птиците, отглеждани в малките стопанства и в големите птицеферми, поради повишената опасност от пренасяне на заболяването по време на масовата миграция на птици от северните части на Европа, предаде БТА. В началото на месеца ветеринари откриха заболели от \"птичи грип\" сред животните в лично стопанство в стралджанското село Правдино. Евтаназирани са всичките 50 кокошки и три гълъба.", "date": "2018.12.27", "title": "Няма птичи грип, според пробите от умрели диви гълъби край село Странджа"}
{"url": "https://www.24chasa.bg/novini/article/7217724", "text": "С панихида и полагане на цветя пред паметника на жертвите на световния тероризъм в Карлово, военнослужещи от 61-ва Стрямска механизирана бригада отбелязаха 15 години от гибелта на петимата български военнослужещи в база \"Индия\", Кербала, Ирак, съобщи БТА. Почетена бе паметта и на останалите 8 жертви, които България даде през всичките мисии в Ирак. На поклонението присъстваха близки на загиналите, техни приятели и колеги от други военни формирования, представители на местната власт и много граждани. Всички присъстващи с уважение, респект и болка изразиха своите чувства и признателност към тези достойни български синове. На днешния ден през 2003 г. база \"Индия\" в Кербала, където тогава бе разположен Първият български батальон, е атакувана с камион-бомба. Вследствие на атаката загиват българските военнослужещи, повишени посмъртно в звания, майор Георги Качорин, старши лейтенант Николай Саръев и офицерските кандидати Иван Инджов, Антон Петров и Свилен Киров. Други 27 от българските бойци са тежко ранени, а базата е сериозно повредена. Атаката започва в 12,45 часа местно време, когато камион-цистерна навлиза в периметъра на базата. В словото си заместник-началникът на отбраната генерал-лейтенант Димитър Илиев подчерта, че за него е важно, че в мирно време и по време на война българските войни винаги са стояли и стоят на страната на националната сигурност и българския национален интерес. За мен е важно, че българските войни, знайни или незнайни, всички са били личности, каза той и допълни - там, в далечен Ирак, преди 15 години българските синове оставиха живота си в борбата със световния тероризъм. В този ден със своя професионализъм и саможертвата си те спасиха живота на своите другари и от още по-тежки загуби българският батальон, добави ген. Илиев. Пазим образа им жив, винаги ще ги помним с добро с всичките им човешки качества и цялото им човешко присъствие и ще ги почитаме като герои на най-новата ни история, каза още заместник-началникът на отбраната. Техните имена, добави генералът, се нареждат до всички онези имена допринесли за българската бойна слава. В обръщение към родителите и близките им ген. Илиев изрази своята съпричастност към тях относно болката и трудностите, които са преминали. Този паметник е построен за всички български войни загинали в борбата срещу световния тероризъм в Камбоджа и Ирак, част от които са и жертвите от атентата в Кербала, каза пред журналисти ген. Димитър Илиев. Доказано е, че на война всички се бият за човека до себе си, за човека, когото усещат - приятеля и другаря, добави той. Със саможертвата си тези момчета направиха така, че да нямаме повече жертви в батальона, допълни ген. Илиев. На въпрос на БТА каква е поуката от този ден 15 години по-късно, ген. Илиев отговори: \"Трябва да готвим хората и да ги оборудваме по възможно най-добрия начин, защото човешките животи са ни много скъпи\". Тяхната гибел мога да определя само като саможертва и благодарение и на тях България стана член на НАТО и на Европейския съюз, каза за БТА о.з. подп. Веселин Ангелов, бивш инструктор в подготовката на бойците за мисия. По думите му като при всяко първо нещо се допускат грешки, а те понякога се изкупуват и с кръв и допълни, че, за съжаление, това са наши сънародници, които отидоха там, за да се представят достойно. Той добави, че категорично, днес, българските военнослужещи, които заминават за мисии зад граница, са по-подготвени, защото вече се е натрупал опит, който се предава на следващите. След едноминутно мълчание, пред паметника на жертвите на световния тероризъм в Карлово бяха положени цветя от името на министъра на отбраната Красимир Каракачанов, от началника на отбраната генерал Андрей Боцев, от командира на Сухопътни войски генерал-майор Михаил Попов. Цветя положиха и близките на загиналите. По време на всички мисии в Ирак България даде общо 13 жертви, пет от които са от състава на карловската бригада, припомниха от командването й. Десет са българските жертви по време на мисията на ООН в Камбоджа през 1992 г. и 1993 година.", "date": "2018.12.27", "title": "Почетоха жертвите от атентата в Кербала пред паметника в Карлово"}
{"url": "https://www.24chasa.bg/novini/article/7217726", "text": "Варненската полиция търси съдействие от свидетели, за да може да идентифицира крадец, задигнал 500 лева оборотни пари от магазин за хранителни стоки. Случаят е от 23 ноември т.г., около 20.35 часа. Разследването по случая е започнало веднага, след като е бил подаден сигналът, но прокуратурата сега е разрешила записът от охранителните камери да бъде разпространен, за да може извършителят да бъде разпознат. Крадецът е на възраст около 24 години, висок е около 165 см., със слабо телосложение. Бил е облечен с шушлеково яке, сив анорак, черна долница на анцуг и тъмни маратонки с три бели ленти отстрани. Мъжът е имал съучастник, който минути преди това влиза в магазина и пазарува. Той е облечен със зелено яке, носи шапка на главата, обут е със сиви обувки и носи раница. На видеото се вижда как младежът заплашва продавачката с пистолет. В края на клипа се вижда как друг човек внезапно изскача зад касата и прогонва мъжа с пистолета. По случая е образувано досъдебно производство, в рамките на което са извършени множество оперативно-издирвателни действия, но към момента самоличността на извършителя не е установена. Във връзка с това ОДМВР – Варна отправя апел за съдействие - всеки, който разпознае единия или двамата мъже от видеокадрите или разполага с информация, която би помогнала на разследващите, може да сигнализира при гарантирана анонимност на тел.: 112, 052/615166 или в най-близкото поделение на МВР.", "date": "2018.12.27", "title": "Търсят крадец, заплашил продавачка с пистолет и взел 500 лева във Варна (Видео)"}
{"url": "https://www.24chasa.bg/novini/article/7217752", "text": "Прокурор Даниела Начева, която до средата на октомври бе временен шеф на специализираната прокуратура, няма да участва в надпреварата за титуляр за поста. В заявление до прокурорската колегия на Висшия съдебен съвет (ВСС) от 19 декември 2018 г. тя е посочила, че поради лични причини отказва да се включи в конкурса. Начева се кандидатира за поста на 2 септември тази година. Тя е един от обвинителите по мегаделото КТБ. И.ф. административен ръководител на спецпрокуратурата е  от 11 юли тази година, след като дотогавашният шеф Иван Гешев бе издигнат за заместник на главния прокурор с ресор \"Антикорупция\". На 10 октомври обаче Начева депозира молба до ВСС да я освободи от поста и.ф. административен ръководител. В края на октомври за временен шеф бе определен Димитър Петров. Прокурор Начев е в екипа на спецобвинителите от февруари 2016 г. Преди това е работила като следовател и прокурор в Пловдив. Сега се очаква ВСС да открие нова процедура за избор на шеф на спецпрокуратурата. Като кандидат се спряга името на Димитър Петров.", "date": "2018.12.27", "title": "Топрокурорка се отказва от надпреварата за шеф на спецобвинителите"}
{"url": "https://www.24chasa.bg/novini/article/7217280", "text": "Китайски съд в североизточния пристанищен град Далян, провинция Ляонин, днес осъди Ма Цзюан, бивш зам.-министър на държавната сигурност, на доживотен затвор, предадоха информационните агенции, цитирани от БТА. Ма беше осъден за няколко престъпления, включително вземане на подкупи и търговия с влияние, обяви на сайта си народният съд, предаде Ройтерс. Ма е обвинен и в злоупотреба със служебно положение с цел лично обогатяване, предаде ТАСС. Разследването за корупция срещу Ма започна през 2015 г., а година по-късно той беше изключен от комунистическата партия. Ма е осъден също да плати над 50 млн юана (7,26 млн долара) глоби, съобщи Асошиейтед прес. Съдът посочи, че Ма е използвал политическата си власт, за да подпомага бизнес операциите на издирвания от китайските власти Го Вънгуей, милиардер в сферата на недвижимите имоти. Живеещият в Ню Йорк Го публикува онлайн множество видеоматериали, в които прави сензационни твърдения за корупция в горните ешелони на управляващата в Китай комунистическа партия. Според съда Ма е получавал също вътрешна информация за ценни книжа, които негови роднини по-късно закупили. Така от продажба на акции била получена печалба от 49,2 млн юана (около 7,2 млн долара). По делото беше доказано, че Ма е получил от трети лица непряко или чрез свои роднини подкупи на стойност над 100 млн юана (над 14,7 млн долара). Цялото незаконно придобито имущество и активи са били конфискувани в полза на държавата. В съдебната зала Ма заяви, че няма да обжалва. Агенция Франс прес посочва, че бившият зам.-министър Ма е бил смятан за ръководител на китайското контраразузнаване и години наред е бил начело на мощните китайски разузнавателни и контраразузнавателни служби.", "date": "2018.12.27", "title": "Осъдиха на доживотен затвор бившия шеф на китайското контраразузнаване за корупция"}
{"url": "https://www.24chasa.bg/novini/article/7217290", "text": "Висшият съвет за радио и телевизия в Турция е спрял временно от излъчване две телевизионни програми заради критики към президента Реджеп Тайип Ердоган, съобщава ДПА, като се позовава на в.\"Хюриет\". Според решение на Висшия съвет за радио и телевизия, обявено снощи, токшоу по критичната към правителството телевизия Халк ТВ е спряно за пет предавния, а новинарска програма в праймтайма на Фокс ТВ няма да бъде излъчвана в продължение на три дни. Отделно на двете телевизии са наложени глоби, предава БТА. На 10 декември телевизионният водещ по Фокс ТВ Фатих Портакал критикува натиска върху опозицията, като заяви, че хората не се осмеляват дори мирно да протестират срещу увеличението на цената на природния газ. \"Колко хора ще се осмелят да излязат на улицата въпреки страха?\", попита Портакал в телевизионния ефир. Ердоган реагира гневно срещу водещия от Фокс ТВ, чието фамилно име означава портокал. Ердоган заяви, че някой си \"портокал\" или \"цитрус\" призовава хората да излязат на улицата. \"Знай си мястото\", каза Ердоган по адрес на телевизионния водещ. В противен случай тази нация ще те удари с юмрук по врата, обяви Ердоган пред свои поддръжници в Коня на 17 декември. Вярвам, че съдебната система ще даде урок на тези хора, добави президентът. Двама известни турски комедийни актьори - Метин Акпънар и Мюждат Гезен участваха в ток-шоу по телевизия Халк, критикувайки това, което те нарекоха липса на демокрация в Турция. Двамата актьори са разследвани за обида на Ердоган и турски съд им наложи в понеделник забрана за пътуване. Много журналисти бяха изпратени в затвора, а десетки медии бяха закрити след опита за преврат в Турция през юли 2016 г., припомня ДПА.", "date": "2018.12.27", "title": "Спряха излъчването на две предавания по турски телевизии заради критики към Ердоган"}
{"url": "https://www.24chasa.bg/novini/article/7216433", "text": "Нова измамна схема със скъп софтуер за управление на вериги от касови апарати са засекли данъчните при последните проверки, научи “24 часа.” Изнесено извън обектите устройство отчита дистанционно всяка трета операция от един касов апарат, обобщава ги и предава данните онлайн към сървъра на НАП. Така се избягвал и рискът устройството да бъде открито при внезапни проверки на живо. Принципът на работа бил заимстван от данъчните, които следят онлайн всички регистрирани касови апарати. Софтуерът, чиято цена стига до 7000 лева, се изплаща бързо, след като е “спестил” поне 1/3 от истинския оборот на верига от обекти на един собственик. На пазара се предлагали и специални програми, които “чистят” оборот. Те се включват към фискалните устройства и автоматично най-напред заглушават сигнали за извършена продажба, за да не стигне тя изобщо до сървъра на данъчните, а след това изтриват всички следи от 30-50% от операциите в устройството. Търсени за измамите се оказали и касови апарати на затворени фирми Устройствата оставали свързани с НАП и генерирали фалшив трафик към тях. При проверка обаче се оказвало, че апарат с този номер принадлежи на фирма, която не съществува. Обяви “Ремонтирам изгодно касови апарати” в интернет насочвали търговците към съответните сервизи, специализирани в манипулации на устройствата. За да се свият измамите, финансовото министерство и НАП няколко пъти променят изискванията към фискалните устройства. Предстоящата смяна ще бъде трета поред за 10 години. 2 млрд. лева оборот може да излезе на светло, пресметнаха наскоро за “24 часа”експерти. Предишната мащабна подмяна на касовите апарати, след която те бяха свързани онлайн с НАП, ограничи измамите. Чрез внезапни проверки обаче данъчните установили, че са намерени вратички и че до 70% от оборота могат да се укрият дори и апаратът да е свързан с тях. 10-минутно прекъсване на онлайн връзката например било достатъчно, за да се изтрият част от операциите. Най-честото обяснение защо няма връзка с НАП, бил токов удар или повреда Търговци използвали дори краткото време за профилактика на мобилните оператори, за да скрият част от продажбите. За да си осигурят по-дълго време за “почистване”, собственици нарочно бавели плащането на сметките. Когато операторът блокира сим картата, това предизвиква хардуерна повреда в устройството и осигурява няколко часа работа гратис. Времето, в което това да се случи, било пресмятано така, че да е в пиковите часове за пазаруване или консумация в обекта. Новият софтеур ще затрудни манипулирането на фискалните устройства, категорични са от НАП. Те са програмирани така, че данните за всяка продажба до 5 минути да са при данъчните Времето за отчети е съобразено с капацитета на мобилните оператори. Всяка касова бележка ще има QR код, който ще съдържа цялата информация за покупката. Чрез него и клиентът с мобилния си телефон може да провери на място дали търговецът се отчита пред данъчните в рамките на 5 минути. Ако устройството не работи повече от 5 минути, системата ще се самоблокира, но преди това автоматично ще предаде на сървъра на НАП данните от точно този времеви отрязък. Според новите правила служебните бонове се забраняват, а търговците, които използват софтуер за управление на продажбите трябва да свържат всички фискални устройства и принтери, намиращи се търговския обект с него. Въвежда се и задължение търговците, които оперират електронни магазини да ги обявят в приходната агенция, за да подлежат на непрекъснат контрол. Вече ще се лицензират и софтуерите за управление, както и сервизите за ремонти. Всеки служител в сервиз ще има собствен ключ и парола, за да се знае кой е извършил последния ремонт на съответното устройство. Производителите и разпространителите на софтуер за управление на продажбите пък ще трябва да декларират пред приходната агенция, че продуктите им отговарят на изискванията на новата наредба. Данъчните планират и масирани акции за такива браншове, които трябва да имат касови апарати, но по традиция нямат или не издават касови бележки, научи още “24 часа”. Според запознати, при тях имало вече множество сигнали за учители, които давали частни уроци, но не издавали бележки. Имало данни и за медицински сестри, санитарки, както и за хора, които гледат възрастни и болни по домовете им. Те получавали пари на ръка, но не издавали документ По-малко били сигналите за таксиметрови шофьори, за фризьори, фотографи, заработващи на частни партита в почивните си дни, някои от които също не отчитали заработеното. Новите фискални апарати, които отговарят на изискванията, са внесени, съобщиха от приходната агенция през последната седмица. Към момента за изпитване в Института по метрология са заявени 12 модела устройства, като се очаква те да бъдат предложени за продажба в търговската мрежа до началото на януари 2019 г. На сайта си приходната агенция вече е публикувала специален софтуер, с който всеки, който притежава фискално устройство, може да провери дали то подлежи на доработване или трябва да го смени. Това може да стане на адрес От 1 март 2019 г. всеки купувач на гориво ще получава нов вид касова бележка. В нея на отделен ред ще се посочва сумата на дължимия акциз, ДДС, продажната стойност на всеки вид гориво, както и покупната му цена от търговеца на едро без начислените косвени данъци. Информацията ще бъде изписвана на отделни редове по видове гориво. Това ново изискване бе въведено по предложение на финансовото министерство. Сметките на ведомството показват, че разходите за бизнеса ще са около 200 лв. на всеки обект, за да се актуализира софтуерът на системата за управление на продажбите. Бензиностанциите вече няма да могат да актуализират софтуера си всяка вечер около 24 часа, за да не се изкушават да манипулират обороти. От догодина за тях ще е забранено да обединяват повече от две продажби на горива, направени от един и същи клиент, в общ фискален бон. Така ще се затвори вратата за вписване на фиктивни доставки към реални продажби. В малки бензиностанции, в които се продават горива на самообслужване, устройството за плащане задължително трябва да е част от централната регистрационна система. Дневният финансов отчет на такива обекти ще се записва автоматично във фискалната памет всеки ден. Ако по някаква причина връзката между нивомерни системи, бензиноколонки и фискални устройства прекъсне, срокът за възстановяването трябва да е 15 минути. След това системата ще се самоблокира и обектът трябва да спре да работи. Забранено ще бъде и издаването на хартиени бележки от кочан, с които да се сторнират операции. При рекламация, връщане на стока, при допусната операторска грешка или намаление на данъчната основа след приключена сметка операцията ще се документира в момента на връщане на сумата на клиента, но само при достатъчна касова наличност. ", "date": "2018.12.27", "title": "Софтуер на тайно място свързва касови апарати, но праща към НАП само 1 от всеки 3 плащания"}
{"url": "https://www.24chasa.bg/novini/article/7217292", "text": "След почти осем години преговори в Брюксел, редица идеи, които се чуха извън преговорната маса - от началния план на Марти Ахтисаари, модела на двете Германии, до разграничаването и размяната на територии и сериозните изявления, че диалогът в Брюксел има определен срок и това е средата на 2019 г., косовският въпрос навлиза в следващата година като отворен проблем без никаква видима перспектива за решение. Трудно е да се реши дали това означава, че проблемът е върнат в началото или краят му се приближава с \"някаква международна интервенция\". Решение се търси и очаква при следните обстоятелства: - За Сърбия в този момент диалогът е мъртъв, докато Прищина не отмени митата върху сръбските стоки. - Брюксел настоява митата да бъдат отменени, на което Прищина, без изобщо да се вълнува, отговаря, че ще ги изтегли едва след като Сърбия признае Косово. - В косовския парламент косовските сили за сигурност получиха правомощия на армия. НАТО и ЕС смятат, че този акт противоречи на Брюкселския договор и косовската конституция, но САЩ подкрепят решението на косовския парламент като легитимно. Премиерът Рамуш Харадинай представи текст на проекта за окончателно споразумение с Белград, в който иска от Сърбия да признае Косово като независима държава и да позволи нейното членство във всички международни организации, да плати военни репарации за конфликта в Косово и северната част на областта да бъде напълно интегрирана. - Повечето членки на Съвета за сигурност смятат, че за решаването на косовския проблеми вече не важи резолюция 1244 и срокът на този документ на ООН е изтекъл. - Русия и Китай продължават да виждат резолюция 1244 като основа за договор между Белград и Прищина. - Американският президент Доналд Тръмп призова Александър Вучич и Хашим Тачи да постигнат договор и посочи, че решението е на една ръка разстояние. В международната и местната общественост вече като факт се приема невъзможността на Брюксел да доведе до край диалога между Белград и Прищина и като сигурна се вижда промяната на формата, в който ще се търси решение. - Като модел за такъв договор се посочва международна мирна конференция, в която да участват САЩ, Русия, ЕС и някои европейски членки, но може би и Турция и Китай, т.е. преместване на диалога в Съвета за сигурност на ООН. Какво при тези обстоятелства може да очаква и да направи Сърбия? Не твърде много. Тъй като диалогът е мъртъв, докато Прищина не покаже, че иска разговорите да продължат, а това означава, че за начало трябва да отмени митата. Тъй като същността на проблема е, както каза президентът Александър Вучич, в нашите разговори с албанците. Решение не могат да наложат нито европейците, нито Русия, независимо от това, че крайното решение за Косово не е възможно без тяхното съгласие, смята той. Целта на Сърбия е да постигне компромис по косовския въпрос, но не сме близо до това, не защото тя не желае това, а защото не го желаят албанците, е оценката на президента Вучич за най-тежкия сръбски държавен и национален проблем, с който Сърбия навлиза и в следващата година. Повече от това в този момент не може да се каже, защото в момента на масата е признаване на независимостта на Косово без да се зачитат сръбските интереси. Това не е предмет за разговори за Белград, нито за сръбското общество, нито в който и да било международен формат или рамка, без някакво осезаемо предложение за компромис, затова решение на косовския проблем няма. Ако в някои могъщи дипломатически среди няма готовност да се \"притисне\" Прищина, косовският проблем от перспективата на Сърбия остава в самото начало. /БТА/", "date": "2018.12.27", "title": "Косовският въпрос навлиза в 2019 г. като отворен проблем, без видима перспектива за решение"}
{"url": "https://www.24chasa.bg/novini/article/7217299", "text": "Германската армия ще търси кадри в страните от ЕС. Бундесверът има нужда от медицински персонал и специалисти по информационни технологии. София е реагирала въздържано на поканата. България, както и повечето страни-членки от Източна Европа са обезпокоени от намерението на Бундесвера да вербува кадри сред техните граждани. Само Чехия и Дания са реагирали положително, Франция не е отхвърлила идеята, но не е обещала и подкрепа. Главният инспектор на германската армия Еберхард Цорн обяви, че Бундесверът има спешна нужда от медицински персонал и ай ти специалисти. „Търсим ги и гледаме във всички посоки, включително и към други страни от ЕС“, каза той. Германия вече се е консултирала със страните-членки от ЕС, но повечето са реагирали въздържано. България е показала притеснението си, че заради по-високите заплати в Бундесвера е възможно да има изтичане на кадри, от които самата страна има нужда. Подобни опасения е изразила и Румъния. В Германия живеят около 530 000 граждани на други страни-членки на възраст между 18 и 30 години, които представляват потенциал за Бундесвера.", "date": "2018.12.27", "title": "Бундесверът търси кадри в ЕС, София притеснена"}
{"url": "https://www.24chasa.bg/novini/article/7217308", "text": "Черна гора е спечелила от туризъм рекордните 1 003 315 000 евро тази година, съобщи министърът на туризма Павле Радулович, цитиран от агенция Макфакс. Министърът добави, че и по брой на туристите, и на нощувките тази година е била рекордна за страната, предаде БТА. За първи път тази година в черногорски хотели са нощували милиони туристи. Само през първите 10 месеца са регистрирани четири милиона нощувки. Това е с около 175 000 нощувки повече, отколкото през цялата 2017 г. и над половин милион нощувки повече, отколкото през 2016 г. Очаква се до края на годината броят на нощувките да бъде по-голям с над 700 000 за разлика от 2016 г., което представлява увеличение с 20 на сто.", "date": "2018.12.27", "title": "Черна гора с рекорден приход от туризма \nтази година - над един милиард евро"}
{"url": "https://www.24chasa.bg/novini/article/7217313", "text": " Поклон пред паметта им\". Това написа премиерът Бойко Борисов в профила си във фейсбук за годишнината от нападението срещу българската база. \"Имената им остават записани като герои в новата история на българската армия. И днес над 200 военнослужещи изпълняват успешно мисии зад граница, като през тези години работихме за подобряване на подготовката им и осигуряването на съвременна екипировка. Пожелавам им успешна служба и да се завърнат живи и здрави при семействата и близките си\", казва още министър-председателят в публикацията си.", "date": "2018.12.27", "title": "Борисов: Загиналите войници в Кербала са  записани като герои в историята на армията"}
{"url": "https://www.24chasa.bg/novini/article/7217270", "text": "Руски военни, облечени като Дядо Мраз, раздават хуманитарна помощ в Сирия в навечерието на Нова година. Това съобщи ръководителят на руския Център за помирение на враждуващите страни и за контрол на бежанския поток, генерал-лейтенант Сергей Соломатин, предаде ТАСС. \"Подобни хуманитарни акции са планирани до 31 декември 2018 г. за създаване на празнична атмосфера сред завръщащите се граждани на Сирия\", каза генералът днес на съвместно разширено заседание на междуведомствените координационни щабове на Русия и Сирия, посветено на въпроса за връщането в Сирия на сирийските бежанци. Соломатин каза, че за един месец Русия е организирала и провела 18 хуманитарни акции в Сирия, по време на които са били раздадени 37 тона хуманитарна помощ. Общо досега Русия е организирала 2023 хуманитарни акции в Сирия и е доставила на сирийски граждани 3180 тона продоволствия, вода и други продукти от първа необходимост, предава БТА. За текущия месец медицински специалисти на руското министерство на отбраната са оказали помощ на 2796 сирийци. А общо от началото на руската операция в Сирия е била оказана такава помощ на 102 580 жители на Сирия, разказа генералът.", "date": "2018.12.27", "title": "Руски военни раздават хуманитарна помощ в Сирия, облечени като Дядо Мраз"}
{"url": "https://www.24chasa.bg/novini/article/7217316", "text": "Столичната община и Пътната агенция трябва да постигнат съгласие дали по околовръстния път на София, или по части от него, да се въведат тол такси и винетки. Източник от агенцията обяви, че предстои разговор по темата утре. Трябва да се уточни как жители на близките до София населени места, които са част от голямата община, да бъдат освободени от пътните такси при преминаване с автомобилите си по околовръстното. По информация на  становището на Общината е, че такси за столичани не трябва да се въвеждат. Пътната агенция смята, че по някои части от околовръстния път, като Северната тангента например, преминава интензивен (транзитен) трафик от тежкотоварни автомобили и те трябва да плащат за преминаване. По закон околовръстният път е част от републиканската пътна мрежа.", "date": "2018.12.27", "title": "Обсъждат въвеждане на тол такса и винетки за околовръстното на София"}
{"url": "https://www.24chasa.bg/novini/article/7217342", "text": "Индийска жена отряза пениса на свой съсед, който я тормозел сексуално, след което го завела в болница, за да му спаси живота, предава Франс прес. Четиридесет и седем годишната индийка прибягнала до услугите на двама мъже, за да подмами 27-годишния си преследвач в индустриалната зона на Мумбай. След което тя му отрязала половия орган. Полицията задържала жената и двамата й съучастници. Извършителката си признала за деянието, към което тя пристъпила след като била подложена на непрекъснат сексуален тормоз, предаде БТА. Съседът многократно искал сексуални услуги от майката на две деца. Той съобщил на съпруга й, че е влюбен в жена му, след което последвал семеен скандал. Полицията събрала уликите - ножа на престъплението и отрязания полов орган. Пострадалият постъпил в болница в критично състояние и бил стабилизиран след претърпяната операция.", "date": "2018.12.27", "title": "Индийка отряза мъжкото достойнство на съсед, който я тормозел сексуално"}
{"url": "https://www.24chasa.bg/novini/article/7217351", "text": "Над 200 кг. риба беше освободена от бракониерски мрежи от инспектори от агенцията по рибарство и аквакултури в Пазарджик, при проверки в два водоема в региона. След подаден сигнал от любители риболовци служителите на агенцията са организирали внезапна акция на язовир край септемврийското село Карабунар. От водите му са били извадени 3 мрежи с над 450 метра обща дължина, заложени в работно положение, съобщиха от агенцията. В тях са открити и освободени над 100кг. толстолоб, 25кг. шаран и около 50кг. каракуда. Неизвестните бракониери са успели да избягат с кола, веднага след като са видели пристигането на инспекторите от агенцията по рибарство и аквакултури. При подобна операция на яз. Батак във водите му е била открита бракониерска мрежа с дължина на 60 метра. Уловената в нея около 40 кг. риба е била освободена.", "date": "2018.12.27", "title": "Бракониерски мрежи с над 200 кг. риба\n извадиха от язовири около Пазарджик"}
{"url": "https://www.24chasa.bg/novini/article/7217368", "text": "Винетките са за ползване на републиканската пътна мрежа извън населеното място. Агенция „Пътна инфраструктура“ прави това уточнение по повод запитвания от медии за кой пътища е необходима винетна такса. Според нормативната уредба началото и краят на населеното място се определят от съответната община и за ползването на пътната мрежа в конкретното населено място винетка не е необходима. Пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път. За общинската пътна мрежа винетка не е необходима. Относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и Калотина,  Целта е да се намери работещо и ефективно решение, което не ощетява шофьорите на леки автомобили, ползващи тангентата за бърза връзка между северозападните и югоизточните квартали на София.", "date": "2018.12.27", "title": "АПИ: Преговаряме със Столична община за винетки по Северната скоростна тангента"}
{"url": "https://www.24chasa.bg/novini/article/7217366", "text": "Френската строителна групировка \"Винчи еърпортс\" (Vinci Airports) купува мажоритарен дял от 50,01% от лондонското летище \"Гетуик\" (Gatwick) за 2,9 млрд. британски лири (около 3,22 млрд. евро), съобщиха Ройтерс и Франс прес, цитирайки официално изявление на компанията. Сделката ще направи \"Гетуик\" най-голямата летищна мрежа на компания Vinci, която ще нарасне до 46 летища, обхващащи 12 страни с общ пасажерски трафик от цели 228 милиона, посочват от френската групировка. Лондонското летище \"Гетуик\" е осмото по размери в Европа с общ трафик на пасажери от 45,7 милиона през 2018-а година, посочва  . \"Сделката представлява рядка възможност за придобиване на летище с такъв размер и качество\", се казва в изявлението на Vinci. Самата сделка следва придобиването от Vinci на серия летища в Бразилия, Япония и Сърбия. Останалите 49,99% от Gatwick ще бъдат управлявани от досегашните собственици в лицето на Global Infrastructure Partners, посочиха от френската компания. \"Гетуик\" влезе в новините през миналата седмица, след като летището беше принудено да затваря многократно единствената си писта между сряда и петък поради съобщения за наблюдение от страна на мистериозни дронове. Това предизвика хаос на второто най-натоварено летище във Великобритания, засягайки близо 140 000 пътници.", "date": "2018.12.27", "title": "Французи купуват мажоритарен дял от лондонското летище \"Гетуик\" за 3,22 млрд. евро"}
{"url": "https://www.24chasa.bg/novini/article/7217390", "text": "Мъж от Пловдив е в болница след семеен скандал в неделя, съобщиха от пловдивската полиция. Около 11.20 часа в Четвърто РУ постъпила информация за приет по спешност 49-годишен пациент с прободна рана в тялото. В хода на проверката било установено, че пловдивчанинът бил наранен от 47-годишната си съпруга при скарване в дома им. Работата по случая продължава в рамките на образувано досъдебно производство по чл. 129, ал.1 от НК.", "date": "2018.12.27", "title": "Пловдивчанка наръга съпруга си преди Бъдни вечер, скарали се"}
{"url": "https://www.24chasa.bg/novini/article/7217431", "text": "Двама млади пловдивчани пренощуваха в полицейския арест на Коледа, съобщават от МВР. Около 23 часа на 25 декември 20-годишен младеж и 16-годишно момче пътували в таксиметров автомобил, който бил спрян за проверка на ул. \"Стефан Стамболов\" в областния град. При вида на униформените от Първо РУ клиентите на таксито направили опит да се освободят от две пакетчета със съмнително съдържание. Експертна справка показала, че иззетите вещества са марихуана и амфетамин. Спрямо извършителите е взета 24-часова мярка за неотклонение, образувано е досъдебно производство.", "date": "2018.12.27", "title": "Двама млади пловдивчани пренощуваха в ареста на Коледа заради наркотици"}
{"url": "https://www.24chasa.bg/novini/article/7217476", "text": "При средна цена 93.90 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /28 декември/. Средната цена на пиковата енергия /9.00-20.00 ч./ e 113.14 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 74.67 лв. за мегаватчас. Най-ниската цена в рамките на днешната сесия, при утрешен ден на доставка, е 47.94 лв. за мегаватчас, достигната за 3.00 и 4.00 ч., а най-високата е 148.88 лв. за мегаватчас - за 18.00 часа. Данните от БНЕБ показват, че са продадени общо 20 723.60 мегаватчаса електроенергия. Енергийната борса вчера затвори при средна цена 72.74 лв. за мегаватчас. В сегмента \"пазар в рамките на деня\" за днес, 27 декември, БНЕБ отчита до момента общ търгуван обем от 1,424.70 MWh.", "date": "2018.12.27", "title": "Енергийната борса затвори при средна цена 93.90 лева за мегаватчас"}
{"url": "https://www.24chasa.bg/novini/article/7217121", "text": "Българската фондова борса получи одобрение от Комисията за финансов надзор за създаването на нов Пазар за растеж на малки и средни предприятия, съобщават от борсата, цитирани от БТА.  На сегмента на борсата, наречен BEAM (Bulgarian Enterprise Accelerator Market,) малките и средни компании ще могат да набират капитал при по-облекчени условия, относно обхвата и периодичността на разкриваната от тях информация. Също така, ще могат да набират капитал до един милион евро без проспект. Този пазар се явява междинно звено по пътя на една компания към регулирания пазар, посочват от борсата. Инвеститорите в компании от Пазара за растеж на МСП ще бъдат защитени чрез прилагането на правилата на ЕС, се посочва в съобщението.", "date": "2018.12.27", "title": "Фондовата борса прави специален пазар за търговия с книжа на малки и средни фирми"}
{"url": "https://www.24chasa.bg/novini/article/7217133", "text": "Учебните занятия в 14 окръга на Турция в района на Централен Анадол и североизточната част на страната са отменени днес заради обилни снеговалежи, съобщава турският телевизионен канал НТВ, цитиран от БТА. Учебните занятия са отменени на цялата територия на окръзите Сивас, Бингьол, Гиресун, Байбурт, Малатия, Аксарай и Нигде, както и някои части на окръг Ризе, Тунджели, Токат, Орду, Адъяман, Самусун и Чорум.", "date": "2018.12.27", "title": "Отмениха учебните занятия в 14 окръга на Турция днес заради обилни снеговалежи"}
{"url": "https://www.24chasa.bg/novini/article/7217139", "text": "Тази сутрин около 2.30 часа в Пето ПУ е получен сигнал, че повече от 10 таксиметрови автомобила, паркирани в ж.к. „Суха река“, са със счупени стъкла на предните врати. В някои от колите липсвали таблети, съобщават от МВР. В резултат на предприети бързи оперативни действия в района са задържани три момчета – на 11, 12 и 14 години. Към момента се установява съпричастността им към деянието. Работата по образуваните преписки продължава.", "date": "2018.12.27", "title": "Деца изпочупиха стъклата на повече от 10 таксита в София, откраднаха таблети"}
{"url": "https://www.24chasa.bg/novini/article/7217150", "text": "С цел осигуряване безопасността на движението през поредицата празнични почивни дни бяха мобилизирани максимален брой полицейски служители, които регулираха и подпомагаха интензивния трафик по основните пътни артерии на територията на ОДМВР София, съобщиха от МВР. Наред с превантивните действия за недопускане струпването на колони от чакащи автомобили в тунелите на автомагистрала \"Хемус\" и ограничаване на предпоставките за тежки пътни инциденти, нарядите осъществяваха и завишен контрол по отношение спазването на ЗДвП и въведените ограничения. Общо за петте почивни дни пътните полицаи са съставили 275 акта и 261 фиша. 12 от актовете са за управление в аварийна лента, 3 са за нарушаване на забраната на АПИ за движение на камиони над 12 тона. 327 са засечените нарушители на скоростните режими. Само на автомагистралите \"Хемус\" и \"Тракия\" и главния път за Калотина са съставени 49 акта и 27 фиша.", "date": "2018.12.27", "title": "За петте почивни дни от КАТ са съставили 275 акта и 261 фиша"}
{"url": "https://www.24chasa.bg/novini/article/7216917", "text": "Имате ли идея за какво става дума в това описание? Китай си остава загадка за много хора по света и в България до момента. Хилядолетната история е най-малкото, за което не знаем. Има много неща свързни с културата, храната и традициите, за които тепърва ще чуваме. Знаете ли, например, коя е най-голямата категория спиртни напитки, употребявана по света? Уиски, водка, коняк? Не – отговорът е байджу - най-популярната спиртна напитка в Китай.  най-популярната спиртна напитка в Китай, наричана понякога „китайска водка“ („китайска ракия“ в България), с алкохолен градус обикновено около 53 градуса. В буквален превод означава бял алкохол, бяло вино – в Китай дори и спиртните напитки се наричат вино. Мнозина биха очаквали да се произвежда от ориз, но не, болшинството продукти се произвеждат от сорго, понякога в комбинация с пшеница и само много малка част от видовете байджу се произвеждат от ориз. Байджу е най-продаваната категория спиртни напитки в света, следвано от уиски, водка, коняк и др. Произвежда се от преди повече от 2 хилядолетия в Китай, като придобива особена популярност около 2 век след н.е., когато е изобретена дестилация в нещо наподобяващо чайник на 2 нива и се е стигало до 26 градуса алкохолно съдържание. Истинското развитие със съвременна дестилация започва по времето на династията Мин (1388 -1644 год.), от когато има незначителни промени в технологията, която се предава от поколение на поколение.  – вид житна култура, която издържа на засушавания и горещини и може да се отглежда в бедни почви, затова е най-разпространено и има голямо значение в Африка, Централна Америка и Южна Азия. В болшинството случаи реколтата не се нуждае от химични торове, пестициди, хербициди и др. химикали. Соргото е известно в България като метла, метлина, отглежда се в малки количества в страната и в много страни по света. Използва се за храна, за зелен и зърнен фураж, силаж, захарен сироп, добив на нишесте и производство на метли. Не съдържа глутен и от него се произвеждат различни видове твърд хляб и др. био и органични тестени изделия. В Китай соргото е основна суровина за производството на алкохолни напитки - байджу.  - В Китай има над 10 хиляди марки и видове байджу, но сред тях Маутай е абсолютен лидер на пазара. Най-популярната марка байджу, по името на едноименното планинско градче в югозападен Китай, провинция Гуейджоу. В околността са съществували много малки производители, които след учредяването на Народна Република Китай се обединяват в една единствена фирма с държавно участие - Kweichow Moutai (Куейчоу Маутай). Маутай в момента е като областта Коняк във Франция. Единствено алкохолните продукти, произведени в града, могат да носят името Маутай. Елексирът е символ на качество и престиж, националната напитка и гордост на Китай и се разпространява вече в над 100 страни по света, от скоро и в България.  Производственият процес трае около година (за сравнение - уискито се произвежда за около седмица) и включва много и разнообразни традиционни ръчни обработки и процеси, усвоени през столетията. Накратко, органично произведеното сорго се вари и пропарва за омекване на зърната, след което към тях се добавя закваска от пшеница,за да стартира ферментационният процес. Така наречената „суха“ ферментация се извършва отначало на открито, а впоследствие зърното се поставя в шахти и се запечатва с кал от местната река. Зърното зрее по този начин около месец, след което се вари и пропарва, като течността се отделя и дестилира. Към употребеното зърно се добавя ново сорго и отново започва нова обработка и ферментация. Процесът се повтаря седем пъти. За една година се извършват 9 пъти варене и пропарване на суровините, 8 ферментации, седем филтрации и дестилации. Следва стареене в продължение на 1 до 5 години в запечатани, ръчно изработени, глинени делви. Накрая, продуктът от различните делви се блендира, като се търси достигането на специфичния, уникален аромат на Маутай. Качеството на готовия продукт може да се сравнява единствено с дълго отлежавали малцови уискита, коняци и др. Интересно е да се отбележи, че Маутай продължава да старее и в бутилките, превръщайки го в обект на непрекъснат колекционерски интерес.  - Много е трудно да се определят дегустационните нотки на Маутай, поради голямата комплексност на напитката. В сложните процеси на ферментация и отлежаване играят роля много фактори – като се започне от планинската вода и калта от нея, с която се запечатват шахтите; глината от съдовете за отлежаване, въздухът и климатичните особености. Според специалистите в процеса участват близо 2000 специфични микроорганизми, характерни единствено за градчето Маутай. В един момент дори е правен опит част от производството да бъде извършвано на друго място, но със същите материали и технология. Резултат е бил, че качеството се е влошило и фирмата се принудила да се откаже. В Маутай ще откриете над 1200 различни аромати - много тропически плодови нотки, аромат на круши, сливи, праскови и типичен соев и „умами“ вкус и аромат, ядки, черен шоколад, горчиви билки, дори глина. Маутай е известен и като алкохолът с най-дълъг послевкус. Един мини шот от 10 мл, както обикновено се пие, е достатъчен в продължение на много минути да изпитвате невероятни аромати и вкусове. Маутай, съшо така, е най-добрият избор на напитка за съчетаване с китайска и азиатска кухня, с пикантни ястия, риба и морски даррове.", "date": "2018.12.27", "title": "Непознатият Китай"}
{"url": "https://www.24chasa.bg/novini/article/7217154", "text": ", е Мехти Касъмов Хасков е от с. Галиче, община Бяла Слатина, потвърдиха от МВР. Същият ден той се почувствал зле и се обадил на \"Спешна помощ\". Екипът дошъл на място го преглежда и установява, че е с високо кръвно налягане. Дали му медикаменти и преценили че не е за болница. След 15-на минути обаче след това мъжът е получил мозъчен кръвоизлив, който се оказал фатален за живота му. Първоначални данни за насилствена смърт не са установени. Извършен е оглед и е образувано досъдебно производство, съобщиха от полицията.", "date": "2018.12.27", "title": "МВР потвърди: Починалият в Пампорово е циганският барон от Галиче Мехти Касъмов"}
{"url": "https://www.24chasa.bg/novini/article/7217138", "text": "По искане на Окръжната прокуратура в Габрово задържаха българин, обявен за международно издирване с Европейска заповед за арест, съобщиха от Апелативната прокуратура във Велико Търново. Съдът уважи искането, като взе мярка за неотклонение „задържане под стража“ по отношение на 38-годишен български гражданин, обявен за международно издирване. К.К. е обявен за международно издирване с Европейска заповед за арест, издадена на 04.12.2018 г., от заместник-прокурор при Прокурор на Републиката, Окръжен съд в гр.Шамбери, Франция, за задържане и предаване на съдебните власти на българския гражданин, който се издирва за изпълнение на Заповед за задържане от 29.11.2018 г., с цел провеждане на наказателно преследване за извършено на 07.11.2015 г. в LES MOLLETES (Окръг 73), на френска територия, закононарушение - сексуално насилие. По искане на прокуратурата по отношение на К. К. е взета мярка за неотклонение „задържане под стража“ с цел осигуряване участието му в производството по изпълнение на Европейска заповед за арест до фактическото му предаване на френските съдебни власти.", "date": "2018.12.27", "title": "Мъж, дирен от Франция за сексуално насилие, е задържан в Габрово"}
{"url": "https://www.24chasa.bg/novini/article/7217161", "text": "67-годишен мъж от Русенско загина в пожар в навечерието на коледните празници, съобщиха от ОД на МВР в дунавския град. На 22 декември, в 05.50 ч бил получен сигнал за настъпил пожар в частен имот в село Сваленик, обитаван от 67 годишен мъж, който живеел самотно на адреса. Местопроизшествието било незабавно посетено от служители на РСПАБЗН - Цар Калоян и полицаи от РУ-Две могили. На място те установили, че гори двуетажна къща. След овладяването на пожара, в една от стаите, до печка на твърдо гориво, служителите на реда намерили силно овъглен трупа на собственика на къщата. При извършения оглед на тялото не са били намерени следи от насилие. Предполага се, че възрастният мъж е станал жертва на пожара. Все още не са ясни причините, довели до огненото бедствие. За случая е била уведомена Окръжна прокуратура – Русе. По случая е образувано досъдебно производство за престъпление по чл.330, ал.3, пр.2 от НК, уточниха от МВР -Русе.", "date": "2018.12.27", "title": "67-годишен мъж от Русенско загина при пожар"}
{"url": "https://www.24chasa.bg/novini/article/7217151", "text": "В тежка катастрофа, станала тази сутрин в 6:30 часа сутринта в Грачаница, Косово, са били ранени много ученици, които пътували в микробус, блъснал се в полицейска кола, съобщи Танюг, цитирана от БТА. Информацията бе потвърдена от говорителя на полицията в Прищина Флори Ахмети. Ахмети заявил за прищинския вестник \"Експрес\", че помощ са потърсили 21 души. Ранени са девет деца от сръбска националност и за тях веднага били положени грижи в местната бърза помощ. Учениците са получили контузии, но животът им не е застрашен. Двама ранени в катастрофата косовски полицаи са били откарани в центъра за спешна помощ в Прищина. Води се разследване", "date": "2018.12.27", "title": "Тежка катастрофа между микробус и полицейска кола в Косово, 9 деца ранени"}
{"url": "https://www.24chasa.bg/novini/article/7217153", "text": "След одобрено от съда споразумение, постигнато с Районна прокуратура – Велико Търново, осъдиха мъж за шофиране след употреба на амфетамин, държане на наркотици и неподчинение на полицейски орган. За извършените деяния е осъден на една година и четири месеца лишаване от свобода и му е наложена глоба в размер на 500 лева, съобщиха от държавното обвинение. Г. П. се признал за виновен за това, че на 4 ноември т.г., на пътя Велико Търново – Русе, в землището на с. Куцина, общ. Полски Тръмбеш, управлявал лек автомобил „Фиат“ след употреба на наркотични вещества – метаамфетамин и амфетамин, установено с техническо средство, като деянието е извършено повторно. Освен това в колата му били открити метаамфетамин с нетно тегло 0.243 грама на стойност 6.08 лева и коноп /марихуана/ с нетно тегло 3.239 гр. на стойност 19.43 лв. - престъпление по чл. 354а от НК. На 04.11.2018 г. в гр. Велико Търново, ул.“Н.Габровски“, противозаконно пречил на орган на властта – служители на сектор „Пътна полиция“ ОД МВР-В.Търново, да изпълнят задълженията си за контролиране правилата на движение и изправността на превозните средства, нарушил задължението си по ЗДвП да окаже съдействие на контролиращ орган, като не спрял на подадения му сигнал със стоп-палка и на подадените му звукови светлинни сигнали от младши автоконтрольор в сектор „Пътна полиция“ при ОДМВР В.Търново при предприетото проследяване на управлявания от него автомобил, като продължил движението си - престъпление по чл. 270 от НК. Споразумението има последици на влязла в сила присъда.", "date": "2018.12.27", "title": "16 месеца затвор за надрусан шофьор, спретнал гонка с полицаи във Велико Търново"}
{"url": "https://www.24chasa.bg/novini/article/7217167", "text": "Министерският съвет прие Национална програма за развитие на физическото възпитание и спорта 2018 - 2020 г. Заложените в нея приоритети отразяват ролята на държавата и местната власт и на спортните организации при реализацията на общите идеи за развитие на физическото възпитание и спорта, съобразени с икономическите и социалните приоритети управленската програма на правителството. Националната програма е основополагащ документ за ролята, мястото и социалните функции на спорта в Република България. Стратегическата цел е обединяване на усилията на всички държавни, обществени, неправителствени и частни организации за утвърждаване на физическото възпитание, спорта и спортно-туристическите дейности като средство за подобряване на здравето и физическата дееспособност на населението, максимално разширяване дела на обхванатите в организирания спорт за всички от разнообразни социални групи. Цели се също издигане на спортния престиж на нацията на световно ниво чрез усъвършенстване на националната система за физическо възпитание и спорт в съответствие с водещите европейски практики с оглед насърчаване на физическото възпитание на гражданите и стимулиране на спорта за високи постижения и модернизация на спортната инфраструктура, която да задоволява потребностите на населението от системни занимания с физически упражнения и спорт. Програмата съдържа конкретни действия и срокове за изпълнението на целите и Задачите на Националната стратегия за развитие на физическото възпитание и спорта в Република България 2012 - 2022 г. АМ „Люлин“ става част от АМ „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Автомагистрала „Люлин“ се присъединява към „Струма“ поради малката си дължина - 19,6 км, и факта, че се явява естествено начало на определеното за АМ „Струма\" трасе. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\". На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. С правителственото решение мостът на р. Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение. Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея. Изменението в наименованията на магистралите може да бъде видяно в следващата таблица: Номер на пътя Име на пътя Наименование на пътя Области А-1 Тракия София-Пловдив-Стара Загора-Ямбол-Бургас Сф, СО, Пз, Пд, СЗ, Сл, Яб, Бс А-2 Хемус София-Ботевград-Шумен-Девня-Варна Сф, СО, Лч, Пл, ВТ, Тщ, Ш, В А-3 Струма София-Перник-Дупница-Благоевград-Симитли-Кресна-Сандански-Граница Гърция Сф, Пк, Кн, Бл А-4 Марица (Пловдив-Стара Загора)-Харманли-Свиленград-Граница Турция СЗ, Хс А-5 Черно море Варна-Бургас Бн, Бс А-6 Европа Граница Сърбия-София СО, Сф Списъците със защитените специалности от професии и специалностите от професии, по които в бъдеще се очаква да има недостиг от специалисти на пазара на труда, за учебната 2019-2020 година са допълнени, актуализирани и одобрени от правителството. Към утвърдените 29 защитени специалности от професии за настоящата учебна година са добавени 14 нови с фокус върху секторите машиностроене, електроника и автоматика, моторни превозни средства и транспортни услуги. Списъкът със специалности от професии, по които е на лице очакван недостиг от специалисти на пазара на труда, е актуализиран с добавянето на три търсени специалности - машини и системи с цифрово-програмно управление, промишлена електроника и технология на органичните вещества. Така броят на специалностите в него става 57. Новите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия. С добавянето им към списъците се създават условия за прецезиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Новите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори. Актуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната икономика. С акта се приемат критериите за определяне на специалности от професии от Списъка на професиите за професионално образование и обучение за такива, по които е налице очакван недостиг от специалисти на пазара на труда. Предложена е промяна, с която е гарантирано правото на учениците да завършат обучението си при условията и по реда, по които са го започнали, при изключване на специалност от професия от някой от актуализираните списъци със защитените специалности от професии и със специалности от професии, по които е на лице очакван недостиг от специалисти на пазара на труда. С документален филм, публични лекции и фотографска изложба на моста до НДК в София ще бъде отбелязана 15-ата годишнина от членството на България в НАТО и 70-ата годишнина от създаването на Организацията на Северноатлантическия договор. Това са част от събитията, включени в Националния план от инициативи по повод двете годишнини през 2019г., които Министерският съвет прие днес. Документалният филм с работно заглавие „15 години България в НАТО\" ще проследява процеса от началото на подготовката за членството на страната ни в Алианса до настоящите й ангажименти като част от НАТО. В Националния план е включено осъществяване на български арт проект в Главната квартира на НАТО, символизиращ евроатлантическия път на България и присъединяването на страната към Алианса. Ще бъде организиран концерт на Гвардейския представителен духов оркестър и Представителния ансамбъл на Въоръжените сили. Планира се София да бъде домакин и на международна конференция на високо ниво, посветена на годишнината, постиженията на България като член на НАТО и на бъдещето на Алианса. Правителството прие промени в ПМС № 85/2007 г. относно координацията по въпросите на Европейския съюз. Направеното изменение е свързано с произтичащите от приключването на Председателското трио на Естония-България-Австрия структурни и персонални промени в Министерския съвет. До момента функциите на председател на Съвета по европейските въпроси се изпълняваха от министъра за Българското председателство на Съвета на Европейския съюз 2018. С оглед осигуряване на устойчивост на провежданата от Република България политика към Европейския съюз и ефективна защита на националния интерес, беше определен нов председател на Съвета по европейските въпроси, с което се гарантира непрекъсваемост на работата му. За председател на Съвета по европейските въпроси беше определен заместник министър-председателят по правосъдната реформа и министър на външните работи. С Решение на правителството Министерството на здравеопазването получава безвъзмездно за управление собствеността на сградите, в които се помещават центровете на спешна медицинска помощ в градовете Средец, Сунгурларе и Айтос. По този начин ведомството ще може да обнови и модернизира центровете, включвайки ги в големия инвестиционен проект за обновяване и модернизация на сградния фонд и оборудването в системата на спешната медицинска помощ на територията на цялата страна по Оперативна програма „Региони в растеж“ 2014-2020 г. Имотите са публична държавна собственост. Досега са били управлявани от Центъра на спешна медицинска помощ - Бургас, но са с отпаднала за него необходимост. Правителството разреши също така продажба на недвижими имоти, собственост на „Напоителни системи“ ЕАД, гр. София. На търг ще бъде предложен поземлен имот с площ от 3 404 кв. м. в землището на с. Куцина, община Полски Тръмбеш, заедно с построените в него три сгради. Продава се и урегулиран поземлен имот от 680 кв. м. в землището на с. Еница, община Кнежа, заедно с построените две сгради. Ще бъдат продадени също поземлен имот от 4 576 кв. м. в землището на гр. Летница, заедно с построените в него две сгради, както и двуетажна сграда с разгъната застроена площ от 216 кв. м. в землището на гр. Брусарци. Мотивите за продажбата са, че обектите не се ползват за нуждите на дружеството, не генерират приходи и продажбата им няма да възпрепятства основната му дейност. Продажбата на недвижимите имоти ще се извърши чрез търг при начална цена, не по-ниска от пазарната стойност, определена от независим оценител, сертифициран от Камарата на независимите оценители в България. „Български пощи“ ЕАД ще продадат чрез търг с тайно наддаване недвижим имот в Русе. Апартаментът с площ 65 кв.м. не е необходим за изпълнение на основната дейност на дружеството. Процедурата ще бъде обявена при начална цена, не по-ниска от определената от независим оценител. Сграда, представляваща тягова подстанция в гр. Провадия, е обявена за частна държавна собственост и е премахната от активите на Национална компания „Железопътна инфраструктура“ поради отпадналата необходимост. В сградата не са разположени обекти на железопътната инфраструктура и през нея не преминават действащи кабели и съоръжения и тя няма функционално и технологично значение за сигурността на железопътните превози. Поради отпаднала нужда от Министерство на отбраната се отнема имот - публична държавна собственост, находящ се в гр. Разград, ул. „Св. Св. Кирил и Методий'\" № 6, представляващ поземлен имот с площ от 713 кв. м и застроените в него 3 сгради. Имотът преминава в управление на Областния управител на област Разград и ще се ползва от областната администрация за изпълнение на функциите й. На Висшия съдебен съвет и на Комисията за защита от дискриминация се предоставя за управление по един самостоятелен обект в административна сграда на ул. „Стефан Караджа\" № 2 в гр. Търговище. Двата обекта - публична държавна собственост, ще бъдат използвани от институциите съответно за нуждите на Окръжен съд - Търговище и за териториалната структура на Комисията за защита от дискриминация в града. Обектът на Комисията за защита от дискриминация има достъпна архитектурна среда за хора с увреждания и е подходящ за дейността на регионалния й офис. Висшият, съдебен съвет ще използва предоставения й обект за изграждане на специализирано помещение за щадящо изслушване на деца, т.нар. „синя стая\" по проект „Укрепване па правния и институционалния капацитет на съдебната система в сферата на правосъдието за деца\", съгласно Рамково споразумение между България и Конфедерация Швейцария, Споразумение за Фонд „Сигурност\" на Българо-швейцарската програма за сътрудничество. На ДП „Ръководство на въздушното движение\" се предоставя безвъзмездно управлението върху два имота - публична държавна собственост, и правото на строеж върху същите, за изграждането на радионавигационно съоръжение. Терените се намират в местността „Ашова\", община Горна Оряховица. Те са част от поземлен имот, който се управлява от ГД „Гражданска въздухоплавателна администрация\" към Министерството на транспорта, информационните технологии и съобщенията и е включен в обекта на концесията на летище Горна Оряховица. С решението се дава право на ДП „Ръководство на въздушното движение\" да управлява частта от имота, върху която да изгради два обекта - ново радионавигационно съоръжение Доплеров всенасочен УКВ радиофар/Далекомерно съоръжение (DVOR/DME) с мониторна антена с площ 1330 кв. м. и Комплектна трансформаторна подстанция (КТП) 20/0.4kV, резервирано с дизел-генератор с площ 44 кв. м. Министерският съвет предлага на Народното събрание да ратифицира Споразумението между правителството на Република България и Организацията за икономическо сътрудничество и развитие (ОИСР), което беше подписано на 10 декември в София и на 14 декември в Париж. Това споразумение предвижда ОИСР да извърши техническа помощ, преглед и оценка, свързани с присъединяването на страната ни към кодексите за либерализиране на движението на капитали и на текущите невидими операции. Проверката е част от пътя към пълноправното членство на България в Организацията. Присъединяването ни към ОИСР е кауза с високо значение за страната. Правителството вече е декларирало ясно намеренията си за засилено сътрудничество с ОИСР, като с РМС № 789 от 2017 г. е създаден постоянно действащ Междуведомствен координационен механизъм по кандидатурата на Република България за членство в Организацията. Кабинетът утвърди Споразумение между България и Гърция за регламентиране на железопътния трансграничен трафик. Спогодбата ще създаде двустранната правна рамка в областта на железопътния трансграничен трафик между двете държави, което ще улесни и ускори преминаването през железопътните гранични пунктове. С документа се регламентира трансграничният железопътен трафик и свързаните с него процедури. Правителството одобри резултатите от проведеното в периода 6-7 дември заседание на Съвета на Европейския съюз „Правосъдие и вътрешни работи“. Във формат „Правосъдие“ беше постигнат общ подход по предложението за Директива за договорите за продажба на стоки и по предложението за Регламент относно заповедите за предоставяне и запазване на електронни доказателства. Приет беше общия подход по компромисното предложение за преработен текст на Регламента „Брюксел II а“. Бяха приети и заключения относно взаимно признаване по наказателноправни въпроси. Във формат „Вътрешни работи“ бяха дискутирани предложенията на ЕК за изменение на Регламента за създаване на Европейска гранична и брегова охрана, Директивата за връщането, Регламента за предотвратяване на терористичното съдържание он-лайн, борбата с мрежите за контрабанда на хора, както и по приоритетите за следващата Многогодишна финансова рамка. На 7 декември се проведе и неформално заседание на Съвета на Европейския съюз по заетост, социална политика, здравеопазване и потребителски въпроси, проведено във формат „Здравеопазване“. Здравните министри приеха Препоръка на Съвета за засилване на сътрудничеството в борбата срещу болести, предотвратими чрез ваксинация,обсъдиха и текущото състояние на здравеопазването на територията на Европейския съюз. Австрийското председателство информира за състоянието на преговорите към момента по законодателното предложение за Регламент за оценка на здравните технологии. В дневния ред на заседанието беше и темата за прилагане на Директива 2011/62/ЕС за фалшивите лекарствени продукти. След проведен конкурс „Естет Билд\" ООД е определен за концесионер на морски плаж „Балчик- централен\" в община Балчик, област Добрич, а „РВК 1\" ЕООД е определен за концесионер на морски плаж „Слънчев бряг- централен\" в община Несебър, област Бургас. Инвестициите за подобряване на облика на плажа в Балчик са в размер на 453 102 лв., а за опазването на околната среда, дюните и защитените територии на плажа в Слънчев бряг - в размер на 342 409 лв. „Естет Билд“ ООД се задължава да предлага за целия срок на договора за концесия от 15 г. цена за 1 бр. чадър в размер на 9 лв. с ДДС и цена за бр. шезлонг в размер на 9 лв. с ДДС в зоната за платени плажни принадлежности. За 20-годишния срок на концесията в Слънчев бряг цената за 1 бр. чадър ще е в размер на 10 лв. с ДДС, а цената за бр. шезлонг - в размер на 10 лв. с ДДС. Размерът на концесионното плащане за всяка календарна година от срока на концесиите е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане. Правителството одобри проект на Закон за защита на търговската тайна. Законопроектът е изготвен във връзка с изпълнение на ангажиментите на България като държава-членка на Европейския съюз и цели привеждане на действащата в страната правна закрила на търговските тайни в съответствие с изискванията на европейското законодателство. Търговските тайни са една от най-често използваните от предприятията форми на защита на интелектуални продукти и иновационно ноу-хау. В същото време са най-слабо защитените от съществуващата правна рамка на ЕС срещу тяхното незаконно придобиване, използване и разкриване от други страни. При регистрация в дирекциите „Бюро по труда\", търсещите работа лица ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството. Ще отпадне изискването при регистрация, търсещите работа лица да представят документи, удостоверяващи общ и/или служебен стаж, и/или осигурителен стаж. При необходимост Агенцията по заетостта ще получава информация от Националния осигурителен институт. Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, назначавани със заповед на министъра на труда и социалната политика. Въвеждат се и нормативни срокове за извършване на оценката за допустимостта/съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална / държавна помощ. Целта на промените е да се облекчи съществуващата административна процедура за регистрация на търсещите работа лица, да се подобри качеството на програмите за заетост и обучение и да се оптимизира работа на комисиите за подбор и оценка на тези програми. Правителството одобри изменение и допълнение на Наредбата за реда и начина за включване на лабораториите в списъка по чл. 22, ал. 1, т. 8 от Закона за хазарта за изискванията за изпитване на игрално оборудване и игрален софтуер и за реда за извършване на проверки (Наредбата), която е приета с ПМС № 164 от 2013 г. Предложените нормативни изменения няма да доведат до увеличаване на административната тежест за заинтересованите лица, които са адресатите на Наредбата. Целта е да се подобри ефективността и бързината на административно обслужване, като по-подробно са детайлизирани изискуемите и до този момент документи, с оглед по-голяма яснота и прсцизност на нормативната уредба. Въвежда се изискване към лабораториите, които подават заявление за включване в списъка по чл. 22, ал. I, т. 8 от Закона за хазарта (ЗХ), да предоставят пред регулаторния орган - Държавната комисия по хазарта (ДКХ), приложенията към сертификатите за акредитация. По този начин акредитираните лаборатории безспорно ще доказват своята компетентност по отношение на изпитването на игралното оборудване и игралния софтуер на комуникационното оборудване. Предложени са и промени, които целят акредитираните лаборатории да дават към резултатите от изпитването на игралното оборудване и игралния софтуер документ, който следва да съдържа недвусмислено докладване на обявяване за съответствие на игралното оборудване и игрален софтуер с техническите изисквания, приети от ДКХ на основание чл. 22, ал. 1, т. 7 от ЗХ. Правителството прие промени в Устройствения правилник на Министерството на околната среда и водите. С промените се осигурява подобряването и оптимизиране на дейността на административните звена, в това число прецизиране на техните функции. Създават се условия за разработване на подзаконовата нормативна уредба, отнасяща се до промените в Закона за опазване на околната среда, свързани с общата процедура по оценка на въздействието върху околната среда. Уредбата на правилника се съобразява с определените функции на инспекторите към Инспектората, определени в Закона за противодействие на корупцията и отнемане на незаконно придобитото имущество и Наредбатата за организацията и реда за извършване на проверка на декларациите и за установяване конфликт на интереси. Въвеждат се и промени в Устройствения правилник на Изпълнителната агенция по околна среда, с които се цели подобряване на функционалността на администрацията на Изпълнителната агенция по околна среда, както и подобряване на координацията между структурните звена в агенцията. Промените в двата правилника не водят до увеличаване на общата численост на администрацията. Министерският съвет прие Правилник за прилагане на Закона за мерките срещу изпирането на пари. Правителственото постановление е в изпълнение на разпоредбата на § 10 от Преходните заключителните разпоредби на Закона за мерките срещу изпирането на пари, обн. ДВ б 27 от 27.03.2018 г., в сила от 31.03.2018 г., с който в националното законодателство бяха въведени изискванията на Директива (ЕС) 2015/849 на Европейския парламент и на Съвета от 20 май 2015 г. за предотвратяване използването на финансовата система за целите на изпирането на пари и финансирането на тероризма, за изменение на Регламент (ЕС) № 648/2012 на Европейския парламенти и на Съвета и за отмяна на Директива 2005/60/ЕО на Европейския парламент и на Съвета и на Директива 2006/70/ЕО на Комисията (Директива (ЕС) 2015/849, Директивата). В текстовете на Правилника за прилагане на Закона за мерките срещу изпирането на пари са уредени нормативно въпросите, които Законът за мерките срещу изпирането на пари изрично указва да бъдат уредени в правилник, приет от Министерския съвет. Приемането на Правилник за прилагане на Закона за мерките срещу изпирането на пари е от значителна важност и следва да се отрази положително на възможността от прилагане в пълен обем на мерките за превенция използването финансовата система за целите на изпирането на пари и финансирането на тероризма и да даде възможност на компетентните държавни органи да осъществяват ефективен контрол по прилагането на мерките за противодействие на изпирането на пари и финансирането на тероризма. Разпоредбите на Правилника за прилагане на Закона за меркйте срещу изпирането на пари са съобразени и с делегирани актовете на Европейската комисия, към които реферират редица разпоредби на ЗМИП. Правилникът е съобразен и с насоките на Европейските надзорни органи, издадени съгласно чл. 17 и 18, § 4 от Директива (ЕС)2015/849. Правителството прие промени в Устройствения правилник на Министерския съвет. С направените изменения в чл. 35 се въвежда изискването докладите към проектите на актове, внасяни за разглеждане от Министерския съвет, да съдържат и мотивирани финансови разчети за необходимите разходи, трансфери и други плащания, които произтичат от предложения проект на акт. Прецизирано е понятието „въздействие върху държавния бюджет\", актуализирани са и формите на финансовите обосновки по приложения № 2.1 и № 2.2. към чл.: 35, ал. 1, т. 4, буква „а\" и „б\" от Устройствения правилник на Министерския съвет и на неговата администрация. Предложените промени са свързани с подобряване на процесите на планиране и изпълнение на съответните бюджети в контекста на прилагането на Закона за публичните финанси. Целта е да бъдат разграничени въпросите, които налагат трайно уреждане в нормативната база, от тези, които имат еднократен или краткосрочен характер само в рамките на текущата бюджетна година. Правителството прие решение за откриване на почетно консулство на Република Сан Марино в Република България със седалище в Пловдив и с консулски окръг, обхващащ цялата страна. За почетен консул е назначена Елена Георгиева. Като адвокат тя предлага правни услуги в редица области на българското право и консултира редица български и италиански клиенти по търговско право. Почетното консулство в Пловдив трябва да замени това в София, закрито през 2013 г. Република Сан Марино няма дипломатическо представителство на територията на Република България, а до ноември 2018 г. нямаше и посланик, акредитиран за страната ни. Откриването на почетно консулство у нас, заедно със споразумението за асоцииране на Сан Марино с ЕС отговаря на стремежа на изпращащата страна да засили участието си във вътрешния европейски пазар и ще укрепи икономическите, културни и социални контакти между България и Сан Марино. Правителството одобри промени по бюджета на Министерството на младежта и спорта за 2018 г. във връзка с увеличаване на капитала на „Национална спортна база\" ЕАД. С предоставените средства в размер на 1 500 000 ще бъде изградено разширение на зала за художествена гимнастика, стадион „Раковски”. Управлението на многофункционалното спортно съоръжение от „Национална спортна база\" ЕАД - дружество с дългогодишен опит в сферата на изграждане, управление и поддържане на спортни обекти, ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й. Правителството прие изменение и допълнение на ПМС № 315 от 2018 г. за одобряване на допълнителни разходи/трансфери за 2018 г., като одобри допълнителни трансфери по бюджета на община Кюстендил за 2018 г. в размер на 2 млн. лева. Средствата ще се използват приоритетно за ремонт на уличната мрежа, уличното осветление, водопровода за минерална вода, както и за ремонт и оборудване на социални домове на територията на общината. Със заключителните разпоредби на постановлението се предлага преразпределение между обектите на средствата, предоставени на община Варна с ПМС №224 от 2017 г. Допълнителните средства се осигуряват за сметка на преструктуриране на разходите и/или трансферите по централния бюджет за 2018 година. Министерският съвет одобри проекта на нов договор за застраховка „Обща гражданска отговорност\" на Държавното предприятие „Радиоактивни отпадъци\" (ДП РАО). Уредбата на гражданската отговорност за ядрена вреда се съдържа във Виенската конвенция, ратифицирана от Народното събрание през м. юли 1994 г., както и в глава десета „Гражданска отговорност за ядрена вреда\" от Закона за безопасно използване на ядрената енергия (ЗБИЯЕ). Съгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. На Държавното предприятие „Радиоактивни отпадъци\" са предоставени за експлоатация съоръженията за управление на радиоактивни отпадъци на специализираното поделение „Радиоактивни отпадъци - Козлодуй\" и съоръжения за управление на радиоактивни отпадъци на специализираното поделение „Извеждане от експлоатация-Козлодуй\". ДП РАО притежава и лицензни за извеждане от експлоатация на 1-2 и на 3-4 блокове на АЕЦ „Козлодуй\". Срокът на договора е едногодишен, като застраховката покрива отговорността на ДП РАО за ядрена вреда, причинена на лица, в резултат на ядрена авария, за която застрахованият е отговорен съгласно Виенската конвенция. Застрахователният договор ще бъде сключен с Гражданското дружество „Български национален застрахователен ядрен пул\" за срок от една година. Правителството прие Постановление за уреждане на правоотношенията във връзка със закриването на Министерство за Българското председателство на Съвета на Европейския съюз 2018. Предвижда се създаването на ликвидационна комисия, която да извърши ликвидацията на закритото министерство. Неин председател ще бъде главният секретар на Министерския съвет, а членовете ще се определят със заповед на министър-председателя. Срокът на дейност на ликвидационната комисия е три месеца, считано от влизането в сила на постановлението. Формулирани са задачите на ликвидационната комисия, посочени са правомощията на председателя й, дадена е уредба на служебните и трудовите правоотношения на служителите на закритото ведомство и др. С приемането на проекта ще се уредят всички правоотношения, свързани със закриването на Министерство за Българското председателство на Съвета на Европейския съюз 2018, считано от 1 януари 2019 г.", "date": "2018.12.27", "title": "Вижте какво реши Министерският съвет днес"}
{"url": "https://www.24chasa.bg/novini/article/7217163", "text": "За Дания чашата е преляла: тази скандинавска страна, преценявайки, че не може да приема повече мигранти, без да застраши социалния си модел, умножава пречките за влизане и постоянно пребиваване на чужденци. Последната новост: задържането на \"нежелани\" мигранти на необитаем остров. Откакто мигрантската вълна през 2015 г. я накара да възстанови контрола по сухопътните си граници, Дания, управлявана от десноцентристко коалиционно правителство, подкрепяно от дясната популистка антиимиграционна Датска народна партия, може да се похвали, че е приела близо 100 законодателни поправки, ограничаващи правата на чужденците. \"Датчаните са по-скоро гостоприемни, но системата е съвсем друго нещо: правителството заяви ясно и силно, че не ни иска\", негодува Дьожене, 30-годишен етиопец, кандидат за убежище, с когото се запознаваме в една асоциация за подпомагане на новопристигнали мигранти, наречена \"Къщата трамплин\". Минали са почти четири години, откакто той е пристигнал в тази малка държава с 5,8 милиона жители, от които 8,5 процента са от \"незападен\" произход, според националния статистически институт. Целта за управляващото мнозинство през изборната 2019 г. е ясна: да накара бежанците да разберат, че могат да останат само временно. То предложи на парламента ограничаване на събирането на семейства и намаляване на социалните помощи. Всеки месец несемейните лица ще губят по 150 от 1600-те евро, които получават, а двойките - 270 от 2200 евро. Сумите, които изглеждат щедри на хартия, рядко са достатъчни в тази страна, която е една от най-скъпите в Европа. \"Те трябва да се върнат в родните си страни и да помогнат за възстановяването им възможно най-бързо\", оправдава решението Мартин Хенриксен, говорител по миграционните въпроси на Народната партия. За Мортен Гол, който ръководи \"Къщата трамплин\", това е порочен кръг. \"Новопристигналите губят желание да станат датчани\", негодува той. Разубеждаване на \"нежеланите\" ------------------------------------------ Поради приемането на все по-строги изисквания, от 2015 до 2017 г. броят на молбите за убежище е спаднал драстично - със 75 процента. Според изследователя Деметри Пападеметриу, основател на Европейския институт за миграциите, датската миграционна политика е \"случай, уникален по своята твърдост и нетолерантност\" за Европа и за света, където вече преобладава по-благосклонен към мигрантите климат. През последните три години Дания не се поколеба в избора на средства, за да разубеди кандидатите за убежище: съобщения в ливанската преса, които предупреждават кандидат-емигрантите за затягането на условията за настаняване на нейна територия; конфискация на ценните вещи на мигрантите при граничната проверка. И от края на 2017 г., квотата на бежанците по програмата на ООН е оставена на преценката на министерството на имиграцията и интеграцията, което тази година отказа да я приеме. Тези ограничения се дължат преди всичко на Датската народна партия, изтъква Пападеметриу. \"В Европа никоя друга партия, противник на имиграцията, не е успявала да формира толкова дълбоко и толкова продължително националната политика към мигрантите\", твърди той. Последният успех на антиимигрантската партия: да концентрира на необитаем остров отхвърлените кандидати за убежище и тези, които имат криминално досие, докато чакат да бъдат депортирани, както и онези, които не може да бъдат върнати в страната им. Настанен в бивш изследователски център за животински заразни болести на остров Линдхолм, този център за задържане до 2021 г. ще приеме до 125 души, някои от които бързо ще напуснат страната, но други ще бъдат принудени да останат за неопределено време. Предложеният от Народната партия проект бе приет без възражения от правителството. На 21 декември депутатите одобриха финансиране на плана в размер на 759 милиона крони (116 милиона долари). Парламентът също така одобри с 55 срещу 23 гласа и 30 \"въздържали се\" закон, който изисква всеки, който иска да стане датски гражданин, да се ръкува на церемонията по натурализирането. Смята се, че стъпката е насочена към някои мюсюлмани, които по религиозни причини отказват дадокосват лица от другия пол. \"Щом са нежелани за датското общество, не трябва да притесняват обикновените датчани\", оправда решението във Фейсбук Ингер Стьойбер, популярната, но и спорна министърка на имиграцията и интеграцията. Няколко хиляди датчани излязоха на улицата, за да протестират срещу този проект и новия удар за имиграцията. \"Датчаните рядко демонстрират толкова масово, но те усещат, че политическата класа е отишла твърде далеч\", обяснява генералният секретар на \"Амнести интернешънъл\" за Дания Трине Кристенсен. Датчаните? Не всички. Според последните сондажи Народната партия може да остане втората политическа сила в страната. Няколко месеца преди изборите тя получава 18 процента от гласовете - наравно с Либералната партия (Венстре), която е начело на сегашното правителство. /БТА/", "date": "2018.12.27", "title": "Дания: Необитаем остров за \"нежелани\" мигранти"}
{"url": "https://www.24chasa.bg/novini/article/7217187", "text": "Кабинетът утвърди Споразумение между България и Гърция за регламентиране на железопътния трансграничен трафик. Това съобщиха от правителствената информационна служба. Спогодбата ще създаде двустранната правна рамка в областта на железопътния трансграничен трафик между двете държави, което ще улесни и ускори преминаването през железопътните гранични пунктове. С документа се регламентира трансграничният железопътен трафик и свързаните с него процедури.", "date": "2018.12.27", "title": "Регламентират железопътния трансграничен трафик между България и Гърция"}
{"url": "https://www.24chasa.bg/novini/article/7217186", "text": "АМ „Люлин“ става част от АМ „Струма“, а пътят Калотина - София става магистрала „Европа“, която ще включва и Северната скоростна тангента. Това е предвидено в решение на Министерския съвет, с което се утвърждава списъкът на републиканските пътища и се приема списъкът на пътищата от републиканската пътна мрежа, за които се плаща винетна такса. Автомагистрала „Люлин“ се присъединява към „Струма“ поради малката си дължина - 19,6 км, и факта, че се явява естествено начало на определеното за АМ „Струма\" трасе. Така участъкът „София - Перник\" става част от пътя „София - Перник - Дупница - Благоевград - Симитли - Кресна - Сандански - граница Гърция\". На 15 ноември 2018 г. беше подписан договорът с избрания изпълнител за изграждане на 14,5 км от трасето на пътя Калотина - София в участъка от граничния пункт до пътен възел „Драгоман\", като проектът предвижда и изход към интермодален терминал Драгоман. Предстои подписване на договор и за още един участък от него - между Драгоман и Сливница. С модернизацията на пътя между границата с Република Сърбия и София ще се подобри свързаността на страната със западната ни съседка. Така ще се намали времето за пътуване и ще се повиши пътната безопасност по трасето. С правителственото решение мостът на р. Дунав в посока Русе - Гюргево за частта на територията на Република България се определя за съоръжение, за което се събира такса за ползване на отделно съоръжение по републиканските пътища, съгласно разпоредбата на Закона за пътищата, аналогично на сегашното положение. Изменението в списъка на републиканските пътища се прави поради множеството настъпили промени, свързани с въвеждането в експлоатация на нови пътни отсечки, които са част от републиканската пътна мрежа на страната, или отпадане на трасета от нея.", "date": "2018.12.27", "title": "\"Люлин\" става част от \"Струма\", пътят Калотина - София става магистрала \"Европа\""}
{"url": "https://www.24chasa.bg/novini/article/7217188", "text": "Правителството прие промени в ПМС № 85/2007 г. относно координацията по въпросите на Европейския съюз. Направеното изменение е свързано с произтичащите от приключването на Председателското трио на Естония-България-Австрия структурни и персонални промени в Министерския съвет. До момента функциите на председател на Съвета по европейските въпроси се изпълняваха от министъра за Българското председателство на Съвета на Европейския съюз 2018 Лиляна Павлова. С оглед осигуряване на устойчивост на провежданата от Република България политика към Европейския съюз и ефективна защита на националния интерес, беше определен нов председател на Съвета по европейските въпроси, с което се гарантира непрекъсваемост на работата му. За председател на Съвета по европейските въпроси беше определен заместник министър-председателят по правосъдната реформа и министър на външните работи Екатерина Захариева.", "date": "2018.12.27", "title": "Екатерина Захариева пое работата на Лиляна Павлова"}
{"url": "https://www.24chasa.bg/novini/article/7217190", "text": "След проведен конкурс „Естет Билд\" ООД е определен за концесионер на морски плаж „Балчик- централен\" в община Балчик, област Добрич, а „РВК 1\" ЕООД е определен за концесионер на морски плаж „Слънчев бряг- централен\" в община Несебър, област Бургас. Инвестициите за подобряване на облика на плажа в Балчик са в размер на 453 102 лв., а за опазването на околната среда, дюните и защитените територии на плажа в Слънчев бряг - в размер на 342 409 лв. Това съобщиха от правителствената пресслужба. „Естет Билд“ ООД се задължава да предлага за целия срок на договора за концесия от 15 г. цена за 1 бр. чадър в размер на 9 лв. с ДДС и цена за бр. шезлонг в размер на 9 лв. с ДДС в зоната за платени плажни принадлежности. За 20-годишния срок на концесията в Слънчев бряг цената за 1 бр. чадър ще е в размер на 10 лв. с ДДС, а цената за бр. шезлонг - в размер на 10 лв. с ДДС. Размерът на концесионното плащане за всяка календарна година от срока на концесиите е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане.", "date": "2018.12.27", "title": "Определиха концесионери на плажовете \"Балчик-централен\" и \"Слънчев бряг-централен\""}
{"url": "https://www.24chasa.bg/novini/article/7217212", "text": "При регистрация в дирекциите „Бюро по труда\", търсещите работа лица ще представят по-малко документи. Това предвиждат промени в Правилника за прилагане на Закона за насърчаване на заетостта, които бяха одобрени от правителството, съобщиха от пресцентъра на Министерски съвет. Ще отпадне изискването при регистрация, търсещите работа лица да представят документи, удостоверяващи общ и/или служебен стаж, и/или осигурителен стаж. При необходимост Агенцията по заетостта ще получава информация от Националния осигурителен институт. Чрез промяната се определят и нормативни изисквания за разработването на проекти на програми за заетост и обучение от браншови организации, институции и организации. Дефинират се и критериите за оценка на тези програми от страна на комисиите за подбор и оценка, назначавани със заповед на министъра на труда и социалната политика. Въвеждат се и нормативни срокове за извършване на оценката за допустимостта/съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална / държавна помощ. Целта на промените е да се облекчи съществуващата административна процедура за регистрация на търсещите работа лица, да се подобри качеството на програмите за заетост и обучение и да се оптимизира работа на комисиите за подбор и оценка на тези програми.", "date": "2018.12.27", "title": "Регистрацията в бюро по труда ще става с по-малко документи"}
{"url": "https://www.24chasa.bg/novini/article/7217217", "text": "Правителството одобри изменение и допълнение на Наредбата за реда и начина за включване на лабораториите в списъка по чл. 22, ал. 1, т. 8 от Закона за хазарта за изискванията за изпитване на игрално оборудване и игрален софтуер и за реда за извършване на проверки (Наредбата)/ Това съобщиха от правителствената информационна служба. Предложените нормативни изменения няма да доведат до увеличаване на административната тежест за заинтересованите лица, които са адресатите на Наредбата. Целта е да се подобри ефективността и бързината на административно обслужване, като по-подробно са детайлизирани изискуемите и до този момент документи, с оглед по-голяма яснота и прецизност на нормативната уредба. Въвежда се изискване към лабораториите, които подават заявление за включване в списъка по чл. 22, ал. I, т. 8 от Закона за хазарта (ЗХ), да предоставят пред регулаторния орган - Държавната комисия по хазарта (ДКХ), приложенията към сертификатите за акредитация. По този начин акредитираните лаборатории безспорно ще доказват своята компетентност по отношение на изпитването на игралното оборудване и игралния софтуер на комуникационното оборудване. Предложени са и промени, които целят акредитираните лаборатории да дават към резултатите от изпитването на игралното оборудване и игралния софтуер документ, който следва да съдържа недвусмислено докладване на обявяване за съответствие на игралното оборудване и игрален софтуер с техническите изисквания.", "date": "2018.12.27", "title": "Правителството промени наредба по закона за хазарта"}
{"url": "https://www.24chasa.bg/novini/article/7217228", "text": "Правителството прие решение за откриване на почетно консулство на Република Сан Марино в Република България със седалище в Пловдив и с консулски окръг, обхващащ цялата страна. Това съобщиха от правителствената пресслужба. За почетен консул е назначена Елена Георгиева. Като адвокат тя предлага правни услуги в редица области на българското право и консултира редица български и италиански клиенти по търговско право. Почетното консулство в Пловдив трябва да замени това в София, закрито през 2013 г. Република Сан Марино няма дипломатическо представителство на територията на Република България, а до ноември 2018 г. нямаше и посланик, акредитиран за страната ни. Откриването на почетно консулство у нас, заедно със споразумението за асоцииране на Сан Марино с ЕС отговаря на стремежа на изпращащата страна да засили участието си във вътрешния европейски пазар и ще укрепи икономическите, културни и социални контакти между България и Сан Марино.", "date": "2018.12.27", "title": "Адвокат Елена Георгиева стана почетен консул на Сан Марино в Пловдив"}
{"url": "https://www.24chasa.bg/novini/article/7217239", "text": "Одобрени са списъците със защитените специалности от професии и специалностите от професии, по които в бъдеще се очаква да има недостиг от специалисти на пазара на труда, за учебната 2019-2020 година. Те са актуализирани и допълнени, като към утвърдените 29 защитени специалности от професии за настоящата учебна година са добавени 14 нови с фокус върху секторите машиностроене, електроника и автоматика, моторни превозни средства и транспортни услуги. Такива са професии като: техник геолог, корабен техник, техник по автоматизация, сондьор, корабоводител - специалност морско корабоводене, организатор по експлоатация на жп инфраструктурата, работник в растениевъдството, строителен техник - транспортно строителство, и др. Това съобщиха от Министерството на образованието и науката. Към списъка със специалности от професии, по които е налице очакван недостиг от специалисти на пазара на труда, са добавени три нови търсени специалности – машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57. Новите специалности и в двата списъка са предложени от отрасловите министерства, от организациите на работодателите и приети от междуведомствена комисия. С добавянето им към списъците се създават условия за прецезиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Те създават и възможности за изпълнението на регионални програми и проекти, както и за обучение по специалности в нови или високотехнологични сектори. Актуализирането на списъците допринася за преодоляване дефицита от подготвени кадри по специалности от професии с важно значение за пазара на труда и за икономическия растеж на националната ни икономика. Нова е и предложената промяна, с която е гарантирано правото на учениците да завършат обучението си при условията и по реда, по които са го започнали, ако се наложи изключване на специалност от професия от някой от актуализираните списъци.", "date": "2018.12.27", "title": "Правителството одобри 14 нови защитени специалности"}
{"url": "https://www.24chasa.bg/novini/article/7217231", "text": "Правителството прие промени в Устройствения правилник на Министерския съвет. С направените изменения в чл. 35 се въвежда изискването докладите към проектите на актове, внасяни за разглеждане от Министерския съвет, да съдържат и мотивирани финансови разчети за необходимите разходи, трансфери и други плащания, които произтичат от предложения проект на акт. Прецизирано е понятието „въздействие върху държавния бюджет\", актуализирани са и формите на финансовите обосновки по приложения № 2.1 и № 2.2. към чл.: 35, ал. 1, т. 4, буква „а\" и „б\" от Устройствения правилник на Министерския съвет и на неговата администрация. Предложените промени са свързани с подобряване на процесите на планиране и изпълнение на съответните бюджети в контекста на прилагането на Закона за публичните финанси. Целта е да бъдат разграничени въпросите, които налагат трайно уреждане в нормативната база, от тези, които имат еднократен или краткосрочен характер само в рамките на текущата бюджетна година.", "date": "2018.12.27", "title": "Проектите, внасяни в Министерски съвет, ще трябва да съдържат финансови разчети"}
{"url": "https://www.24chasa.bg/novini/article/7217215", "text": "Правителството одобри проект на Закон за защита на търговската тайна. Законопроектът е изготвен във връзка с изпълнение на ангажиментите на България като държава-членка на Европейския съюз и цели привеждане на действащата в страната правна закрила на търговските тайни в съответствие с изискванията на европейското законодателство. Търговските тайни са една от най-често използваните от предприятията форми на защита на интелектуални продукти и иновационно ноу-хау. В същото време са най-слабо защитените от съществуващата правна рамка на ЕС срещу тяхното незаконно придобиване, използване и разкриване от други страни.", "date": "2018.12.27", "title": "Одобриха проектозакон за защита на \nтърговската тайна"}
{"url": "https://www.24chasa.bg/novini/article/7217232", "text": "Министерският съвет прие Правилник за прилагане на Закона за мерките срещу изпирането на пари. Правителственото постановление е в изпълнение на разпоредбата на § 10 от Преходните заключителните разпоредби на Закона за мерките срещу изпирането на пари, обн. ДВ б 27 от 27.03.2018 г., в сила от 31.03.2018 г., с който в националното законодателство бяха въведени изискванията на Директива (ЕС) 2015/849 на Европейския парламент и на Съвета от 20 май 2015 г. за предотвратяване използването на финансовата система за целите на изпирането на пари и финансирането на тероризма, за изменение на Регламент (ЕС) № 648/2012 на Европейския парламенти и на Съвета и за отмяна на Директива 2005/60/ЕО на Европейския парламент и на Съвета и на Директива 2006/70/ЕО на Комисията (Директива (ЕС) 2015/849, Директивата). В текстовете на Правилника за прилагане на Закона за мерките срещу изпирането на пари са уредени нормативно въпросите, които Законът за мерките срещу изпирането на пари изрично. Приемането на Правилник за прилагане на Закона за мерките срещу изпирането на пари е от значителна важност и следва да се отрази положително на възможността от прилагане в пълен обем на мерките за превенция използването финансовата система за целите на изпирането на пари и финансирането на тероризма и да даде възможност на компетентните държавни органи да осъществяват ефективен контрол по прилагането на мерките за противодействие на изпирането на пари и финансирането на тероризма. Разпоредбите на Правилника за прилагане на Закона за меркйте срещу изпирането на пари са съобразени и с делегирани актовете на Европейската комисия, към които реферират редица разпоредби на ЗМИП. Правилникът е съобразен и с насоките на Европейските надзорни органи, издадени съгласно чл. 17 и 18, § 4 от Директива (ЕС)2015/849.", "date": "2018.12.27", "title": "Приеха правилник за прилагане на мерките срещу изпирането на пари"}
{"url": "https://www.24chasa.bg/novini/article/7217243", "text": "Правителството прие Постановление за уреждане на правоотношенията във връзка със закриването на Министерство за Българското председателство на Съвета на Европейския съюз 2018, съобщиха от пресцентъра на Министерски съвет. Предвижда се създаването на ликвидационна комисия, която да извърши ликвидацията на закритото министерство. Неин председател ще бъде главният секретар на Министерския съвет, а членовете ще се определят със заповед на министър-председателя. Срокът на дейност на ликвидационната комисия е три месеца, считано от влизането в сила на постановлението. Формулирани са задачите на ликвидационната комисия, посочени са правомощията на председателя й, дадена е уредба на служебните и трудовите правоотношения на служителите на закритото ведомство и др. С приемането на проекта ще се уредят всички правоотношения, свързани със закриването на Министерство за Българското председателство на Съвета на Европейския съюз 2018, считано от 1 януари 2019 г.", "date": "2018.12.27", "title": "Комисия ще ликвидира закритото министерство за европредседателството"}
{"url": "https://www.24chasa.bg/novini/article/7217271", "text": "Трусът с магнитуд 4,8, който разтърси Сицилия, е оставил 370 души без покрив над главите им и те са настанени във временни убежища, предаде ДПА, като цитира ръководителят на италианската Агенция за гражданска защита Анджело Борели. Ранените в земетресението са 28, като от тях 10 са в болница. Най-тежко пострадала е жена на 80 години, предаде БТА. Специалисти на гражданската защита са получили сигнали за инспектиране на 1600 обекта за щети, причинени от труса. Земетресението стана вчера сутринта в община Виагранде на източния склон на вулкана Етна. Силният трус последва серия от по-малки трусове, предизвикани от изригването на вулкана в понеделник. Днес Борели опроверга твърденията, че населението е можело да бъде предупредено за опасността. \"Очевидно е, че не можем да предсказваме земетресения\", каза той. Борели обаче призна, че местните власти в района на Етна нямат подходящ план за действие при подобни извънредни ситуации и каза, че този проблем трябва да бъде решен. По-късно днес се очаква в засегнатите от труса райони да дойдат италианските вицепремиери Матео Салвини и Луиджи Ди Майо. Етна е един от най-активните вулкани в света.", "date": "2018.12.27", "title": "370 сицилианци са останали без покрив над главите си заради земетресението"}
{"url": "https://www.24chasa.bg/novini/article/7217277", "text": "Кметството на Париж реши да запази новогодишното тържество на булевард \"Шан-з-Елизе\" въпреки очакваните нови прояви на движението на \"жълтите жилетки\", предаде Франс прес, цитирана от БТА. Прочутото авеню всяка година по традиция е сцена на тържествата по повод настъпването на новата година. Но от шест седмици то е и сцена на демонстрациите на \"жълтите жилетки\", протестиращи срещу данъчната и социалната политика на правителството. На 1 декември в третата седмица на протестите демонстрацията на \"Шан-з-Елизе\" прерасна във вандалски прояви, при които бяха нанесени щети на Триумфалната арка, намираща се в единия край на булеварда. После демонстрантите вилняха и в околните заможни квартали на столицата. За честването на нова година кметството на Париж е предвидило звуково и светлинно шоу на авенюто, съпътствано от фойерверки. Очаква се обаче на 31 декември да има и ново събиране на \"жълтите жилетки\" на булеварда.", "date": "2018.12.27", "title": "Звуково и светлинно шоу на \"Шанз-Елизе\" за Нова година въпреки очаквани протести"}
{"url": "https://www.24chasa.bg/novini/article/7217286", "text": "Индийски милионер плати сватбите на 261 осиротели булки, останали без бащи, като им организира масова венчавка, съобщава в. \"Метро\", цитиран от БТА. Според индийските традиции бащата е този, който трябва да плати сватбата на дъщеря си и да предложи зестра на младоженеца. Ако родителят се е споминал, тази отговорност ляга на плещите на братята на булката. Но когато и те не са налице, много индийки остават без човек, който да им заплати венчавката, особено ако не са от заможни семейства. Така те си остават незадомени. За да промени съдбата на жените с подобни съдби индийският милионер Савани Махеш от години поема разходите на булките. Така беше и при последната му масова сватба в град Сурат. Досега благодетелят е помогнал на 3 172 булки, останали без бащи, да си намерят жених и да се венчаят според местните традиции.", "date": "2018.12.27", "title": "Индийски милионер плати сватбите на 261 булки, останали без бащи"}
{"url": "https://www.24chasa.bg/novini/article/7217288", "text": "Президентът на Бразилия Жаир Болсонаро, който встъпва в длъжност на 1 януари, обеща радикални промени в първата по сила държава в Латинска Америка, след повече от 15 години лява и центристка политика. Макар че крайнодесният президент може да разчита на голяма популярност - 75 процента от бразилците мислят, че решенията, които вече е обявил, са във \"вярна посока\", предизвикателствата, които ще се появят пред правителството му, ще са огромни. Икономика ------------ Бразилия е голям износител, но излиза от една историческа рецесия, заличила ползите от периода на благоденствие, който страната преживя преди десет години. Болсонаро назначи ултралиберала Пауло Гуедес за министър на икономиката, за да осъществи поредица от реформи, целящи да намалят дълга (76 процента от БВП през октомври), по-специално приватизация, данъчна реформа и политика на насърчаване на чуждестранните инвестиции. Един от най-щекотливите въпроси ще бъде реформата на пенсионната система, която налага конституционни промени. Социал-либералната партия на Болсонаро няма мнозинство в Конгреса. За да прокара реформите, той трябва да изгради съюзи с различни консервативни групи. Според консултантската компания \"Юрейша груп\" (Eurasia Group) тези реформи са \"истинско предизвикателство\". Силната подкрепа, с която се полза Болсонаро, може да му даде законодателната \"огнева мощ\", от която се нуждае, особено ако започне бързо реформите, подчертава компанията, която все пак допълва, че \"се очакват драматични дебати\" в Конгреса. \"Болсонаро ще има проблеми сприлагането на фискалната си програма\", смята и Майра Родригес Ваядарес, американска консултантка и специалистка по латиноамериканската политика в консултантската фирма Ем Ар Ви асосиейтс (MRV Associates). Бразилия изнася основно петрол, така че падането на цените през декември, съчетано с икономическото забавяне в Китай, основен търговски партньор на Бразилия, е неблагоприятно за икономиката. Що се отнася до дългосрочниите цели, като инвестициите в инфраструктурата и професионалното обучение, те до голяма степен се пренебрегват, казва Родригес Ваядарес. Дипломация ---------------- Скъсвайки с традицията на мултилатерализма в Бразилия, външната политика ще бъде вдъхновена донякъде от тази на американския президент Доналд Тръмп, от когото Болсонаро се възхищава. Новоизбраният президент вече обяви изтеглянето на страната от Глобалния пакт за миграцията и може да направи същото с Парижкото споразумение за климата. Възможно е също да реши да премести в Ерусалим бразилското посолство в Израел. Освен това той се отнася враждебно към по-нататъшните инвестиции на Китай в Бразилия и даде да се разбере, че неговото правителство ще направи всичко възможно \"в рамките на демокрацията\" срещу социалистическите правителства в Куба и Венецуела. \"Дали той ще рискува да предизвика напрежение, като възприеме твърд подход към Венецуела? Болсонаро няма опит във външната политика, още по-малко екипът му, и ако това прерасне в международен инцидент, може да свърши много, много лошо\", предупреждава Райън Лойд, американски експерт по международни отношения и изследовател в университета на Сао Пауло. Вътрешнополитически проблеми --------------------------------------- Жаир Болсонаро обеща да се бори срещу ендемичната престъпност, тормозеща Бразилия, и да сложи край на корупцията, която като гангрена разяжда политическата класа. По-конкретно той иска да смекчи регламента за носене на оръжие, което поражда опасения от нарастване на насилието в тази страна, в която през 2017 г. са регистрирани 64 000 убийства. Полицаите, отговорни за около 5000 смъртни случая годишно, също така ще се ползват с по-голям имунитет. Освен това той назначи за министър на правосъдието Сержио Моро, съдията, който от 2014 г. разследва делото \"Автомивка\", най-голямото антикорупционно разследване в историята на страната, което прати зад решетките десетки ръководни лица от целия политически спектър, включително бившия ляв президент Луиз Инасио Лула да Силва (2003-2012г.). Политическата корупция в Бразилия обаче е дълбоко вкоренена и всяко подозрение, хвърлено върху обкръжението на Жаир Болсонаро (правителствената агенция, която наблюдава финансовите трансакции, неотдавна започна две разследвания на подозрителни плащания за бивш помощник на неговия син - депутат) или върху партията му, може да опетни имиджа му. Опазването на околната среда и особено на Амазония - зеленият \"бял дроб\" на планетата, са друго предизвикателство. Новоизбраният президент вече заяви, че ще постави интересите на минната индустрия и селското стопанство пред защитата на природата. Райън Лойд прогнозира \"опасен период\" за Бразилия под управлението на крайнодесен президент, който изпитва носталгия по военната диктатура (1964-1985 г.). \"Може да станем свидетели на ерозия на демократичните стандарти\", прерича той. (От БТА)", "date": "2018.12.27", "title": "Предизвикателствата пред бъдещото правителство на Болсонаро"}
{"url": "https://www.24chasa.bg/novini/article/7217396", "text": "На 25 декември към 19.35 часа бил получен сигнал за скандал между мъж и жена в село Ясен. Пристигналият на място автопатрул заварил побоя, при поискване на документите на нападателя за установяване на самоличността му, той във видимо нетрезво състояние, отправил псувни и обиди по адрес на полицейските служители. Продължил с хулиганските действия и след задържането му с непристойните си действия, като ударил униформен и ритал и патрулния автомобил. 52-годишният е задържан за срок до 24 часа. По случая е образувано бързо производство по чл. 325, ал. 2 във връзка с ал. 1 от НК. Уведомена е прокуратурата.", "date": "2018.12.27", "title": "Пиян би жена си в Плевенско, после удари полицай и рита патрулката"}
{"url": "https://www.24chasa.bg/novini/article/7217484", "text": "И тази година се очаква да има увеличаване на случаите на изгубени домашни кучета в дните непосредствено преди новогодишната нощ, предупреждават от „Четири лапи“. Според експертите на международната организация за защита на животните, това се дължи най-вече на стреса, който причиняват пиратките и фойерверките. „Силните и внезапни гърмежи и ярките светлини предизвикват паника и дезориентация при много домашни животни,“ обяснява д-р Марина Иванова, директор на „Четири лапи“ за България. „Първоналачната реакция на много от тях е да избягат колкото се може по-бързо от мястото. Тогава животните са изложени на най-голям риск, защото бягат напосоки и не се пазят от преминаващи автомобили. След преминаване на първоначалния стрес, животното търси да се скрие някъде, докато почувства, че опасността е преминала. Допълнителен фактор, който допринася за дезориентацията на животните е и ранното смрачаване.“ От „Четири лапи“ съветват в дните преди и след Нова година кучетата да бъдат извеждани на повод и на кратки разходки, по възможност в светлата част на деня. Добре е кучето да има светеща каишка, която би спомогнала то да бъде забелязано отдалеч. За хората, които предпочитат да разхождат четириногия си приятел свободно, най-добрият вариант е проследяващо GPS устройство. Не изпадайте в паника, организирайте търсене с повече хора, като един винаги трябва да остане на мястото, където животното е изгубено и един – пред дома Ви. Публикувайте съобщение в групите за изгубени и намерени домашни любимци в социалните мрежи, както и в специализирани сайтове и приложения, като www.bezdom.info или Help A Paw. Ако не откриете домашния си любимец в рамките на няколко часа, разлепете обяви със снимка около мястото, където е изгубен, в парка, където най-често го извеждате и около ветеринарните клиники, магазините за храни и аксесоари за животни и супермаркетите в квартала. Проверете и в приютите за бездомни животни. , опитайте да го успокоите и да го задържите. Проверете в социалните мрежи или специализираните сайтове и приложения дали вече няма обяви за и него и ако не откриете, публикувайте своя. Отведете кучето в най-близкия ветеринарен кабинет, където да проверят дали няма поставен чип, по който да бъде открит собственика. От началото на 2017 г. всяко домашно куче задължително трябва да има поставен микрочип, но за съжаление поради недостатъчния контрол от страна на Българска агенция по безопасност на храните и на местната власт, все още повечето домашни любимци не са идентифицирани, а много от ветеринарните лекари не въвеждат данните от поставените чипове в системата на БАБХ. От „Четири лапи“ обръщат внимание, че гърмежите предизвикват изключителен стрес и дезориетнация и у дивите животни и съветват празнуващите да използват безшумни фойерверки.", "date": "2018.12.27", "title": "\"Четири лапи\": Най-много изгубени домашни кучета има в дните преди Нова година"}
{"url": "https://www.24chasa.bg/novini/article/7217528", "text": "Австрийската полиция не намери бомба в катедралата \"Свети Стефан\" във Виена, след като храмът беше евакуиран заради бомбена заплаха, предаде Ройтерс, като се позова на съобщение на силите на реда в Туитър. При претърсването на катедралата \"Свети Стефан\" не беше открита бомба, предаде БТА. Загражденията са премахнати и се води разследване за установяване на самоличността на човека, който се е обадил, посочи виенската полиция.", "date": "2018.12.27", "title": "Евакуираха катедрала във Виена заради бомбена заплаха, оказа се фалшива (Обновена)"}
{"url": "https://www.24chasa.bg/novini/article/7217569", "text": "От събота вечерта затварят за паркиране района около площад \"Княз Александър Първи\" в София заради концерта в новогодишната нощ, съобщиха от МВР. Така до 18 часа на 1 януари няма да може да се паркира и на ул. \"Дякон Игнатий\" между бул. \"Цар Освободител\" и ул. \"Аксаков\" На концерта в новогодишната нощ няма да бъдат допускани хора във видимо нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред, живота и здравето на присъстващите. Ще бъдат изградени контролно-пропускателни пунктове.", "date": "2018.12.27", "title": "Затварят за паркиране около площад \"Княз Александър Първи\" в София от 29-и вечерта"}
{"url": "https://www.24chasa.bg/novini/article/7217574", "text": "С тържествена литургия и много гости днес бе отбелязан патронният празник на българската църква \"Свети Стефан\" в Истанбул, предава БТА. \"Събрани днес в сърцето на православния Константинопол - Цариград и пребъдвайки в духовната радост от светлия празник на Христовото Рождество, отбелязваме още един светъл празник, свързан с нашата божествена и спасителна вяра - мъченичеството и небесната прослава на първия в историята на църквата Христов мъченик - свети първомъченик и архиедякон Стефан.\" С тези прочувствени думи Негово преосвещенство русенският владика Наум приветства събралите се на патронния празник на обновената българска желязна църква \"Свети Стефан\" на брега на Златния рог. Владиката Наум заедно с група свещеници, между които свещеникът на българските църкви в Истанбул отец Ангел Велков, изнесе службата за Свети Стефан, която продължи три часа и бе много тържествена и впечатляваща. Всички посетители на храма изпяха заедно \"Многая лета\". Обновеният храм бе изпълнен с хора от общността на българите начело с председателя на църковното настоятелство Васил Лязе. Тук бе и генералният консул на България в Истанбул Ангел Ангелов, бившият директор на Дирекцията по вероизповеданията Иван Желев. За отбелязване на патронния празник на църквата \"Свети Стефан\" бяха дошли специално група студенти от Богословския факулет към Софийския университет. Представител на Вселенския патриарх Вартоломей първи също бе гост на службата. Владиката Наум прочете поздравителен адрес от името на Светия Синод на Българската православна църква и българския патриарх Неофит, подчертавайки ролята на българската общност в Истанбул, започнала преди век и половина за утвърждаването на Българската църква в голямата общност на световното православие. Владиката благослови християните, раздаде им нафора. Честването на патронния празник продължи в Метоха - още един знаков обект на българското историческо наследство в Истанбул. Днешният празник е първият след обновяването на храма \"Свети Стефан\", благодарение на което той възкръсна за нов живот. Тържеството му откриване се състоя на 7 януари 2018 г. в присъствието на министър-председателя Бойко Борисов и турския президент Реджеп Тайип Ердоган. Оттогава досега \"Свети Стефан\"е сред най-посещаваните от туристите от различни страни куртурно-исторически и религизиозни обекти в мегаполиса Истанбул.", "date": "2018.12.27", "title": "Русенският владика Наум изнесе службата в българската църква \"Св. Стефан\" в Истанбул"}
{"url": "https://www.24chasa.bg/novini/article/7217597", "text": "Утре, 28 декември 2018 г., петък от 11.00 часа Мая Манолова ще зарадва децата от дома за сираци „Св. Николай“ на отец Иван в Нови хан с лакомства, плодове и сладкиши за Коледа и Нова година. След призив на омбудсмана във фейсбук, по молба на отец Иван, хранителни, търговски вериги, производители и десетки фирми откликнаха и даряват трайни продукти, с които ще се осигури прехраната на 150-те деца в най-студените зимни месеци. Сред дарените храни са 2 тона картофи, 2 тона портокали, 2 тона мандарини, 500 кг. брашно, 250 кг. ориз, макарони, олио, мляко, извара, кашкавал, консерви и др. Акцията по набиране на продукти продължава и всеки, който иска и има възможност, може да се включи, като ги занесе в приюта на отец Иван в Нови хан.", "date": "2018.12.27", "title": "След акция на Мая Манолова във фейсбук фирми даряват храни за децата от приюта на отец Иван"}
{"url": "https://www.24chasa.bg/novini/article/7217601", "text": "„ДПС не могат да се назоват български патриоти, по-скоро те са патриоти на Турция. Това се видя за пореден път при гласуването на Закона за вероизповеданията, където ДПС се постара традиционната за България християнска религия да получи само три пъти по-голямо финансиране, отколкото мюсюлманското вероизповедание, въпреки, че у нас православните са поне сто пъти повече. Така в Русе зам.-председателят на ВМРО Искрен Веселинов коментира изказването на Мустафа Карадайъ, че в Еврокомисията някои приемали представителите на коалицията на „патриотите” в България като фашисти, и в тази връзка „ДПС са единствените патриоти у нас”. Той припомни, че министрите от Коалицията участваха активно в Българското европредседателство, а Красимир Каракачанов е почти всяка седмица в Брюксел за различни комисии. „За евроизборите се надявам да запазим максимално широка коалиция, като целта на патриотите е да вкарат поне двама депутати в Европарламента, допълни Веселинов. Според него, партиите от коалицията са обединени от едни и същи морални ценности и вероятно ще продължат заедно да участват в българската политика. През първите дни на новата година ще се проведе политически съвет на „Обединените патриоти”, където ще се обсъжда точно явяването на коалицията на предстоящия евровот. „Целта е да изберем отлично познаваем водач на листата, който да увлече хората да гласуват за нас”, обясни Искрен Веселинов.", "date": "2018.12.27", "title": "Искрен Веселинов: ДПС са патриоти, ама за Турция!"}
{"url": "https://www.24chasa.bg/novini/article/7217605", "text": "От 2002 година до края на миналата година около 330 000 албански граждани, които живеят извън страната, са взели гражданство от някоя от държавите членки на Европейския съюз, потвърди европейската статистическа служба Евростат, предаде МИА. Гърция и Италия са двете държави, които са дали най-голям брой гражданства на албански имигранти. Така около 150 000 албански граждани са получили гръцко, а около 148 000 - италианско гражданство. Албанската общност е втора по численост в Италия. Според Евростат в Италия през 2017 година е имало 448 000 албански граждани, докато не се посочват данни за броя на албанците, които живеят и работят в Гърция. На трето място, според издадени гражданства на албанци, е Великобритания с 11 000, а Германия е на четвърто с 5 700, предава БТА. Според албанския държавен статистически институт ИНСТАТ извън Албания живеят 1,6 милиона албански граждани. От тях 53 процента са мъже.", "date": "2018.12.27", "title": "За 15 години 330 000 албанци са станали граждани на членки на ЕС"}
{"url": "https://www.24chasa.bg/novini/article/7217604", "text": "Патриаршеската катедрала \"Св. Александър Невски\" вече има свой официален сайт, който беше представен на големия православен празник Рождество Христово от ръководството на храма. Това съобщи Отделът \"Връзки с обществеността\" при Светия синод на БПЦ. Адресът на сайта е:  , и в него е включена \"360-градусова разходка в храма\", както и основна информация за историята и архитектурата на патриаршеската катедрала. В секцията \"Новини\" ще бъдат публикувани съобщения и известия от богослужебния живот в патриаршеската катедрала, а в \"Галерия\" има както архивни снимки, така и актуални фотоси от богослужения и тържества в храма. От началото на 2019 г. сайтът на патриаршеската катедрала ще има и английска, и руска версия.", "date": "2018.12.27", "title": "Храм \"Св. Александър Невски\" вече има свой официален сайт"}
{"url": "https://www.24chasa.bg/novini/article/7217615", "text": "За първите 10 дни от старта на уеб сайта   са продадени 3247 електронни винетки, които влизат в сила от 1 януари 2019 г. Стойността на продадените до момента е-винетки е 300 973 лева. Това съобщиха от пресцентъра на АПИ. От тях най-много – 3025 за 293 425 лв., са годишните електронни винетки за леки автомобили с обща технически допустима максимална маса до 3,5 тона. Интерес има и към новата уикенд винетка, която се въвежда от 1 януари 2019 г. Продадени са 32 такива за леки автомобили, както и 100 седмични, 36 месечни и 7 тримесечни електронни винетки за леки коли. За тирове с обща технически допустима максимална маса над 12 тона са продадени 31 електронни винетки, като най-много са месечните – 20 на обща стойност 2760лева. Осем са купените електронни винетки за тежкотоварни автомобили с обща технически допустима максимална маса от 3,5 тона до 12 тона и автобуси. Също осем са и продадените винетки за ремаркета на леки автомобили. Най-много електронни винетки са продадени чрез уеб сайта www.bgtoll.bg – 1821 на обща стойност 167 931 лв. От 17 декември до днес са конвертирани към електронни винетки 30 400 хартиени винетни стикера. На сайта www.bgtoll.bg може да бъде направена справка в реално време дали подадената информация за конвертиране към електронна винетка е обработена и преобразувана ли е винетката. Напомняме, че шофьорите, на които до края на 2018 г. им предстои пътуване и в момента нямат валиден стикер, могат да купят предпочитаната хартиена винетка и ако нейната валидност изтича през 2019 г., не е задължително да я конвертират в електронна. Това е препоръчително и се прави за удобство при пътуването. Задължително изискване е хартиеният стикер да остане залепен на предното стъкло на автомобила до края на неговата валидност. ПРЕСЦЕНТЪР АПИ 27.12.2018 г.", "date": "2018.12.27", "title": "Над 3 000 електронни винетки са продадени от старта на www.bgtoll.bg"}
{"url": "https://www.24chasa.bg/novini/article/7217607", "text": "Иракските депутати използваха изненадващото посещение на Доналд Тръмп, за да настоят американските войски да напуснат страната, предаде Асошиейтед прес. Политици от двете страни на иракския политически вододел призовават парламентът да гласува за изгонване на войските на САЩ. Около 5000 американски войници са разположени в Ирак като част от международната коалиция срещу джихадистката групировка \"Ислямска държава\", предава БТА. Външното влияние се превърна в гореща тема през изминалата година, през която поддръжниците на популисткия духовник Муктада Садр спечелиха най-голям процент от гласовете на парламентарните избори през май. Садр призовава за ограничаване както на американската, така и на иранската намеса във вътрешните работи на Ирак. Президентът на САЩ прекара вчера три часа в американска военновъздушна база в Ирак, където се срещна с американски войници. По време на необявената си предварително визита Тръмп не се срещна с никакви иракски официални лица. Много депутати възроптаха срещу това посещение, като казаха, че то е арогантно и нарушава иракски суверенитет.", "date": "2018.12.27", "title": "Иракски депутати използваха визитата на Тръмп, настоявайки за изгонване на американските войски"}
{"url": "https://www.24chasa.bg/novini/article/7217619", "text": "Очакваното увеличение на пътните такси по главната магистрала в Северна Гърция \"Егнатия\", както и на свързаните с нея напречни главни пътища, няма да влезе в сила от 1 януари, както беше планирано, пише \"Катимерини\", като се позовава на информационния сайт thessnews.gr. Причина за отлагането е, че увеличението все още не е получило одобрение от компетентната дирекция на Европейската комисия, предава БТА. Според решение на гръцкото правителство от 1 януари таксите трябваше да бъдат увеличени от 0,03 на 0,05 евро, като на различните пунктове за събиране на тол такса увеличението щеше да бъде от 66 до 150 процента. През април се очаква да бъде известен изпълнителят на проект за въвеждане на електронна система за плащане на пътните такси с начален бюджет от 400 милиона евро.", "date": "2018.12.27", "title": "Отлагат вдигането на пътните такси по главната магистрала в Северна Гърция"}
{"url": "https://www.24chasa.bg/novini/article/7217757", "text": "Рецидивист от Нова Загора получи две години затвор за разпространение на наркотици, съобщиха от прокуратурата. Обвиняемият Венцислав Н. се е споразумял със съда и е приел да изтърпи 2 години лишаване от свобода в Затвора в Бургас за държане с цел разпространение на високорискови наркотични вещества. Мъжът е бил задържан на 26 септември 2018 година с марихуана и метамфетамини при условията на опасен рецидив. Одобреното от съда споразумение има силата на влязла в законна сила осъдителна присъда и не подлежи на обжалване.", "date": "2018.12.27", "title": "Дадоха 2 години затвор на рецидивист от Нова Загора за трафик на наркотици"}
{"url": "https://www.24chasa.bg/novini/article/7217756", "text": "Сметките за парно за декември ще са по-високи заради ниските температури и увеличението на цената на топлинната енергия от октомври, предупредиха от „Топлофикация – София” на сайта си. Средната температура в София, отчетена до 26 декември от метеоролозите от БАН, е минус 0,3 градуса, което е доста по-ниско в сравнение със същия период на миналата година, когато е била 2,7 градуса. От дружеството са направили междинен отчет на общите топломери в абонатните станции преди празниците. Резултатите от него показват с 13.9 % повече консумация на топлинна енергия в сравнение с предходния декември. Към студеното време се добавя а и по-високата тарифа на топлинната енергия, която от 1 октомври беше увеличена с 16%.", "date": "2018.12.27", "title": "„Топлофикация-София”: Очаквайте по-високи сметки за парно за декември"}
{"url": "https://www.24chasa.bg/novini/article/7217771", "text": "Съединените щати взеха решение за изтегляне на войските си от Сирия благодарение на стъпките, които предприе Турция, е заявил днес министърът на външните работи на Турция Мевлют Чавушоглу, съобщава ТАСС, като се позовава на турския вестник \"Миллиет\". \"Турция беше ключов фактор за решението на САЩ да се изтеглят от Сирия. Благодарение на приетите от нас решения САЩ изтеглят войските си\", е казал Чавушоглу. Президентът на САЩ Доналд Тръмп обяви на 19 декември решението си да започне изтегляне на американските сили от Сирия, предава БТА. Той обоснова решението с това, че победата над Ислямска държава в Сирия е постигната и че това е била единствената причина за присъствието на въоръжените сили на САЩ. Според американски официални представители изтеглянето на силите от над 2000 души ще отнеме от 60 до 100 дни. Говорителят на американското министерство на отбраната Дана Уайт подчерта, че операцията срещу Ислямска държава не е завършила и че САЩ \"ще продължат да работят със своите партньори и съюзници за разгрома на Ислямска държава\".", "date": "2018.12.27", "title": "Чавушоглу: Изтеглянето на САЩ от Сирия \nе резултат от решенията на Анкара"}
{"url": "https://www.24chasa.bg/novini/article/7217777", "text": "На концерта в новогодишната нощ в София няма да бъдат допускани хора във видимо нетрезво или неадекватно състояние, както и лица, носещи оръжие, пиротехника, летящи фенери, дронове, стъклени чаши, спиртни напитки, бутилки с капачки и други опасни предмети, застрашаващи обществения ред, живота и здравето на присъстващите. Това съобщиха от пресцентъра на Столичната община по повод на Новогодишния концерт \"Сцена под звездите\" на площад \"Княз Александър Първи\" в София на 31 декември 2018 г. срещу 1 януари 2019 г. Ще бъдат изградени контролно-пропускателни пунктове. Екипи на СДВР, дирекция \"Жандармерия\" и общинска полиция и дирекция \"Аварийна помощ и превенция\" ще охраняват, контролират и регулират движението. Същевременно заради концерта се въвежда специална организация на движението. Забранява се престоят и паркирането на пътни превозни средства от 20.00 ч. на 29 декември до 18.00 ч. на 1 януари на площад \"Княз Александър\", на ул. \"Дякон Игнатий\" между бул. \"Цар Освободител\" и ул. \"Аксаков\" и на ул. \"Дякон Игнатий\" от страната на градинката срещу ул. \"Аксаков\". Забраната ще важи и за времето от 08.00 до 19.30 ч. на 31 декември за ул. \"Кн. Александър I\" между бул. \"Цар Освободител\" и ул. \"Съборна\", с изключение на автомобилите ползващи \"служебен абонамент\" на пл. \"Кн. Александър\" и ул. \"Дякон Игнатий\". Между 8.00 ч. на 31 декември и 6.00 ч. на 1 януари забрана за престой и паркиране е въведена за паркинга между Национална художествена галерия и сградата на Народна събрание 2 и БНБ; на ул. \"Г. Бенковски\" между ул. \"Аксаков\" и бул. \"Цар Освободител\"; на ул. \"Аксаков\" между ул. \"Г. Бенковски\" и ул. \"Дякон Игнатий\". От 14.00 ч. на 31 декември до 6.00 ч. на 1 януари се забранява влизането на пътни превозни средства в двете посоки, с изключение на колите със специален режим по бул. \"Цар Освободител\" между площад \"Независимост\" и ул. \"Г. С. Раковски\"; по ул. \"Аксаков\" между ул. \"Бенковски\" и ул. \"Дякон Игнатий\"; по ул. \"Георги Бенковски\" между ул. \"Аксаков\" и бул. \"Цар Освободител\"; по ул. \"Княз Александър\" между ул. \"Съборна\" и пл. \"Княз Александър\"; по ул. \"Леге\" между ул. \"Съборна\" и пл. \"Атанас Буров\".", "date": "2018.12.27", "title": "На концерта в новогодишната нощ няма да пускат пияни или въоръжени лица"}
{"url": "https://www.24chasa.bg/novini/article/7217811", "text": "Румънският президент Клаус Йоханис свика утре (петък) заседание на Върховния съвет за национална отбрана, предаде агенция Аджерпрес, като се позова на президентската администрация. На заседанието ще бъдат обсъдени искания на министъра на отбраната Габриел Леш относно някои постове в ръководството на армията. Аджерпрес припомня, че на 19 декември военният министър обяви, че няма да удължи мандата на Николае Чука като началник на Генералния щаб на армията. Военният министър отбеляза, че законът предвижда четиригодишен мандат начело на Генералния щаб и досега само веднъж този мандат е бил удължаван. \"Бихме искали да спазим тази традиция, така че мандатът (на Николае Чука) изтича на 31 декември\", заяви военният министър. На последното заседание на Върховния съвет за национална отбрана на Румъния на 19 декември бяха одобрени проектобюджетът в сферата на националната сигурност и планът за въоръжаване на армията за периода 2019-2028 г. Президентът Клаус Йоханис съобщи тогава, че 1 902 румънски войници ще участват в различни чуждестранни мисии и операции, тоест със 127 повече отколкото през тази година. Върховният съвет за национална отбрана одобри също План за сформиране на територията на Румъния на командване на Многонационалния корпус Юг-Изток, припомня Аджерпрес.", "date": "2018.12.27", "title": "Румънският президент свика заседание на Върховния съвет за национална отбрана"}
{"url": "https://www.24chasa.bg/novini/article/7217812", "text": "Под ръководството на Районната прокуратура в Дупница се води разследване по досъдебно производство за извършено престъпление за причиняване на средна телесна повреда по особено мъчителен начин, съобщиха от прокуратурата. М. Р. е привлечена за обвиняема за това, че на 19 декември в град Рила, изляла на главата на Е. Р. - майка на обвиняемата, разтвор на сода каустик /натриева основа/. В резултат на това на пострадалата била причинена средна телесна повреда, изразяваща се в трайно затрудняване на речта, обезобразяване на лицето и други части на тялото. След първоначалното задържане на обвиняемата за 72 часа, от Районната прокуратура в Дупница е внесено в съда искане за вземане на мярка за неотклонение \"задържане под стража\", което е било уважено.", "date": "2018.12.27", "title": "Залятата със сода каустик от дъщеря си е с обезобразено лице и проблеми с говора"}
{"url": "https://www.24chasa.bg/novini/article/7217843", "text": "Новото руско стратегическо оръжие прави всякаква противоракетна отбрана ненужна, каза високопоставен руски служител, цитиран от Асошиейтед прес и БТА. Руският заместник министър-председател Юрий Борисов каза днес по телевизионния канал \"Россия-24\", че при последните изпитания хиперзвуковата ракета \"Авангард\" е достигнала скорост 27 пъти по-голяма от скоростта на звука, което я прави неуловима за прехващане. \"При тези скорости практически нито една противоракета не може да свали ракетата \"Авангард\", посочи той. Принципната разлика при ракетния комплекс \"Авангард\" е в това, че е невъзможно да се прогнозира къде ще бъде той във всеки следващ миг, добави вицепремиерът. Борисов говори ден след като руският президент Владимир Путин лично наблюдава успешното според съобщенията изпробване на ракетния комплекс и го обяви за надежден гарант на руската сигурност за десетилетия напред. При вчерашният опит ракетата бе изстреляна от ракетния полигон \"Домбаровски\" в южната част на Урал. Според Кремъл тя успешно е поразила цел на полигона \"Кура\" на полуостров Камчатка (на разстояние от 6000 км). Русия съобщи за този опит в момент на сериозно напрежение в руско-американските отношения, отбелязва АП.", "date": "2018.12.27", "title": "Руски вицепремиер: Нова руска ракета обезсмисля всяка противоракетна отбрана"}
