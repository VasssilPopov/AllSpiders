{"url": "https://www.24chasa.bg/novini/article/6632871", "text": "Тази теза лансира първият по ранг вицепремиер Томислав Дончев в \"Различното интервю\" - рубриката на Кристина Кръстева с най-интересните хора в държавата за \"24 часа\" и за сайта на вестника 24chasa.bg Дали парите от ЕС спират след 2 години, след което българската икономика ще трябва да се справя сама - на този въпрос дава еднозначен отговор заместник министър-председателят. Кога ще е готов газовият хъб \"Балкан\", каква е най-важната функция на България за европредседателството, как приема похвалите на Бойко Борисов, ще има ли облекчения за Северозапада - това са част от въпросите, на които отговаря вицепремиерът. За първи път Томислав Дончев дава отговор и на въпроса дали най-сетне ще се ожени. В голямото интервю за \"24 часа\" той разкрива и други любопитни лични неща.", "date": "2017.12.27", "title": "Томислав Дончев: Да вкараме качествени кадри! Казва и дали ще се ожени"}
{"url": "https://www.24chasa.bg/novini/article/6632888", "text": "На 87 години почина актьорът Алфи Къртис, който преди 40 години изигра малка, но запомняща се роля в първия филм от сагата \"Междузвездни войни\" - Епизод IV, \"Нова надежда\", съобщи The Hollywood Reporter. Тогава той изигра злодея доктор Корнелиус Евазан, който има издадени смъртни присъди в 12 звездни системи и се заяжда с Люк Скайуокър в  космическия бар на Мос Айсли, където синът на Дарт Вейдър и Оби-Уан Кеноби имат среща с Хан Соло и Чубака. Интересно е, че Корнелиус Евазан се появява и във филма Rogue One, който не е част от поредицата, но представя събитията, случващи се непоследствено преди Епизод IV. Там той и приятелят му Понда Баба опитват да се сбият с главните герои Джин и Касиан на пазара в Джеди, където те търсят Со Герера. Касиан се отказва да се занимава с тях и те в крайна сметка избягват, за да може Евазан да бъде убит във въпросния бар малко по-късно. В Rogue One обаче ролята на доктора злодей се изпълнява от Майкъл Смайли. Освен в \"Междузвездни войни\" Алфи Къртис играе и в \"Човекът слон\", както и в минисериала \"Изгубените империи\". Причините за смъртта засега не са обявени. Съболезнования за смъртта на колегата си поднесе в социалните мрежи Марк Хамил, който играе Люк Скайуокър. Според него във филма Алфи изглеждал плашещо, но като човек бил добряк с чувство за хумор и истински джентълмен.", "date": "2017.12.27", "title": "Почина злодеят доктор Евазан от най-първите \"Междузвездни войни\" (видео)"}
{"url": "https://www.24chasa.bg/novini/article/6632914", "text": "Няколко души бяха ранени днес при експлозия в супермаркет в Санкт Петербург, съобщи местната полиция, цитирана от Франс прес и ТАСС. Следственият комитет на Руската федерация е възбудил наказателно дело за \"опит за убийство на две и повече лица\". На място е изпратен екип от следователи, предава БТА. По предварителни данни експлозията станала в развлекателния комплекс \"Гигант Хол\" на първия етаж на магазина, намиращ се на бул. \"Кондратиев\", в 18.30 часа местно време /15.30 по Гринуич/. Пострадали са десет души, четири от които са откарани в болница. В резултат на взрива няма сериозни разрушения в супермаркета. Повредени са само касов апарат, частично таван и една стена, заявил пред ТАСС източник от силите за сигурност.", "date": "2017.12.27", "title": "Взрив избухна в търговски център в Санкт Петербург, има ранени (Обновена)"}
{"url": "https://www.24chasa.bg/novini/article/6632909", "text": "Сирия няма да допусне турска намеса във вътрешните работи на страната, заяви днес сирийското външно министерство в отговор на изявление на турския президент Реджеп Тайип Ердоган по време на посещение в Тунис, предадоха ДПА и ТАСС. , предаде БТА.  В отговор министерството на външните работи на Сирия осъди изявленията на турския президент и подчерта, че Ердоган \"прави отчаяни опити да оправдае неограничената подкрепа, която Анкара е оказала на бандитски формирования, извършили престъпления срещу сирийския народ\". Според сирийското външнополитическо ведомство Турция \"носи основна отговорност за страданията на сирийците от терористични банди\". Сирийското външно министерство посочва още, че \"политиката на президента Ердоган ще има катастрофални последици за Турция и нейния народ\". \"Ердоган живее с илюзията на миналото, той забравя, че Османската империя отдавна е рухнала и съседните на Турция държави не са вилаети\", заяви сирийското външно министерство. \"Свободните народи имат право сами да правят своя избор и да вземат решения в защита на националния суверенитет\", напомнят от министерството.", "date": "2017.12.27", "title": "Сирия към Ердоган: Няма да допуснем турска намеса във вътрешните работи на страната"}
{"url": "https://www.24chasa.bg/novini/article/6632927", "text": "Частична промяна в плана за управление на парк “Пирин” най-вероятно ще гласува утре правителството, очакват няколко независими източника. В предварително обявения дневен ред за заседанието обаче такава точка не е вписана, но вероятно ще бъде вкарана като допълнителна. В 8 часа сутринта противниците на втория лифт ще протестират пред Министерския съвет. Втори протест ще има и на поддръжниците му от Банско и региона, които се канят да затворят пътя за Гърция. С гласуване на промяната в плана за управление ще се разреши строителството на нови съоръжения в ски зоната в Банско. Това ще даде зелена светлина за изграждането на втори лифт. Но за да се случи това, на практика трябва да бъде изменен и концесионният договор за ски зоната. Промяната няма да се гледа днес от правителството, а догодина. Едва когато двата документа минат, може да се внесе конкретно инвестиционно намерение за изграждане на втория лифт. Еколозите, които до този момент категорично се обявяваха против това, били готови да подкрепят частичното изменение в плана за “Пирин”. Промяната в позицията им се дължи на това, че при внасянето на конректно инвестиционно предложение ще се изисква и изготвяне на екологична оценка, тъй като то е свързано с промяната в плана. А въпросната оценка може да се обжалва в съда. Така еколозите привидно ще се съгласят да има втори лифт, но на практика Общественото обсъждане за промяната на плана за “Пирин” приключи на 22 декември. Министерството на околната среда и водите (МОСВ) до късно в сряда е обработвало получените становища. Между 7 и 8 хиляди са подписите на тези, които подкрепят изграждането на втори лифт. Затруднения в работата на експертите обаче създали автоматично генерираните имейли, които коалицията “За да остане природа в България” и организацията WWF са качили на сайтовете си. Те са твърдите противници на новото ски съоръжение. Всеки, който ги отвори, попада на призив да не подкрепи измененията в плана. Броячът на сайта на “За да остане природа в България” показва, че само тя е генерирала по този начин спам от над 100 хиляди имейла. “Нашите експерти са длъжни да обработят всичко постъпило, но това най-често са копи-пейст имейли, които с нищо не показват, че подателят е чел измененията в плана и че предлага нещо конкретно. Това все пак е обществено обсъждане, а не състезание за подкрепа или отхвърляне на промените”, казаха от МОСВ. ТОНИ МАСКРЪЧКА Пореден протест ще се проведе утре с искане за втора кабинкова линия и нови писти в рамките на съществуващата ски зона в Банско. Организаторите от сдружение “Бъдеще за община Банско” обявиха, че очакват хиляди жители не само на курортния град, но и на Симитли, Благоевград, Сандански, Кресна, Струмяни, скиори, любители на планинския туризъм да се включат. Очаква се около 10 ч те да се съберат на пътен възел Симитли на главния път за Гърция. Надеждите са правителството днес да приеме промени в плана за управление на парк “Пирин” и промяна на концесионния договор. Ако не се стигне до решение за изграждане на втора кабинка, ще се вдигнем на протест в столицата по време на европредседателството, твърдят от сдружението. В социалните мрежи вече е сформирана група, която се готви за протест срещу “зеления октопод”, спиращ развитието на ски зоната над Банско. Най-вероятно протестът ще е на 10 януари пред МС, ден преди официалното начало на българското председателство на Съвета на ЕС. “Не поставяме условия и ще приветстваме всяко правителствено решение в полза на развитието. Но сме категорични, че ако властта отново се поддаде на зелените и отново отложи решенията, ще блокираме и границата с Гърция. Нека тази крайна мярка покаже на Брюксел, че никой няма право да се подиграва с нас и да толерира зелените родоотстъпници”, казват още организаторите на протеста.", "date": "2017.12.27", "title": "Зелените предлагат процедурна клопка за Банско - хем да има втори лифт, хем той да не стане"}
{"url": "https://www.24chasa.bg/novini/article/6632940", "text": "Държавният секретар на САЩ Рекс Тилърсън е поискал от руския външен министър Сергей Лавров равнището на насилие в Източна Украйна да бъде намалено, предава Politico. „Подчертавайки загрижеността на САЩ от ръста на насилието в Украйна, държавният секретар поиска от Русия да снижи равнищата на насилие“, съобщи прессекретарят на Държавния департамент на САЩ Хийтър Нойерт, цитирана от \"Фокус\".  Тя допълни, че Тилърсън и Лавров са се споразумели да търсят заедно дипломатическо решение за заплахата, представлявана от Северна Корея и оръжейните ѝ програми, както и да подкрепят мирните преговори в Сирия.", "date": "2017.12.27", "title": "Тилърсън: Равнището на насилие в Източна Украйна трябва да бъде намалено"}
{"url": "https://www.24chasa.bg/novini/article/6632867", "text": "Нови правила при регистрацията на автомобил влизат в сила от четвъртък, напомнят от КАТ. Една от основните промени е вкарването на точен срок, в който колата трябва да се регистрира в КАТ след покупката. Това трябва да стане месец след сключване на сделката. Ако срокът не бъде спазен, новият собственик ще бъде глобен. След това ще има още един месец, за да регистрира автомобила. Ако и това не бъде изпълнено, ще последва служебно прекратяване на регистрацията и автомобилът няма да може да се движи. До този момент нямаше определени срокове, в които превозното средство да бъде регистрирано, заяви началникът на “Пътна полиция” Бойко Рановски. Поради това имало случаи, когато даден шофьор е натрупал глоби, но не може дъ бъде открит, тъй като колата продължава да се води на друг собственик. От утре има и едно облекчение - купувачът на автомобил няма да е длъжен да носи договор за покупко-продажбата при регистрацията в КАТ. Информацията вече ще се обменя по служебен път между пътната полиция и нотариуса, пред когото е била изповядана сделката. Според данните на КАТ това ще облекчи около 350 000 човека годишно. ", "date": "2017.12.27", "title": "Регистрация в КАТ до един месец след покупката на кола"}
{"url": "https://www.24chasa.bg/novini/article/6632754", "text": "Запис от камера показва, че жестоката катастрофа на Бъдни вечер, при която загинаха зам.-кметицата на Кричим инж. Нурджан Ристемова и двете й деца на 6 и 15 г., е станала по вина на водача на камиона. Това съобщиха пред \"24 часа\" източници, близки до разследването. На лентата се виждало как товарното возило навлиза в платното, където се е движело БМВ-то, шофирано от съпруга на Ристемова - Ерол Шерифов. Той направил маневра наляво, тъй като вдясно била оградата на оризарната. В това време камионът се върнал в своята лента и последвал челният удар. Очаква се и автотехническата експертиза ще потвърди механизма на катастрофата. До ден-два трябва да излязат резултатите от пробите за алкохол и наркотици на двамата водачи. 46-годишният Ерол Шерифов, който загуби цялото си семейство, е в критично състояние в университетската болница \"Св. Георги\" в Пловдив. Мъжът на зам.-кметицата е с множество травми и в кома. Настанен е в клиниката по анестезиология и активно лечение. Другият шофьор е с фрактура на единия крак и също е в УМБАЛ \"Св. Георги\". Той е на 31 г. и е от Пловдив. Във фаталния ден Нурджан Ристемова, двете й деца и съпругът й се връщали от покупки от града на тепетата. Смъртта застигнала зам.-кметицата, сина й Джем и дъщеричката Шенай на разклона до с. Йоаким Груево. Хората в Кричим още са в шок от нещастието. \"Загубата е огромна. Нурджан беше моя дългогодишна приятелка. Всички я уважаваха, защото бе честен и искрен човек. Не мога да си представя, че вече няма да я виждам в общината\", каза шефът на местния парламент Ани Хаджиева.", "date": "2017.12.27", "title": "Запис от камера показва: Камионът виновен за смъртта на зам.-кметицата на Кричим и децата й"}
{"url": "https://www.24chasa.bg/novini/article/6632785", "text": "Украинските власти и проруските сепаратисти започнаха днес най-голямата размяна на военнопленници в продължаващия близо четири години конфликт, която може да засегне общо 380 души, съобщи Франс прес. Първа група от петнайсетина украински военнопленници пристигна с автобус на територия под контрола на Киев, съобщи журналист на АФП от мястото на събитието. Сепаратистите се очаква да предадат днес на Украйна общо 74 души, държани като пленници в двете територии под техен контрол в Донецка и Луганска област, а в замяна ще получат 306 души, държани в плен от украинските власти, предава БТА.  Тази операция - първата размяна на пленници за последните 15 месеца между двата лагера - се провежда на фронтовата линия край град Горловка, на около 40 км североизточно от сепаратистката \"столица\" Донецк. Тя стана възможна след дълги преговори с участието на руския президент Владимир Путин, украинския му колега Петро Порошенко и руския патриарх Кирил. Освобождаването на военнопленниците е ключова точка от подписаните през февруари 2015 г. мирни споразумения от Минск. Четиридесет и трима души от всички 306 души, които Украйна трябва да върне на сепаратистите, са си излежали наказанията и са освободени, така че няма да участват в организираната размяна, съобщи представителка на украинския парламент, цитирана от ТАСС. Освен тях, по думите й, има около 10-15 души, които не искат да се върнат на територията под контрола на бунтовниците. По информация на кореспондент на ТАСС от мястото на събитието Киев е завършил размяната на пленници с т.нар. Луганска народна република. На украинската страна са били предадени 16 задържани лица, а Киев се е съгласил да освободи 75 души, но двама от тях са предпочели да не се връщат. Предстои да бъде осъществена размяната на пленници с т.нар. Донецка народна република. Представителят на Украйна в хуманитарната подгрупа на Контактната група Виктор Медведчук заяви, че Киев е предал общо 237 от 306 пленници. По думите му останалите са се отказали да се върнат в територията под бунтовнически контрол или са били освободени, предаде ТАСС.", "date": "2017.12.27", "title": "В Украйна започна най-голямата размяна на пленници от началото на конфликта (Снимки)"}
{"url": "https://www.24chasa.bg/novini/article/6632801", "text": "Испанското правителство започна изтеглянето на няколко хиляди полицейски служители от Каталуня, предава EUObserver. Полицията бе разположена в региона след референдума за независимостта му, предаде \"Фокус\". Безизходицата в отношенията между Барселона и Мадрид продължава след като миналата седмица на парламентарните избори в региона партиите, които искат независимост, получиха най-много депутати.", "date": "2017.12.27", "title": "Испанската полиция се изтегля от Каталуня"}
{"url": "https://www.24chasa.bg/novini/article/6632813", "text": "Поради огромното замърсяване на въздуха в македонската столица кметът на града Петре Шилегов издаде заповед за безплатно използване на градския транспорт. Заповедта влиза в сила веднага, предава  . Тази мярка ще остане в сила до намаляването на замърсяването, уточни Шилегов. През последните дни замърсяването бе над 5 пъти от допустимото. Столичният кмет призова всички общински градоначалници да подпомогнат градския транспорт, а контролните органи да увеличат проверките, включително и на личните автомобили, които се движат в столицата. Правителството също въведе нови мерки за контрол, които влязоха в сила още тази сутрин.", "date": "2017.12.27", "title": "Безплатен градски транспорт в Скопие заради огромното замърсяване на въздуха"}
{"url": "https://www.24chasa.bg/novini/article/6632817", "text": "До дни спецпрокуратурата повдига обвинение срещу Тодор Давидов-Гринго за организирана престъпна група, научи 24 часа. Любимият на фолк дивата Софи Маринова бе задържан в края на септември и обвинен в  изнудване и закана за убийство на айтоски бизнесмен. Както 24 часа пръв писа, в средата на декември делото, образувано в районната прокуратура в Айтос, бе изтеглено в спецпрокуратурата в София. Малко преди Гринго да бъде прехвърлен в Столичния арест той се  отказал от бургаските си адвокати и наел известният юрист Марин Марковски, довериха осведомени. \"Да, поех случая и съвсем скоро ще поискаме промяна на мярката за неотклонение. Ще приложим всички законови усилия, за да освободим момчето, тъй като няма доказателства за това, че Тодор Давидов е извършил престъплението, в което е обвинен. Той е неосъждан, а вече три месеца е в ареста. Срещу него няма нищо, освен приказките на едно лице\", коментира адвокат Марковски. Според него прокуратурата в Айтос нередно и некоректно е държала делото няколко месеца, докато накрая решила, че не е за нея. От задържането си досега Гринго на няколко пъти направи опити да излезе на свобода, но безуспешно. Първоначалното обвинение срещу Давидов бе за изнудване, придружено със закана за убийство на айтоския бизнесмен Асен Атанасов, рекетиран за 50 000 лв. Според прокуратурата Гринго бил подбудител и помагач на извършителя Стефан Сливков от Санданнки. Именно той дава показания, че е нает от Тодор Давидов. По-късно Сливков сменя показанията си и твърди, че Гринго нямал нищо общо. Отпечатъци от Давидов обаче са открити по гнездото за сим-картата и телефона, от който е бил изнудван айтоският бизнесмен, разкриват криминалисти. \"И какво като има ДНК по сим картата? Установено е, че Давидов е бил със Сливков в един хотел. Доказано е, че тази СИМ карта е ползвана от Сливков. Самият отпечатък от ДНК не е достатъчен, за да се направи категоричен извод, че Давидов е извършил престъплението\", коментира адвокат Марковски. Той не уточни кога точно ще внесе жалба за промяна на мярката за неотклонение, но сподели, че клиентът му не се чувствал добре зад решетките и имал проблеми с нервите.", "date": "2017.12.27", "title": "Първо в \"24 часа\": Повдигат ново обвинение на Гринго - за организирана престъпна група"}
{"url": "https://www.24chasa.bg/novini/article/6632855", "text": "Турският премиер Бинали Йълдъръм и кралят на Саудитска Арабия Салман обмениха днес мнения по регионални въпроси и проблеми, предаде Асошиейтед прес. Турският премиер е на двудневно посещение в Саудитска Арабия, предава БТА.  Йълдъръм и крал Салман подчертаха важността на статута на Йерусалим и нуждата ислямският свят да действа единно в защита на правата на палестинските \"братя\", информира АП. Агенцията отбелязва, че Турция и Саудитска Арабия напоследък имаха разногласия по редица регионални въпроси. След като се възкачи на престола през 2015 г., крал Салман опита да подобри отношенията с Турция и да формира така наречената сунитска ос срещу конкурентната шиитска, предвождана от Иран. Бойкотът на Катар, оглавен от Саудитска Арабия през юни, доведе обаче до ново напрежение с Турция, която защити Катар, припомня АП. По време на визитата си в Саудитска Арабия турският премиер ще се срещне и със саудитския принц Мохамед бин Салман.", "date": "2017.12.27", "title": "Йълдъръм и крал Салман: Ислямският свят да действа единно за палестинските \"братя\""}
{"url": "https://www.24chasa.bg/novini/article/6632860", "text": "Бившият посланик на САЩ в Русия Томас Пикеринг заяви, че влиянието на страната му по света залязва и че тя се сблъсква с редица въпроси по целия свят, пише The Hill. „Смятам, че в очите на хората по света ние залязваме“, заяви Пикеринг. „Това не е нещо, от което САЩ се нуждаят или искат при воденето на международната общност“, допълни той. По-рано президентът на САЩ Доналд Тръмп представи своята стратегия за национална сигурност, предава \"Фокус\".  „Нация, която не защитава просперитета си у дома, не може да си защитава интересите навън“, смята държавният глава.", "date": "2017.12.27", "title": "Бившият посланик на САЩ в Русия: Влиянието на САЩ по света залязва"}
{"url": "https://www.24chasa.bg/novini/article/6632868", "text": "Президентът на Франция Еманюел Макрон призова кралят на Саудитска Арабия Салман да „ вдигне напълно блокадата“ спрямо Йемен, за може до страната да достига хуманитарна помощ, предава AFP. Френското президентство съобщава, че Макрон е заявил това по време на проведен на 24 декември телефонен разговор с краля, предава \"Фокус\".  „За Франция няма военно решение за конфликта в Йемен. Необходимо е и двете страни да се върнат на преговорната маса“, смята президентът. По-рано подсекретарят на ООН по хуманитарните въпроси Марк Уолкок заяви, че ако блокадата не бъде вдигната, Йемен ще се сблъска „с най-големия глад, който е бил виждан от света през последните десетилетия“", "date": "2017.12.27", "title": "Макрон: Крал Салман да \"вдигне напълно блокадата\" спрямо Йемен"}
{"url": "https://www.24chasa.bg/novini/article/6632873", "text": "Трибунал в Сараево осъди бивша хърватска военнослужеща на 14 години затвор. Това е най-тежката присъда срещу жена за военни престъпления по време на войната в Босна, предаде  .  58-годишната Азра Башич е била надзирателка в три лагера. Осъдена е за убийства и опити за убийства на пленени сърби през 1992 в лагера в град Дервента. Свидетели я наричат \"кървавата Азра\", заради особената ѝ жестокост. Башич е измъчвала пленените с нож. След войната бяга в Съединените щати, където живее под чуждо име. Американските власти я предадоха на Босна миналата година след международна заповед за арест.", "date": "2017.12.27", "title": "Осъдиха бивша хърватска военнослужеща на 14 години затвор"}
{"url": "https://www.24chasa.bg/novini/article/6632545", "text": "Много хора използват смартфоните си като спасително средство в неудобни ситуации, пише в. \"Дейли експрес\", позовавайки се на резултатите от проучване, направено във Великобритания по поръчка на онлайн казино. Анкетата показва, че близо три четвърти от собствениците на мобилни телефони се \"крият\" зад устройствата, когато усетят, че положението е \"напечено\", предаде БТА. Според допитването през годината смартфоните \"спасяват\" притежателите си средно в 187 неловки ситуации. Британците най-често търсят спасение в мобилните си телефони в градския транспорт, за да избягват очен контакт с останалите пътници. Една пета от участниците в допитването признават, че прибягват до телефоните си, когато пътуват с такси, за да не им се налага да водят разговор с шофьора. Сред неловките ситуации, в които хората посягат към \"спасителния\" телефон, са също возенето в претъпкан асансьор, чакането на опашка пред обществена тоалетна, насред разгорещен спор или на първа среща, която не се развива според очакванията.", "date": "2017.12.27", "title": "Много хора използват смартфоните си като спасително средство в неловки ситуации"}
{"url": "https://www.24chasa.bg/novini/article/6632587", "text": "Отдаваме почит към частица от славната история на „Специални сили“, която е част от голямата славна история на Българската армия. Това каза в интервю за Агенция „Фокус“ бригаден генерал Явор Матеев, командир на 68-ма бригада „Специални сили“, по повод навършването на 14 години от атентата в Кербала, при който загинаха петима български военнослужещи. „Днес отдадохме почит на един от загиналите - на офицерски кандидат Антон Петров. Той е служил в 68-ма бригада „Специални сили“. Утре предстои да отдадем почит и на друг наш военнослужещ, който загива в следствие на същия атентат - старши лейтенант Николай Саръев“, обясни той. „По традиция на тази дата през всички тези 14 години военнослужещи от силите за специални операции идват на мястото, където са тленните останки на офицерски кандидат Антон Петров в Русе. Със съответния военен скромен ритуал и панихида се отдава почит на делото и живота му. Това се прави съвместно със семейството, роднините и приятелите му, както и военно-патриотичните съюзи от Русе“, посочи бригаден генерал Матеев. „Можем само да се учим от историята. Можем да се учим от всички успехи и неуспехи, да извлечем поуки от участията на Българската армия зад граница“, коментира той. „Няма как да вървим напред, ако не знаем историята си, не я почитаме и не извличаме поука от нея. Само така можем да бъдем по-уверени в настоящето и да гледаме по-устремено в бъдещето“, заяви Явор Матеев. „През всички тези години, още от първите мисии на Българската армия и участието й в операции зад граница, нещата се подобряват, най-вече организационно. В организационен аспект категорично нещата са подобрени“, посочи той. „Длъжни сме да използваме най-добре това, с което разполага Българската армия, и с него да изпълняваме функционалните си задължения по възможно най-добрия начин“, заяви бригаден генерал Матеев. „Знаем по какъв начин се сформираха контингентите в началото. От много години вече отиват щатни формирования, които продължително време са се готвили за изпълнение на подобни задачи. Не се налага в екстремални условия да се доподготвяш и да изпълняваш някакви функционални задължения, които по същество не са твоите. В миналото беше така. Сега от много години това е коренно променено“, обясни Явор Матеев. „Ако не се учим непрекъснато, ако стоим на едно ниво, няма как успешно да изпълняваме задачите си. Виждате колко е променен светът днес. Той се променя с такива темпове, че не знаем дали утре ще бъде същият“, коментира той. „Най-важната поука е винаги да бъдем в крак с времето - в организационно и мисловно отношение, и като манталитет, знания, практически умения и визия. Ако не сме в крак със съвременните реалности, няма как успешно да изпълняваме задълженията си и максимално без загуби и инциденти да вървим напред“, заяви Явор Матеев. „Ще кажа и, че в една съвременна армия трябва да се влагат средства за личния състав. Това е най-голямото богатство на армията, а и на всяка държава, защото хората са най-голямото богатство. И в Българската армия, и в „Специални сили“ най-голямото богатство са хората“, посочи бригаден генерал Матеев. „Трябва да се влагат средства и в тях, но и в оборудване, снаряжение и условия за работа. Ако не взимаме предвид тези аспекти, трудно ще бъдем на равнището на съвременните предизвикателства и реалности, на които трябва да отговаряме ежедневно“, допълни той.", "date": "2017.12.27", "title": "Днес се отдава почит на военните ни, загинали при атентата в Кербала"}
{"url": "https://www.24chasa.bg/novini/article/6632636", "text": "Виетнамски съд осъди 15 души на затвор между 5 и 16 години за планиране на бомбен атентат на най-голямото летище в южния град Хошимин, предаде Ройтерс. Обвиняемите са осъдени за \"тероризъм при съпротива срещу народната администрация\". Във Виетнам за терористични прояви може да се даде и смъртно наказание, предава БТА. Полицията осуетила готвения атентат, след като пътници на летището Тан Сон Нхат забелязали кашони, в които били открити взривни устройства, съобщи местен вестник. Един от обвиняемите получи 16 години затвор, а останалите - между 5 и 14 години. Според съдебните документи обвиняемите са действали по инструкции от чуждестранна групировка, която използвала социалните мрежи за пропаганда и вербуване.", "date": "2017.12.27", "title": "Затвор за 15 души във Виетнам заради планиране на атентат в страната"}
{"url": "https://www.24chasa.bg/novini/article/6632641", "text": "Над 3,2 млн души са поискали достъп до личните си досиета в архивите на източногерманската тайна полиция от обединението през 1990 г. насам, заяви за ДПА ръководителят на федералната агенция за архивите на ЩАЗИ. Според Роланд Ян интересът е надминал първоначалните очаквания. Около 46 300 души са подали молба за достъп до документите през тази година до ноември. През 2016 г. са кандидатствали общо 48 000 души, предава БТА.", "date": "2017.12.27", "title": "Милиони германци искат достъп до досиетата си в ЩАЗИ"}
{"url": "https://www.24chasa.bg/novini/article/6632678", "text": "Най-малко един човек е пострадал, след като два влака за поддръжка в метрото на Ню Йорк се сблъскват в тунела, свързващ кварталите „Манхатън“ и „Куинс“, предава CBS. „Двата влака за поддръжка са се сблъскали в пет часа сутринта (местно време), но не са дерайлирали“, съобщава службата на нюйоркското метро. От там допълват, че един служител е закаран в болница и че няма прекъсвания на трафика.", "date": "2017.12.27", "title": "2 влака се сблъскаха в метрото на Ню Йорк, има ранен"}
{"url": "https://www.24chasa.bg/novini/article/6632726", "text": "Бившият президент на САЩ Барак Обама заяви, че използването на социалните медии по зловреден начин може да доведе до „балканизиране на обществото“, предава Politico. Бившият президент заяви, че технологията трябва да се използва „по начин, който да позволи чуването на множество гласове, да позволи разнообразие на гледните точки, но да не води до балканизиране на обществото, а да позволява откриването на общото“. Според него „една от опасностите в интернет“ е, че хората често четат медии, „които подкрепят собствените им предразсъдъци“, предава \"Фокус\".  Обама не назова лично настоящия президент на САЩ Доналд Тръмп, който е известен с честата си употреба на социалната мрежа „Туитър.", "date": "2017.12.27", "title": "Обама: Социалните медии не трябва да се използват за разделение на обществото"}
{"url": "https://www.24chasa.bg/novini/article/6632731", "text": "Турският президент Реджеп Тайип Ердоган приключва днес четиридневна африканска обиколка с посещение в Тунис, фокусирано върху икономическите контакти, информира Асошиейтед прес. Ердоган даде съвместна пресконференция със своя колега от Тунис Бежи Каид Есебси, на която бяха засегнати и международни теми. Турският президент заяви, че Турция и Тунис никога няма да приемат промени в историческия статут на Йерусалим след решението на президента на САЩ Доналд Тръмп да обяви града за столица на Израел, предава БТА.  \"Йерусалим е наша червена линия. Всяка стъпка срещу историческия и свещен статут на Йерусалим е неприемлива\", каза Ердоган и допълни, че неговата страна ще работи за международно признание на палестинската държава и ще потърси подкрепа и от ЕС. Ердоган също така нарече сирийския президент Башар Асад \"терорист\", информира Ройтерс. \"Асад определено е терорист, който върши държавен тероризъм\", заяви Ердоган на съвместната пресконференция с президента на Тунис. \"Невъзможно е да се продължи (напред) с Асад. Как можем да приемем бъдеще със сирийски президент, който е убил близо милион от своите граждани?\", попита на пресконференцията Ердоган. Турският лидер обеща на Тунис подкрепа за преодоляване на икономическите трудности и в борбата с тероризма, допълва Асошиейтед прес. Ердоган присъства на турско-туниски икономически форум и бе придружен по време на посещението от деветима министри и 200 бизнесмени. По-рано турският президент посети Судан и Чад, където подписа споразумения във военната сфера и в икономиката, отбелязва АП.", "date": "2017.12.27", "title": "Ердоган: Башар Асад е терорист, който върши държавен тероризъм"}
{"url": "https://www.24chasa.bg/novini/article/6632762", "text": "Бивш собственик на фабрика за сладкарски изделия в Москва уби охранител и рани трима души, съобщи руският Следствен комитет, цитиран от световните агенции. По данни на комитета Иля Аверянов е открил стрелба във фабрика \"Меншевик\" при разгорещен спор с новия й собственик и се е барикадирал в промишления комплекс. Прокуратурата в Москва съобщи, че стрелбата започнала, когато на територията на предприятието пристигнали съдебни пристави, предава БТА.  Аверянов се обади в радиостанция \"Бизнес Еф Ем\" и заяви, че фабриката му е била отнета незаконно от прокурори, действащи заедно с престъпна банда. \"Обкръжен съм, навсякъде има хора от специалните части. Или ще си тегля куршума, или ще се предам. . . Ако остана жив, ще се боря докрай\", заяви той пред радиостанцията. Първоначално бе съобщено, че мъжът е въоръжен с полуавтоматична карабина \"Сайга\" и че е взел няколко души за заложници. Властите опровергаха информацията за взети заложници, но казаха, че мъжът се е барикадирал във фабриката. Полицията претърси обекта след стрелбата, но в него не бе намерен бившият директор, съобщи източник от министерството на вътрешните работи. Аверянов е напуснал територията на фабриката преди силите на реда да я отцепят, заяви началникът на пресслужбата на Московското Главно управление на вътрешното министерство Юрий Титов, цитиран от ТАСС. Той уточни, че това е станало в 09.53 ч. местно време и че оръжието, с което е стрелял Аверянов, е било иззето.", "date": "2017.12.27", "title": "Един загинал и трима ранени при стрелба в сладкарска фабрика в Москва (Видео)"}
{"url": "https://www.24chasa.bg/novini/article/6631658", "text": "На 13 март 2009 г. - петък, в 13,30 ч, търновският адвокат Петър Лупов си уговаря среща с човек, който разваля магии. Не е суеверен, но от доста време се притеснява за живота си. И има защо - за по-малко от 8 месеца преживява два атентата, получава заплашителни есемеси, предупреждават го, че е “поръчан” и може да бъде убит. На 18 юли 2008 г. Лупов е пребит в кантората си с увита в тиксо чугунена тръба. Жена му - Аринка, го намира целия в кръв. В болницата му правят 18 шева на главата. След месец - на същата дата - 18-и, е подпалена и вишневата му “Тойота Авенсис”. Докато Лупов и жена му пътуват за срещата с мага, до колата им се залепва тъмен фиат с едър мъж зад волана. Ту минава отпред, ту се връща отзад. “Този ни следи, защо ни следи, не знам...”, казва напрегнат адвокатът. “Добре де, дай му път”, отговаря жена му и запазва самообладание въпреки страха, който се надига в гърлото ѝ. Тъмният фиат ги преследва километри наред и ги оставя малко преди да стигнат при мага. Усещането, че всеки месец на 18-и може да му се случи нещо лошо, не напуска Лупов. Успокоява го само мисълта, че синът и дъщеря му са далеч от Търново и са в безопасност. На 25 март както всяка сутрин адвокатът излиза от дома си малко след 7,30 ч. Графикът му е закован като на държавен служител. Насочва се към гаража си, който е на 2 минути път с кола и е на ул. “Елин Пелин”. Сяда зад волана в синия си “Опел Вектра”, но преди да затвори вратата, до нея изскача наемник на Килърите с масленозелена шапка на главата, тъмно яке, дънки и бели маратонки и стреля с пистолет “Макаров”. Лупов е улучен от куршуми в гърба, слепоочието, гърдите и корема. Последният - 5-и изстрел, е контролен и пронизва врата. По това време Николинка М. е на 10-ина метра от гаража и чува пукот. След секунда-две - ново изпукване. Уплашена, тя тръгва към отсрещната страна на улицата. Минувач, който вече е подминал гаража и е чул шум от “тракане” и “чупене на стъкла”, се обръща и вижда някакъв човек с бели маратонки да излиза оттам набегом. Със скрит под якето пистолет килърът завива по близката ул. “Сергей Румянцев” и след 100-ина метра двамата свидетелите го губят от поглед. Озадачени, те се питат един друг какво става и после се разделят. Мъжът още не знае, че този ден ще обърка живота му и ще го превърне в анонимен свидетел №1 срещу бандата на Килърите. 7 месеца след стрелбата той разпознава по снимки стрелеца в полицията. Посочва портрета на Владимир Филев - човека, заподозрян 3 месеца по-късно и за покушението срещу бизнесмена Румен Рачев, застрелян на 3 юли пред болницата в Шумен. Малко след като Николинка и другият свидетел си тръгват, Цветанка Манолова, която живее през 5-6 къщи от гаража и е тръгнала да си купи кафе, вижда отворените врати и задницата на колата на Лупов. До обед тя минава още 3 пъти оттам и забелязва, че гаражът все така зее отворен. На 4-ия път надниква и вижда човек, килнат на дясната си страна. Прибира се набързо, обзета от лошо предчувствие, и казва на приятеля си: “Пламене, да не е станало нещо с Лупов, вратата на гаража му от няколко часа стои отворена”. Пламен Лаков и Цветанка отиват при гаража, но не смеят да влязат. Наблизо е един комшия и те го молят да провери дали при колата има някой. След малко той им казва втрещен: “Пепо е гръмнат!” Улицата се изпълва с полиция. Криминалистите намират стъклото на шофьорската врата потрошено, а в джоба ѝ - две от изпопадалите 7 гилзи. Сред първите разпитани е и Пламен Лаков. Той в началото премълчава, че познава влиятелен човек, който преди време му казва, че иска Лупов “студен”. “Аз ще съм следващият”, казва си Лаков. Няма и два месеца, откак той е говорил с адвоката и го е предупредил, че заради банковите дела, които води, “влиятелен човек” в града иска да го ликвидира. Лаков се страхува за живота си, за жена си и детето си Знае, че поръчителят на убийството и хората му “няма да се спрат пред нищо, ако ги застраши”. Но през есента на 2010 г., малко след като МВР и прокуратурата удрят бандата на Килърите и медиите съобщават, че в ареста един след друг заради мокри поръчки са прибрани четирима, той събира кураж и проговаря. На 21 октомври 2010 г. в деня, в който Лаков дава показания, не пред прокуратурата в старопрестолния град, а в Шумен, е арестуван и търновският бизнесмен Георги Вълев. Впоследствие Вълев е обвинен, че е поръчал убийството на Лупов на Петър Стоянов - Сумиста, с когото се познават покрай спорта. ( Лаков е бивш охранител и бивш служител на Вълев. Някъде през 2007-2008 г. той се наема за пазач на паркинг до пазара в Търново, но без трудов договор. После по предложение на Вълев почва работа в дискотека “Маями”, а след около месец се съгласява да събира вземания от длъжници, закъснели да върнат парите на Вълев, срещу 20% от възстановената сума. В един горещ юнски ден на 2008 г. Лаков е извикан от шефа си. Какво е станало на срещата, става ясно от разпита на 21 октомври, който започва в 13,53 ч и продължава 2 ч. Лаков разказва: “Бях повикан от Жоро Вълев в неговия офис в бившия 4-и корпус на Военното училище. Като пристигнах, в кабинета му бяха Радослав и Петър Атмаджов  . Стана въпрос за търновския адвокат Петър Лупов. Вълев обясни, че Лупов му е бил адвокат по дела, свързани с Тракия банк. Каза, че трябва да бъде убит, защото го е предал. Но не сега точно, а по-късно, защото всички ще се усъмнят, че Вълев е поръчал убийството. Седях и слушах. Не съм реагирал по никакъв начин на тези думи... Тогава Вълев се обърна към мен и ме попита: “Ще се съгласиш ли срещу 25 000 лева ти да го убиеш?” Каза, че ако приема поръчката, ще ми осигури огнестрелно оръжие. Отговорих: “Абсурд, имам малко дете, изобщо не мога да се занимавам с такива неща.” Честно казано, не съм очаквал, че Жоро Вълев директно ще ми предложи да извърша такова нещо.” Според Лаков на срещата Атмаджов подхвърля, че “също можел да извърши убийството”, но имало опасност да го разпознаят по специфичната походка, защото накуцвал с единия крак. (За този случай Атмаджов е разследван и оправдан.) След няколко дни човек на Вълев пак разговаря с Лаков в опит да го убеди да приеме поръчката. “Млад си, 25 000 лв. са добри пари, по-добре ти да ги вземеш, отколкото някой друг”, увещава го той. Обяснява, че имало “желязна” група, която може да свърши “тази работа”, на един “много голям мъж, който се занимава със сумо”. Лаков пак отказва и оттогава се превръща в “обществен” враг и заплаха за посветените в плана, които решават “да го санкционират”. Губи си работата, но едно зло не идва само - почват да го привикват в полицията. “Зная, че Вълев е накарал 3-ма негови длъжници да пуснат жалба срещу мен затова, че съм взел парите от тях по записи на заповед в полза на Жоро Вълев и не съм му ги предал. По повод жалбите   ме викаха да ме разпитват. Участвах дори в очна ставка с Вълев. В присъствието на полицая казах, че според мен Вълев си отмъщава, задето отказах да убия Лупов. Жоро Вълев отговори, че много вестници съм бил чел. Полицаят чу това. Помня, че на още 2-ма полицаи казах, че Вълев поиска от мен да убия адвоката. На тези мои приказки абсолютно никой не обърна внимание, но тогава Лупов беше още жив”, разказва пред прокурор защитеният свидетел. Проверките показват, че той не лъже за сигналите в полицията. Единия път - през септември 2008 г., Лаков е призован в районното да дава обяснения. Тогава той казва на полицая Антон Н., че иска на 4 очи да му съобщи нещо, което не трябва да се записва, понеже се страхува за живота си. Двамата отиват в друга стая и Лаков споделя, че са му предлагани пари да убие Лупов, че “през живота си е вършил доста глупости, но подобно нещо не е в състояние да извърши”. Месец по-късно той разказва за поръчката и на друг оперативен работник. Всеки от полицаите пише поотделно докладна записка до шефа си, но и 2-те хващат прах. У Лаков се затвърждава убеждението, че Вълев е влиятелен и има “много негови хора в полицията и прокуратурата” Търси начин да се защити и пита своя познат Цонко как да си намери адвокат. “В града всичките са близки с Вълев”, казва му Цонко и го съветва да си намери някой като Лупов, който не е в добри отношения с бизнесмена. Сутринта на 2 февруари 2009 г. Лаков изчаква Лупов пред кантората му на ул. “Васил Левски”. Докато адвокатът отваря вратата, пояснява, че е дошъл за правна консултация във връзка с жалби срещу него от длъжници на Георги Вълев. “Казах му, че Жоро е поръчал убийството му и че лично на мен е предлагал 25 000 лв., за да го убия. Лупов ми заяви, че не познава Вълев, отказа да ме консултира и да говори повече с мен и влезе в кабинета си”, разказва Лаков. След като го отпраща, Лупов казва за случилото се на жена си. Споменава, че като осанка Лаков му е заприличал на човека с бейзболната шапка, който миналото лято го е нападнал в кантората. Казва, че може да познае бияча по походката и ръста. При разпознаването заявява, че биячът не е Лаков и се е заблудил За предупреждението, че са предлагани пари за убийството му, разказва на Емил Денев, окръжен прокурор на Велико Търново. В резултат на 5 февруари при адвоката е изпратен Владимир Кръстев от сектор “Криминална полиция” във Велико Търново. Същия ден той пише докладна №1557. Разпоредено е полицейски автомобил да следва Лупов и да го пази, но да не се набива на очи Колата следва Лупов дни наред, но полицаите решават, че няма нищо подозрително, и охраната е свалена. Според едни ден-два преди стрелбата, а според други - по-рано. За Килърите това е идеалният момент. Но как те са разбрали за него? Или са следили Лупов под носа на полицията, или са получили вътрешна информация, че охраната е свалена. След разкриването на бандата през 2010 г., е доказано, че Килърите се проучвали добре навиците на жертвите си. Знаели са, че Лупов всяка сутрин кара жена си на работа в болницата. В нощта преди покушението обаче тя е нощна смяна и юристът излиза сам. След убийството адвокатите в града реагират, че смъртта на Лупов е “предизвестена”. “Целият град казваше, че това се е знаело много преди да стане”, казва и Аринка Лупова в съда. Мъжът ѝ 12 г. от живота си е бил следовател и си отива огорчен, че след атентатите срещу него полицията не е направила нищо и делата са тикнати в графа “неизвестен извършител”. Обратът идва след намесата на ГДБОП по времето, когато вътрешен министър е Цветан Цветанов, а обвиненията срещу Килърите в съда се поддържат от шуменските прокурори Ася Петрова (сега зам. главен прокурор) и Стефка Якимова. Освен за убийства бандата е уличена за серия побои и палежи. Поръчката за убийството на Петър Лупов е възложена на бандата на Килърите през август 2008 г. в кафе “Куатро” в София. Там Георги Вълев праща свой човек да се срещне с Петър Стоянов - Сумиста, става ясно от мотивите на съдиите за доживотните им присъди. Присъства и Боян Джамалов, който по-късно става важен свидетел на прокуратурата. Пратеникът обяснява, че той и шефът му са претеснени, че Лупов не си е взел поука след побоя и палежа. Дори дал пресконференция, на която заявил, че “истината ще излезе наяве”. Изпълнението на поръчката Сумиста възлага на Васил Костов-Кеца. Той се заема с организацията и при второто убийство - на Румен Рачев, 3 месеца по-късно. Уговорката е поръчителите да платят на траншове за 2-те покушения. Мотивът за убийствата на Лупов и Рачев според прокуратурата е заровен в поредица от дела и правни спорове за парите на бившата Тракия банк АД. Вълев имал пълномощни от акционерите на банката. Чрез Лупов и още един адвокат той започва дела с цел да бъдат обявени за нищожни сделките за прехвърляне на акциите на Тракия банк. По-късно обаче се стига до преговори по инициатива на акционери, обединени в т.нар. Пловдивска група. Заради противоречията между акционерите Лупов е готов да се откаже. “Искат от мене “безумни неща”, казва той месеци преди да бъде убит. В крайна сметка сагата с Тракия банк приключва със споразумение, но Вълев не получава очакваните милиони. Според обвинението той се чувствал предаден от адвоката и пловдивската група и решил да отмъсти. Румен Рачев, който бил привлечен по предложение на Лупов да помага по случая Тракия банк заради “големите си контакти и възможности”, претендирал по един от договорите хонорар, който Вълев не искал да плаща. Писмената уговорка между него и шуменския бизнесмен била Рачев да получи 70% от спечеленото при преговорите, или малко над 1 млн. евро. ", "date": "2017.12.27", "title": "Адвокат убит от Килърите, след като МВР му сваля охраната"}
{"url": "https://www.24chasa.bg/novini/article/6632771", "text": "През 2017 г. Хърватия и Унгария незаконно са депортирали от своя територия в Сърбия около 1500 мигранти. Това заяви пред журналисти директорът на сръбския център за защита и помощ на кандидатите за убежище Радош Джурович, цитиран от агенция ТАСС и БТА.  \"Хърватия и Унгария депортират мигранти на територията на Сърбия, опитвайки се да превърнат нашата страна в буферна зона. Хърватия например ежедневно изпраща в Сърбия 30 души. За цялата 2017 г. Унгария е депортирала в Сърбия около 1000 души, а Хърватия - 500. Нелегалното депортиране на мигранти е не само нарушение на международните закони и правила, но и на законите на ЕС и шенгенските споразумения\", заяви Джурович. През Сърбия преминава т. нар. балкански миграционен маршрут, по който през последните три години преминаха около 900 000 човека. Наред с това, обединените сили на армията и полицията на Сърбия са предотвратили през 2017 г. опитите на няколко хиляди десетки мигранти да преминат незаконно сръбската граница. Голяма част от мигрантите не искат да останат в Сърбия, а да достигнат страни от ЕС. В момента в страната се намират няколко хиляди мигранти, които чакат да отпътуват към евросъюза, посочва ТАСС.", "date": "2017.12.27", "title": "Хърватия и Унгария са депортирали незаконно около 1500 мигранти в Сърбия"}
{"url": "https://www.24chasa.bg/novini/article/6632774", "text": "Първите доставки в Турция на руските зенитни ракетни системи С-400 ще започнат през март 2020 г., съобщи в интервю за днешния брой на вестник \"Комерсант\" директорът на руската държавна корпорация \"Ростех\" Сергей Чемезов, предаде ТАСС. \"Ние планираме първите доставки да започнат през март 2020 г.\", заяви Чемезов. Той отбеляза, че министерствата на финансите на Русия и Турция вече са завършили преговорите по финансовите въпроси и остава само окончателните документи да бъдат одобрени. \"Мога да кажа, че 45 процента от общата сума по договора ще бъдат изплатени авансово, а 55 процента са руски кредит\", заяви ръководителят на \"Ростех\". Стойността на договора за покупката на четири комплекса С-400 е 2,5 милиарда долара, предава БТА.  Турция ще бъде първата страна членка на НАТО, която ще закупи модерната руска зенитна система земя-въздух, отбеляза Чемезов, цитиран от ДПА. Тази технология е несъвместима с натовските системи, но може да прихваща въздушни цели в обхват от 400 километра, посочва агенцията. Американски военни представители и политици изразиха тревога от турските намерения за закупуване на руската зенитна система, припомня ДПА. През септември турският президент Реджеп Тайип Ердоган заяви, че страната му е подписала договор с Русия и е направила първоначалното плащане.", "date": "2017.12.27", "title": "Доставките на руските зенитни системи С-400 в Турция ще започнат през 2020 г."}
{"url": "https://www.24chasa.bg/novini/article/6632883", "text": "Бившият конгресмен-републиканец от щата Тексас Рон Пол заяви, че президентът на САЩ Доналд Тръмп може да се сблъска със силно предизвикателство на изборите за номинация за президент от Републиканската партия през 2020 г. Политикът-либертарианец също така заяви, че американската система е заплашена заради външната политика и дългове на САЩ, пише The Washington Examiner. „Системата се разпада. Ние сме на ръба на нещо, подобно на случилото се през 1989 г., когато съветската система се разпада. Надявам се тя да се разпадне мирно като съветската система“, заяви Рон Пол. Той добави, че изключва САЩ да се разпаднат на отделни държави, но очаква преосмисляне на финансовата система и край на „задокеанската империя“ на Вашингтон, предава \"Фокус\".  „Смятам, че позицията ни в света и нашата империя ще приключат и се надявам тогава хората да разберат, че либертарианците имаме отговори“, заяви Рон Пол. Според него „САЩ живеят добре, но на заети пари“ и че цялата система е илюзия „изградена на корпоративен, личен и правителствен дълг“. „Това е икономика на балоните“, уверен е той. „Тръмп е добра мажоретка. Той е мажоретка на „Уол Стрийт“. Той може да намали, надявам се, данъците и регулациите, но мисля, че проблемите са дълбоки и структурни“, добави политикът-ветеран. Същевременно той изрази разочарование от външната политика на Тръмп, особено по отношение на Северна Корея и заради това, че подкрепя Саудитска Арабия в Йемен. „Неговата външна политика е пълно бедствие. Бившият конгресмен заяви, че САЩ са поели по пътя към фашизма. „Няма спиране, когато сме в постоянна война срещу тероризма. Всеки, който смята, че не сме толкова зле, явно не е летял скоро на самолет. Ето това е авторитарен фашизъм в чист вид“, допълни той, имайки предвид проверките на лeтищата.", "date": "2017.12.27", "title": "Бившият конгресмен-републиканец Рон Пол: Тръмп е мажоретка на \"Уол Стрийт\""}
{"url": "https://www.24chasa.bg/novini/article/6632362", "text": "Снежните бури, които връхлетяха Обединеното кралство в нощта срещу сряда, оставиха без електричество 24 хил. домакинства и доведоха до затваряне на редица пътища и магистрали, предава британският телевизионен канал Sky News. Тежка катастрофа на камион, причинена от усложнената зимна обстановка, стана причина за блокирането на магистрала М1 във всички платна. В резултат се образува километрова опашка от автомобили, предава \"Фокус\". Полицията препоръча на шофьорите да търсят алтернативни маршрути за придвижване, докато платната бъдат разчистени. Междувременно Агенцията по околната среда издаде 110 предупреждения за опасност от наводнения или за вече наводнени райони в страната, предимно в Югозападна и Централна Англия. Пасажерите на летището в Бирмингам са предупредени, че снегът може засегне разписанието на полетите.", "date": "2017.12.27", "title": "Снежни бури оставиха без ток 24 000 домакинства във Великобритания"}
{"url": "https://www.24chasa.bg/novini/article/6632386", "text": "В големите градове чистотата на въздуха вече е приоритет на гражданите - там има много съществен обществен натиск за вземане на мерки за подобряване на състоянието. Това каза министърът на околната среда и водите Нено Димов в интервю за БТА. Той напомни, че още с встъпването си като министър е обявил опазването на чистотата на въздуха като основен приоритет на министерството. Не мога да очаквам, че в цялата страна ще има еднакво разбиране, естествено проблемите в различните общини са различни, нагласите на хората са различни към този въпрос и е естествено и мерките, които се вземат да са различни, сроковете и скоростта също, коментира Димов. Министърът представи изпълнението на Оперативна програма \"Околна среда\" /ОПОС/ 2014-2020 г. Откритите процедури по нея са 29 и са на обща стойност над 1,6 млрд. лева. Това са 47 процента от ресурса на програмата. Сключените договори за безвъзмездна финансова помощ са 51 на обща стойност 818 млн. лв., или 23,7 на сто от ресурса на ОПОС. Новият елемент в програмата са инвестициите в мерки за преодоляване риска от наводнения и свлачища. Обявени са четири процедури на обща стойност над 131,6 млн. лв. Предстои да бъдат обявени още три процедури. Министър Димов се надява до средата на следващата година да бъде \"отворен\" и ресурсът за мерки за подобряването на качеството на въздуха, който е на стойност 111,3 млн. лв. В момента мислим върху критериите, т.е. за какъв тип общини да бъдат достъпни, каза Димов и допълни, че това трябва да са общини, които не само да имат проблем с чистотата на въздуха, но и са показали през годината добро изпълнение на собствените си планове, имат мотивация в себе си. По отношение на наказателните процедури министър Димов отбеляза, че в действителност тези процедури за нарушения са форма на диалог с Европейската комисия за намирането на най-правилните решения за осигуряване на правилното прилагане на европейското законодателство. За приоритетите на българското председателство на Съвета на ЕС, Димов посочи, че ключовите приоритети, по които ще работим, са подобряване качеството на въздуха и по-доброто регулиране. Според него по-доброто регулиране, включително чрез намаляване на административната тежест и опростяване на регулаторните режими, допринася за по-ефективно прилагане на законодателството. Следва пълният текст на интервюто: - Към момента обявените процедури по ОПОС 2014-2020 г. са 29 и са на обща стойност над 1,6 млрд. лева. Това са 47 процента от ресурса на програмата. Сключените договори за безвъзмездна финансова помощ са 51 на обща стойност 818 млн. лв., или 23,7 на сто от ресурса на ОПОС. В сектор \"Води\" е най-големият ресурс в оперативната програма. Обявени са 11 процедури на стойност 881 млн. лв. Сключените договори са за над 600 млн. лв. Оттук нататък ще се финансират проекти с бенефициенти ВиК оператори и такива проекти, които отговарят на регионалния подход за консолидация на ВиК сектора. До края на 2018 г. предстои обявяването на четири процедури за регионални ВиК оператори. Пилотният проект ще бъде на ВиК Смолян. Очакваме още 15 консолидирани ВиК оператори в рамките на тези четири процедури да подадат проекти. Общата стойност на предвидените инвестиции по приоритетна ос \"Води\" е близо 1,67 млрд. лв. В сектор \"Отпадъци\" през изминалата година са обявени седем процедури на обща стойност 497 млн. лв. и са сключени договори на стойност над 82 млн. лв. Фокусът при отпадъците не е както при миналата програма за изграждането на депа, а е по-скоро върху рециклирането и повторната употреба на отпадъците. Към момента има сключени четири договора с регионални сдружения - Сандански, Мадан, Разград и Петрич. Предстои да бъде обявена процедура и за третата фаза на системата за съоръжения за третиране на битови отпадъци на Столична община. Това е един от може би най-големите проекти в сферата на отпадъците. Новият елемент в програмата са инвестициите в мерки за преодоляване риска от наводнения и свлачища. Обявени са четири процедури на обща стойност над 131,6 млн. лв. Предстои да бъдат обявени още три процедури за екосистемно-базирани решения за превенция и управление на риска от наводнения; за изпълнение на проучвания и оценки във връзка с вторите планове за управление на рисковете от наводнение /ПУРН/ за периода 2021-2027 г. и за втората фаза за създаване на Национална система за управление на водите в реално време /НСУВРВ/ - за територията на цялата страна. Общата им стойност е 44,3 млн. лв. Следващата ос е свързана с чистотата на въздуха, където към момента финансираме основно обновяването или създаването на нови планове за чистотата на атмосферния въздух на общините. До сега са сключени договори с общините Пловдив, Асеновград, Враца, Гълъбово, Димитровград, Монтана, Несебър, Шумен, Варна, Благоевград и Перник. Очаква се до края на март Световната банка също да излезе с мерки в тази посока. Двете междуведомствени работни групи, които бяха създадени в началото на мандата ми, вече излязоха с мерки за намаляване на замърсяването на въздуха. Надявам се до средата на следващата година да бъде \"отворен\" и ресурсът за мерки за подобряването на качеството на въздуха, който е на стойност 111,3 млн. лв. В момента мислим и върху критериите, т.е. за какъв тип общини да бъдат достъпни. Те трябва не само да имат проблем с чистотата на въздуха, но и да са показали през годината добро изпълнение на собствените си планове, да имат мотивация в себе си, за да бъдат подпомогнати. Ресурсът за тази дейност не е голям и поради това състезателният принцип трябва да даде предимство на тези, които вече са вложили собствени усилия, собствен ресурс и са постигнали резултат. За нас основното е да се постига резултат. Това е ситуацията по ОПОС към днешна дата и основните посоки и перспективите за 2018 г. - И в предишния период имаше закъснение, което се навакса. Спецификата на програмата е такава. Може би най-сериозното закъснение е в сферата на \"водите\", при ВиК-сектора. Там се налага координация от страна на две министерства, което я прави малко по-сложна. Знам, че МРРБ доста е напреднало с подготовката, консолидираните ВиК-дружества също, и затова предвиждаме четири процедури, така че тези, които са готови да не чакат и да могат да подадат документи веднага. До сега течаха по-бавните процедури, надявам се, че веднъж \"отваряйки\" този ресурс от 1,6 млрд. лв. ще наваксаме бързо това забавяне. Основният проблем е процедурата по обжалване, това забавя реализацията на проектите, защото съдът се произнася в срокове, които са извън възможностите за контрол на оперативната програма и на министерството. - Говорейки за наказателни процедури ми се иска да отбележа, че всъщност това е по-скоро процедура на диалог между българското правителство, в частност Министерството на околната среда и водите, и Европейската комисия, как по-добре да бъде спазено законодателството. Тези наказателни процедури имат три етапа - в първия те задават въпроси, на които ние отговаряме, за да се види действително ли има нарушение и каква е реалната ситуация. Ако преценят, че има неспазване на европейското законодателство се минава във втория етап - съдебната фаза, в който ни се дават конкретните проблеми, които има и които трябва да бъдат решени, и респективно ние предлагаме график за тяхното решаване. Ако не се справим с това, идва третият етап, в който вече следва действително наказателната част. До третия етап не бих казал, че това е наказателна процедура, това е процедура на диалог. В момента най-тежката процедура е за чистотата на атмосферния въздух, по която вече сме осъдени. Имах поредица от срещи с комисаря Кармену Вела и с неговия екип, имахме срещи и на експертно ниво. Очертали сме рамката на мерките и до края на януари ще имаме първи вариант на график, а до края на февруари този график трябва да бъде максимално изчистен. През март, когато е готов и окончателният доклад от Световната банка, е следващата среща на експертно ниво, за да включим и тези мерки в графика. До края на март би трябвало да сме изчистили мерките, сроковете, средствата, които са необходими, и отговорниците, след което трябва да започнем изпълнението на този график. Ако тези дейности се изпълнят, предполагам, че няма да се мине към следващата фаза на наказателно действие, защото подобряването на качеството на въздуха не може да се случи за една нощ. Това, което Комисията също иска от нас, е да покажем реални резултати. Друга процедура, която беше много тежка, е свързана със 113 стари депа за отпадъци, които не отговарят на изискванията и трябваше да бъдат затворени. Вече са издадени заповедите на районните инспекции по околна среда за затварянето на всички депа, а на заседание на Министерския съвет беше прието решение, с което се указва на тези, които все още нямат завършени системи, къде могат да депонират, ако не сключат договори. Част от общините, които попадат в този обхват, имат в много напреднала фаза процедури за сключване на договори, така че не би трябвало да има проблем с това. Веднага след нова година, през януари, предстои да изпратим подробна информация на Комисията за пълното изпълнение на ангажиментите ни и ще поискам започване на действия по закриване на тази много тежка процедура. По отношение на Калиакра, вече са в сила заповедите за обявяване на защитена зона \"Комплекс Калиакра\" и за изменение и допълнение на заповедите, с които са обявени защитените зони \"Калиакра\", \"Белите скали\" и \"Било\". Това беше едно от основните искания в съдебното решение на Комисията. Мисля, че сме много напреднали в разговора с тях за евентуално приключване на процедурата, но все още нямаме окончателен резултат. Може би това е начинът да се покаже как да се действа, когато са пряко ангажирани в изпълнението на определено решение местната власт и местните общности, централната власт и Брюксел. Трябва да съществува непрекъсната \"совалка\" между местната власт и Брюксел, за да може да се намери онзи компромис, който да позволява развитието на местните общности, от една страна, и опазването на околната среда, от друга страна. Мисля, че вървим в тази посока. Не мога да кажа кога ще приключи сагата, но при всички положения се надявам, че ще бъде в обозримо бъдеще. - Бюджетът на МОСВ за 2018 г. е 49,8 млн. лв., което е с 3,8 млн. лв. повече спрямо 2017 г. При едно правилно планиране, което се опитваме да правим през последния месец и през януари, мисля, че ще можем да постигнем задачите, които си поставяме за 2018 г. - В областта на околната среда през следващите шест месеца България ще постави като акцент прехода към кръгова икономика при ефективното използване на ресурсите и намаляването на въздействието върху околната среда. Ключови приоритети, по които ще работим, са и подобряване качеството на въздуха и по-доброто регулиране. В тази връзка, ще насочим усилията си към инициативи, свързани с популяризиране на използването на различни механизми, включително иновативни решения, за подобряване на качеството на въздуха. Това ще бъде и основната тема на Конференцията на високо ниво, посветена на екоиновациите, която ще организираме съвместно с Европейската комисия. Конференцията е част от календара на Българското председателство и ще се състои на 5 и 6 февруари 2018 г. в София. Темата за качеството на въздуха ще бъде предмет на обсъждане и от Неформалния съвет по околна среда на 10 и 11 април 2018 г. в София. По-доброто регулиране, включително чрез намаляване на административната тежест и опростяване на регулаторните режими, допринася за по-ефективно прилагане на законодателството. По време на Председателството ще работим за осигуряване на устойчива рамка по околна среда чрез по-добро регулиране, като темата ще бъде обсъдена на Неформалния съвет по околна среда. Това е началото на процес, който се надявам, че ще продължи и след българското председателство. Целта е да се направи преглед на различните законодателства в сферата на околната среда - противоречат ли си, приоритизирани ли са; как тези законодателства си взаимодействат с друг тип законодателства, примерно в сферата на земеделието или енергетиката - имат ли противоречия. Тези противоречия трябва да бъдат изчистени, за да знае човек в каква последователност да извършва дейностите си. Това е сериозен проблем, на който самата Комисия погледна много позитивно. Темата не може да бъде решена за шест месеца и за мен е много важно, тя да остане като тема на Комисията и след това. Нещо подобно прави българското правителство доста успешно. На последното заседание на Министерския съвет се приеха промени на осемте най-тежки наредби в сферата на околната среда - опростяваме и намаляваме обема документи, които трябва да се искат, респективно и заплащаните такси. - Ставайки министър на околната среда и водите обявих, че това ще бъде основният приоритет на министерството, защото е много сериозен и обхватен проблем. Не мога да очаквам, че в цялата страна ще има еднакво разбиране, естествено, проблемите в различните общини са различни, нагласите на хората са различни към този въпрос и е естествено и мерките, които се вземат да са различни, сроковете и скоростта също ще са различни. Затова е и основно общински проблем, а не национален. В големите градове чистотата на въздуха вече е приоритет на гражданите - там има много съществен обществен натиск за вземане на мерки за подобряване на състоянието. Да, за този проблем се говори все повече. Не трябва да се подценяват и мерките, които са се вземали през годините за намаляване на замърсяването, защото и в София, и в Бургас, и във Варна, и в Сливен, има подобряване на състоянието. Това обаче не означава, че сме постигнали онези норми, които са добри. Трябва да продължат усилията в тази посока. Действително това е и проблем на бедността. Имаме амбиция от следващия сезон на национално ниво да влезнат стандарти за твърдите горива, за съдържанието на сяра и пепел, така че да може да се контролира на пазара какво се пуска. Малко по-труден е въпросът с дървата, защото горенето на мокри дърва е с около 40 процента по-замърсяващо от горенето на сухи, но знаем до каква голяма степен имаме проблем като държава със справянето с незаконния добив на дърва. Той изглежда по-сложен в момента, но е идентифициран като проблем от екологична гледна точка и също се търси решение. - Фини прахови частици звучи приятно, но всъщност те си имат своето въздействие върху качеството на живот, върху здравето на хората, така че през колкото повече канали хората получават информация, толкова повече ще се засилва натискът и ще се намират решения. В момента ми е трудно да отговоря дали ще успея да я прочета по време на мандата, но след него почти сигурно. Художествената литература е може би един от много фините начини за възбуждане на определен проблем. Историята познава такива случаи, в които литературата е помогнала повече, отколкото говоренето на един политик, да не кажа, че напоследък - май много повече помага, отколкото говоренето на политиците. От тази гледна точка различните инструменти, които съществуват, е добре да бъдат включени. Най-вероятно ще се появят и филми в тази посока. Нека си даваме сметка, че по принцип човешката история е развитие напред, в следствие от което възниква проблем, човек се сблъсква с този проблем, преодолява го и продължава напред. Ние сме в етапа на сблъскване с този проблем и следва да намерим начин да го преодолеем.", "date": "2017.12.27", "title": "Нено Димов: В големите градове чистотата \nна въздуха вече е приоритет на гражданите"}
{"url": "https://www.24chasa.bg/novini/article/6632371", "text": "Израелският министър на транспорта лансира план за разширяване на високоскоростната жп линия в Йерусалим, която предстои да бъде открита скоро, до Западната стена, където да има бъдеща станция на името на президента Доналд Тръмп, предаде Асошиейтед прес. Високоскоростната линия Тел Авив-Йерусалим ще бъде открита през пролетта. Планът на министър Израел Кацав за разширяването й включва две подземни станции и прокопаването на тунел, дълъг над 3 км, под центъра на Йерусалим и Стария град, предаде БТА. Говорител на министерството заяви, че проектът се оценява на над 700 милиона долара и ако бъде одобрен, реализирането му ще отнеме четири години.", "date": "2017.12.27", "title": "Израел планира да кръсти жп станция в Йерусалим на името на Тръмп"}
{"url": "https://www.24chasa.bg/novini/article/6632382", "text": "Централната избирателна комисия на Русия днес прие от президента Владимир Путин пакета документи, които се изискват за кандидатиране на изборите за държавен глава, съобщи ТАСС. Документите от Путин бяха приети от сътрудници на работната група на ЦИК за прием на документи начело с члена на комисията Александър Клюкин. След процедурата страните подписаха съответния протокол. Путин възнамерява да участва в изборите като самоиздигнал се кандидат, предаде БТА.", "date": "2017.12.27", "title": "Путин внесе в ЦИК документите за кандидатиране на президентските избори на Русия"}
{"url": "https://www.24chasa.bg/novini/article/6632072", "text": "Граждани задържаха мъжа, който в началото на декември откраднал пари от медицинска сестра, докато тя и неин колега оперирали пациент в столична дентална клиника. От чантата й били задигнати повече от 1000 лева. Охранителите камери в клиниката запечатват лицето на заподозрян за престъплението мъж. Кадрите бяха излъчени в ефира на „Здравей, България”. Граждани разпознават вероятния крадец. Когато обаче се опитват да го задържат до пристигане на полицията, мъжът използва срещу тях лют спрей, успява да избяга с чужда кола, заплашвайки шофьора й. В крайна сметка мъжът е спрян. Той вече се намира в ареста и срещу него има повдигнати обвинения.", "date": "2017.12.27", "title": "Граждани заловиха мъж, откраднал пари от медицинска сестра"}
{"url": "https://www.24chasa.bg/novini/article/6632077", "text": "174 души са нощували в Кризисния център за настаняване на бездомни в столицата. Това съобщиха за Агенция „Фокус“ от Кризисния център за настаняване на бездомни лица в столицата.                                                                                                                                                                                                                                                                                                                       ", "date": "2017.12.27", "title": "174 души са нощували в Кризисния център за настаняване на бездомни в столицата"}
{"url": "https://www.24chasa.bg/novini/article/6623879", "text": "За да разчистят и подравнят площадката за изграждането на Дома-паметник на БКП на Бузлуджа, строителите най-напред разбиха с взривове скалите и така намалиха височината на върха с около 7 метра. После се шегуваха, че с високия 70 метра пилон на паметника Бузлуджа се извисява точно на 1500 метра над морското равнище. Това е един от най-ярките спомени за строителството на Дома-паметник на о.р. подполковник Кольо Георгиев от старозагорското село Богомилово. Той е единственият строеви офицер от някогашната Старозагорска дивизия на Строителни войски, главен изпълнител на обекта, който работил на Бузлуджа почти от началото на строителството на дома до самия му край и дори малко след това. \"Като оперативен офицер отговарях и за строителството, и за хората. Във върховите дни на обекта, в годините 1976, 77 и 78-а, горе в планината имаше 500-550 трудоваци - кофражисти, арматуристи, зидари, тенекиджии... Те изпълниха 80 процента от работата, грубия строеж. Цивилните ни бяха подизпълнители. Днес все ме питат: ама наистина ли при тези мащаби на строителството на Бузлуджа не е имало нещастни случаи, наистина ли никой не загина или не остана инвалид за цял живот? Отговарям: ами ако е имало, нали щях да съм в затвора? Особено след политическите промени у нас хората бяха много чувствителни на тази тема... Мога с две ръце да се подпиша, че наистина тогава никой не пострада сериозно, ако не броим нечии замръзнали уши, върху които и досега сигурно се напипват топчета, и тук-там някой по-несръчен, ударил се с теслата. Но хората ни получаваха всеки ден инструктаж да безопасна работа, и се трудеха под близкия надзор на майстори с опит\", разказва пред \"24 часа\" Кольо Георгиев. Наборите се сменяли, той оставал горе. От 2 януари 1974 г., когато заварил на Бузлуджа едва 4-5 войници, до октомври 1981 г., когато трябвало да довършат това-онова и да сдаде материалите и инструментите след тържественото откриване на Дома-паметник на 23 август същата година. Когато се качил на върха, той бил лейтенант, командир на взвод. Напуснал го вече подполковник, командир на батальон. И с орден Червено знаме на труда на гърдите. От деривацията \"Камчия\" пък си тръгнал с Народен орден на труда - бронзов. \"Е, ордените не можеха да ни нахранят, но даваха самочувствие, че човек е направил нещо, че е бил полезен\", смята с днешна дата техният носител. \"Където има една приказка - на Бузлуджа се ожених, там се родиха и двамата ми синове, те са с бузлуджанска кръв\" - все събития, белязали тези 8 години без няколко месеца от живота на бившия офицер, който днес е на 72 години. Настина му било трудно - можел да слиза в Стара Загора при семейството си само в събота след обяд и в неделя. Е, позволявали на жена му, след това и на децата, да му гостуват горе. Преди това, като млад офицер, работил 6 години на водоснабдяването на Бургас от язовир \"Камчия\". Тогава трудоваците построили 110-километровия водопровод с капацитет 6 кубика вода за секунда, който и до днес осигурява питейна вода за курортния град. \"Работехме там на деривацията, но вече знаехме за Бузлуджа. Един командир се майтапеше, че на върха щели да се качат \"сибирските дивизии\" - толкова сурови били условията. Но командирът на дивизията генерал Делчо Делчев ни казваше друго: ще ви събера там само момчета, които ще вършите работа. И наистина - Бузлуджа и морската резиденция на Перла, която Строителни войски градяха по същото време, му бяха любимите обекти\", спомня си Кольо Георгиев. Когато за първи път стъпил на върха, горе имало сняг и мъгла - условия, които щели да го съпътстват често през следващите години. 4-5 войници правели сондажи, в които след това заложили взривовете, с които подравнили площадката за строителството. Компресорите, с които работели, замръзвали и се налагало да ги свалят надолу с булдозерите, за да се постоплят и заработят наново. Гърмели през лятото на 1974 г., като вложили 300-400 кила взрив. После оформили площадката така, че отдолу да легне на твърда скала - прословутия бузлуджански мрамор. \"Още тогава знаехме, че обектът е с уникална конструкция и форма на летяща чиния. И си му казвахме \"чинията\", това не е име от демократични времена. Но помежду си ние, строителите, повече говорехме за залата и за пилона\", продължава разказа си Георгиев. Той самият живеел в една от хижите на върха. Но никой от войниците горе не бил настанен на палатка - всички били пръснати по околните хижи. Още в началото изградили и масивна столова с кухня - зидът й бил дебел 25 сантиметра. \"Макар и строители насред Балкана, войниците на Бузлуджа си бяха в истинска казарма. Имахме плац, сутрин на развода вдигахме националното знаме, както си е по устав. Ставането беше в 5,30 часа сутринта, в 8 започвахме работа. Когато се налагаше, на обяд се хранеха на обекта - имахме си обектови столови. В храната задържително имаше топли напитки - чай и кафе, шоколади, никой не можеше да остане гладен. Колкото до облеклото - на всеки се полагаше дунапренено яке, което наистина топлеше, и ушанка в студените дни. Работеше се с ръкавици и задължително с каски на главите. А когато се сглобяваше скеле на 20-30 метра височина, хората бяха с предпазни колани - подобно на работниците от енергото по електрическите стълбове. После някой изчисли, че за цялото време сме монтирали 106 километра скеле и сме завъртели 75 хиляди жабки - това са снадките на тръбите, които ги държат, за да се крепят здраво. Като във всяка казарма, и при нас имаше дневални и въоръжен караул. Бяхме си направили караулно помещение под обекта, едно заслонче, а момчетата, които даваха нарядите, го правеха през вечер и не участваха в строителството\", не е забравил о.р. подполковник Георгиев. И пак, както във всяка казарма от онова време, в столовата въртели игрални филми, често имало и концерти за войската. Тогавашната директорка на бюро \"Естрада\" в Габрово Райна Ботева била много активна и успявала да им изпрати горе изпълнители като Михаил Белчев или Росица Кирилова. Само цивилните майстори и техническите ръководители живеели в Казанлък и всеки ден трябвало да идват на Бузлуджа с автобус. Само че в началото го нямало днешният пряк път от град Крън до върха - той е завършен през 1980 г., а рейсът пътувал до връх Шипка и от там още 12 километра по билото на Стара планина до Бузлуджа. \"Беше трудно, особено през зимата, когато в автобуса задължително слагаха и двайсетина чувала с пясък, за да опесъчават, ако някъде е замръзнало\", добавя Кольо. Но имало дни през зимата, когато заради непочистените пътищата майсторите не смогвали да идват на работа. По този обиколен път докарвали и материалите. Момчетата работели с ентусиазъм. Но не от някакъв криворазбран партиен патос или патриотизъм, а защото така можели да получат повече домашни отпуски. Това била голямата награда за един войник - да излезе в цивилизацията или да си отиде вкъщи. Защото имало момчета, които след единичното обучение и професионалните курсове в поделението в Стара Загора изкарвали после цялата си войнишка служба от 2 години на Бузлуджа. Но имало и такива, които бягали от обекта - хващали ги в Казанлък или чак в Сливен. \"Тези, които са служили по това време, сигурно помня, че на редник държавата плащаше по 1,50 лв. на месец. Наричаха тези пари заплата, колкото и това да звуче невероятно за днешните младежи. Но нашите войници можеха да заработват някакви допълнителни суми - по 15-20 лв. на месец, когато работеха на акорд и надхвърляха задачите си. А имаше моменти, когато трябваше да се трудим и нощем, на 3 смени, защото например наливането на бетона беше непрекъснат процес\", допълва картината о.р. офицерът. Но никой не давал пари с щедра ръка, държали сметка за всеки лев. За това отговарял 88-годишният днес казанлъчанин Марин Драганов, който бил инвеститорски контрол от страната на Комитета за култура. Без неговия подпис не можело да се похарчи и лев, а подписът означавал, че работата, за която се плаща, наистина е свършена, и то добре. \"За да назначат на тази работа, трябваше да подпиша декларация, че ще работя честно пред Пеньо Керацов. Той е казанлъчанин, но по онова време беше много високо в партийната йерархия\", спомня си Марин. И до днес двамата с Кольо Георгиев си остават приятели, както е било и преди 40 години. И двамата не са забравили колко ядове брали навремето с околовръстния пръстен, наречен от строителите О2, който като обръч на буре трябвало да държи цялата уникална конструкция на \"чинията\". Трябвало да го отлеят от цимент марка 400, британски стандарт. Бил висок 1,8 метра, с обиколка 180 метра и много гъста арматура. Когато изляли половината, проектантът отказал да приеме кофража, уплашил се пръстенът да не се килне, и едва го убедили да го направи - толкова било сложно всичко. После неприятности имал Марин Драганов, защото се оказало, че в проекта не било посочено откъде ще се вземат 14 въжета с диаметър 62 мм и хиляди анкерни болтове, чрез които обръчът ще държи конструкцията. Те се оказали скъпа работа, за която контрольорът трябвало да дава обяснения чак в Комитета по планиране, който бил много важна институция в социалистическа България. Въпреки важността на обекта, първият човек в държавата тогава - Тодор Живков, се качил на Бузлуджа само веднъж преди тържественото откриване на Дома-паметник. Било през 1979 г., когато тържествено трябвало да вградят в снагата на паметника завещание към идните поколения - важна традиция за онова време. Задачата на Живков била да положи урната със завещанието в ниша в стената, вдясно от официалния вход, и да я затвори с плоча, като завие 2 болта. Задачата на офицера Кольо Георгиев и на войника от Ямбол Петър Щерев пък била да асистират на Първия, като поддържат плочата. След ритуала Георгиев се вредил за снимка с Тодор Живков, която обаче никога не получил. Оказало се, че непознатият фотограф бил човек на ЦК на БКП и далеч не смятал да подарява снимки на тези покрай шефа си. Генералната сметка за цялото строителство на Бузлуджа била за 24 милиона лева, помни добре Драганов. 16,5 милиона от тях били за самата чиния - почти всички те от даренията на българския народ, който къде доброволно и искрено, къде насила и скърцайки зъби, направил в онези години. Останалите пари били за административно-битовата сграда, за елподстанцията, за пътищата... От първата сума останал половин милион, който веднага бил прибран от хората на Централния комитет. Двамата приятели Кольо Георгиев и Марин Драганов си приличат по това, че в днешно време избягват да се качват на Бузлуджа, отвратени от разрухата, която цари в изоставената от 25 години на произвола на съдбата и на милостта на хората \"чиния\". \"На Трети март м.г. бях на връх Шипка и на връщане се наложи да минем през Бузлуджа заради голямото задръстване. Качих се и до горе - стигнах до \"О, парии презрени\" - мястото на официалния вход, където бе изписат текстът на \"Интернационала\". И страшно съжалих, че го направих, стана ми много болно от гледката. Защото знам с каква любов го строихме, как го бяхме подредили, когато го сдавахме - райграс, всичко. И не защото е партиен обект, а защото наистина е уникален обект. Но такива сме си ние, не умеем да си ценим труда...\", огорчен е о.р. подполковник Кольо Танев Георгиев. Този навик, да се представя и с трите си имена, също му е останал от 31 години служба в Строителни войски. И до днес той може да назове без грешка с трите им имена не само своите командири, но и много от войниците си. Тържествената зала е във формата на чаша с метална покривно-куполна конструкция от 640 тона. Височината й е 22 метра, а диаметърът - 60 метра. При изграждането на тържествената зала са вложени 8340 куб. метра бетон и 1475 тона арматури. Цялата тежест на залата е 22 550 тона. Пилонът е висок 70 метра. При изграждането му са направени 4700 куб. метра изкопи, вложени са 3720 куб. метра бетон и 3685 тона арматура с дължина 200 километра. Пилонът тежи 22 085 тона. Изграждането му е завършено на 1 септември 1977 г. от бригадата на героя на социалистическия труд Генади Милованов. Двете рубинови звезди на пилона са с размери 12 на 6 метра, всяка тежи по 3,5 тона. Изработени са в завод \"Красный май\" м град Вышный Волочек - СССР. За осветлението им били монтирани 32 прожектора с обща мощност 70 киловата.", "date": "2017.12.27", "title": "МВР поема отново охраната на \"чинията\" на Бузлуджа"}
{"url": "https://www.24chasa.bg/novini/article/6632084", "text": "Съд в Мианма продължи днес срока на задържането на двама местни журналисти, работещи за Ройтерс, с още 14 дни, до 10 януари, и насрочи делото им за 14 януари по обвинения в нарушаване на закона за неразгласяване на държавни тайни, предадоха световните агенции, цитирани от БТА. Двамата бяха задържани на 12 декември, защото се сдобили с \"важни държавни документи\" от двама полицаи на служба в щата Ракхайн, където журналистите разследвали обвиненията срещу властите в етническо прочистване срещу мюсюлманите рохингя. Днес те бяха изправени пред съда в Янгон и след кратко заседание за пръв път им бе разрешено да се срещнат с близки, колеги и адвокати. ООН, САЩ и ЕС многократно призовавха властите в Мианма за освобождаването им.", "date": "2017.12.27", "title": "Двама журналисти от Ройтерс, задържани в Мианма, остават в ареста"}
{"url": "https://www.24chasa.bg/novini/article/6626333", "text": "Японската компания Brother обяви плановете си да предложи на пазара нов тип лазерни устройства под името Toner Benefit. Подобно на популярните модели Ink Benefit, използващи мастилено-струйна технология, новите лазерни модели ще работят с оригинални консумативи с много ниска цена. По този начин себестойността на всяка отпечатана страница ще стане няколко пъти по-малка в сравнение с тази при предлаганите в момента на пазара лазерни устройства. Предлагането на новата моделна гама стартира още през ноември с два модела от начален клас с атрактивни цени. Лазерният принтер HL-1222W ще се предлага на цена 189 лв. с ДДС и стартов тонер за 1.500 страници, а мултифункционалното устройство DCP-1622W ще струва 279 лв. с ДДС също с тонер за 1.500 страници. Двата модела имат еднаква скорост на печат от 20 стр./мин., разполагат с входна тава за 150 листа и поддържат безжична връзка. Те използват един и същи консуматив – тонер касета TN-1090 с капацитет за до 1.500 страници, която ще струва 44 лв. с ДДС. Гаранцията, като при всички печатащи устройства Brother, е 3 години след онлайн регистрация. С новата серия Toner Benefit Brother променя концепцията при лазерните устройства. Марката предоставя на малкия бизнес устройства, които предлагат себестойност на печат от 3 стотинки на страница и то още в началния клас модели. В съчетание с доказаната надеждност на продуктите Brother при използване на оригинални консумативи това гарантира безпроблемен печатен процес на атрактивна цена. Brother е световно известна технологична компания, създадена в Япония преди повече от век. В момента има офиси в 44 държави, а продуктите й се продават в повече от 100. Започнала като производител на шевни машини през 1908 г., Brother Group е развила и разширила неимоверно през годините гамата от технологични продукти и услуги, които предлага. Днес някои от най-известните от тях са принтерите, мултифункционалните устройства, факсовете, етикетните принтери и мобилните печатни решения, които се произвеждат в собствени фабрики на компанията, намиращи се в Япония, Китай, Виетнам, Малайзия и др. азиатски страни. На Европейския пазар Brother стъпва през 1958 г., като в момента има силно присъствие с търговски офиси в 19 европейски държави, централен офис за Европа в Манчестър (Англия) и две производствени мощности в Европа за рециклиране на консумативи: Великобритания и Словакия. Brother непрекъснато отговаря на променящите се нужди на пазара като патентова и произвежда нови и оригинални продукти. Продуктовите дизайнери на компанията са създали някои от най-продаваните устройства в Европа, като първото в света компактно А3 мастилено-струйно мултифункционално устройство. Brother е един от лидерите в доставките на печатна техника за малкия и среден бизнес. Освен това, Brother продължава да изследва нови пазари и продуктови сфери, да разработва напреднали технологии и иновации в потребителския софтуер.", "date": "2017.12.27", "title": "Toner Benefit – нова икономична серия лазерни устройства от Brother"}
{"url": "https://www.24chasa.bg/novini/article/6632089", "text": "Над 50 хил. тона асфалт са положени досега на АМ \"Струма\" в участъка между Кресна и Сандански. Изпълнението на 24-километровия участък - лот 3.3, от автомагистралата върви с много добра организация на работата, съобщават от пресцентъра на Агенция \"пътна инфраструктура\". Ако няма непредвидени метеорологични обстоятелства отсечката ще бъде завършена в края на 2018 г., което е половин година по-рано от срока по договор. Напредва работата по големите съоръжения. Готови са 90% от водостоците и 70 на сто от подпорните стени. В участъка между Кресна и Сандански има два пътни възела - п. в. \"Струмяни\" и п. в. \"Сандански\", 25 големи съоръжения - мостове над реките Струма, Злинска, Градешка, Потока, Речичка, Санданска Бистрица, Лешничка, надлез над ж. п. линията София - Кулата, девет селскостопански подлези и надлези, четири площадки за отдих и т. н. За първи път в проект за строителството на автомагистрален участък е предвидено и изграждането на \"Интелигентни транспортни системи\". Те включват станции за броене и управление на трафика, видео наблюдение, за измерване на теглото на превозните средства и за метеорологично наблюдение. Изпълнител на лот 3.3 е Консорциум \"Струма Лот 3.3\", в който участват: \"ГБС инфраструктурно строителство\" АД, \"Пътстрой 92\" АД, \"Главболгарстрой\" АД и \"Геострой\" АД. Строителният надзор осъществява \"Пътинвестинженеринг\" АД. Участъкът от Кресна до Сандански - лот 3.3 от км 397+000 до км 420+624, е част от проекта: АМ \"Струма\" - лот 3.1, лот 3.3 и тунел \"Железница\". Той се съфинансира от Кохезионния фонд на Европейския съюз и националния бюджет чрез Оперативна програма \"Транспорт и транспортна инфраструктура\" 2014-2020 г.", "date": "2017.12.27", "title": "Очаква се отсечката на АМ \"Струма\" между Кресна и Сандански да е готова в края на 2018 г."}
{"url": "https://www.24chasa.bg/novini/article/6632102", "text": "Ще направим едно политическо движение, в началото - да се измерим колко струваме в очите на избирателя по някакъв повод, а след това може би ще се трансформира в партия. Това обяви проф. Божидар Димитров тази сутрин пред Би Ти Ви. Дългогодишният шеф на Националния исторически музей, а за кратко - и министър в първия кабинет на Бойко Борисов заяви, че това не означавало завръщането му в политиката, но от думите му после стана ясно, че всъщност не изключва такъв вариант. Не става дума само да дава съвети отстрани, ние и сега ги даваме вече година, ама не ги изпълняват. Затова взехме това решение след предълги разговори, разказа още проф. Димитров. Ставало дума за професори като него, обясни той. \"След 50-годишна работа се убедих, че и културно-историческото наследство е политика и затова смятам едно движение, което университетски професори и от БАН основахме преди 1 година - \"Боянски клуб\", да го пробваме\", разкри историкът. Боянският клуб бил създаден с идея да лобира за приемането на различни неща, свързани с културно-историческото наследство, но не върви, обясни бившият шеф на НИМ. \"Затова си мисля дали да не възродим традицията от 1935- 1940 г. на т.нар. професорски правителства\", каза той. Става дума за правителства, съставени главно от професори, царят е бил умен, затова ги е правил, били са и добри мениджъри, посочи проф. Димитров. Така щели да се пробват първо като движение, после, ако решат, можело и като партия.", "date": "2017.12.27", "title": "Божидар Димитров прави професорска партия"}
{"url": "https://www.24chasa.bg/novini/article/6626230", "text": "Спецпрокуратурата е поела разследването срещу Тодор Давидов-Гринго, който е обвинен в изнудване и закана за убийство на айтоски бизнесмен, научи 24 часа. Делото срещу любимия на фолк фурията Софи Маринова е било иззето от айтоската прокуратура и прехвърлено в столицата преди около седмица, а веднага след това Гринго и съучастникът му Стефан Сливков са преместени в Следствения арест в София. Според запознати Тодор Давидов се е отказал от бургаските си адвокати и е наел мастит столичен юрист. Гринго бе задържан в края на септември, 2017 г. и на няколко пъти направи опит да излезе на свобода, но безуспешно. В средата на октомври, когато делото за мярката му за неотклонение се гледаше в Бургаския окръжен съд, Гринго направи истински цирк и се наложи целият състав на Съдебна охрана да бъде мобилизиран, за да изведе едрия 32-годишен мъж. Гринго първо помоли съда с думите \"Изкарайте ме от тази дупка, майка ми е пред инфаркт\", но магистратите не се смилиха. Тогава стана агресивен, разкрещя се дори на Софка, която чакаше в кулоарите на съда. Злите езици говорят, че Тодор бил бесен на изгората си, която въпреки обещанията си не успяла да го измъкне от ареста. Певицата присъстваше на всяко съдебно заседание в Айтос и Бургас и самоотвержено бранеше любимия си. Тя дори поиска да защитава Тодор, но съдът отказа да я конституира като защитник, тъй като двамата нямат сключен брак. Обвинението срещу Гринго е тежко. То е за изнудване, придружено със закана за убийство на айтоския бизнесмен Асен Атанасов, рекетиран за 50 000 лв. Според прокуратурата Гринго бил подбудител и помагач на извършителя Стефан Сливков от Сандански. Сливков е задържан първи в района на ресторант “Хепи” в Бургас през нощта на 23 септември. Той пада в полицейски капан когато отива да прибере 5000 лв.,оставени близо до заведението от изнудвания Асен Атанасов. Мъжът от Сандански не знае, че преди да остави плика с банкнотите, предприемачът е сигнализирал полицията. Започват разпити, при които Сливков намесва името на Гринго. Твърди, че той го е наел за изнудването на айтоския бизнесмен, дал му указания какво и как точно да говори, отправяйки закани за убийство, дал му и сим карти. Няколко часа след ареста на Сливков, в къщата на баба си в Айтос е задържан и Гринго. Двамата със Софка пристигнали дни по-рано в Айтос, а междувременно певицата се подложила на гинекологична операция в болницата в бургаския квартал Ветрен. В същия квартал, на метри от болницата, Гринго наел квартира на съучастника си Сливков. \"Оперираха ме, защото с Тодор искаме да си имаме детенце. Гринго беше мой придружител в болницата. Изписаха ме на 22 септември и се върнахме в Айтос.С Гринго живеем заедно от 2 г., по 24 часа сме заедно. Почти всеки ден сме на работа, той е певец като мен, на договора му пише \"артист изпълнител\", казва Софка. Няколко дни след първите си показания съучастникът му Сливков е разпитан доброволно отново. При втория разпит той сменя версията си и твърди, че Гринго нямал нищо общо с изнудването и че двамата били стари приятели. Отпечатъци от Тодор Давидов обаче са открити по гнездото за сим-картата и телефона, от който е бил изнудван айтоският бизнесмен, разкриват криминалисти. Според бившия адвокат на Гринго Красимир Кацарски ДНК-то на клиента му върху този телефон се обяснявало с факта, че Гринго разгледал апаратара в магазина, преди Стефан Сливков да го купи. \"Не знам защо ме обвиняват. Стефан ми е познат от обща компания. Ако знаех, че се занимава с това, не бих го насърчавал. Проваляте ми кариерата , изгаря ми живота\", опита да се извъкне Гринго. Разследващи правят очна ставка между Стефан Сливков и изнудвания Асен Атанасов, при която се установява, че двамата не се познават. А това, според прокуратурата означава, че някой го е напътствал. В същото време Гринго и изнудвания Асен се познават от години, синът на бизнесмена е приятел на Тодор, двамата са израснали заедно в махалата. На 19 септември, три дни преди ареста на Гринго, неизвестни стрелят по дома на изнудвания Атанасов и за малко не убиват сина му. Младият мъж решава да спи на терасата, за да пази семейството, тъй като заплахите по телефона вече са факт. Единият куршум минава на косъм от главата на младежа, разкриват запознати. Репликите, които изнудвачът изговяра в телефонната слушалка са смразяващи, а част от тях директно заплашват живота на сина на Асен Атанасов. Според една от първоначалните версии, лансирана от защитата на задържаните, Атанасов отпуснал заем с непосилна лихва на Сливков, след което започнал да го притиска за парите. Това твърдение обаче не се потвърждава в хода на разследването. Но започват да изкачат други, прелюбопитни факти. Стрелбата срещу Асен Атанасов е предшествана от подобен инцидент срещу друг заможен айтозлия, рекетиран по схемата, разкрита при ареста на Тодор Давидов-Гринго. Запознати твърдят, че от търговец с прозвището Кокала са искани 100 000 лв., но до предаване на пари не се е стигнало. През нощта на 25 август неизвестни стрелят по мерцедеса на Кокала, паркиран близо до дома му в Айтос. Разследването установява, че изстрелите са от боен пистолет, с какъвто е стреляно по дома на изнудвания Асен Атанасов на 20 септември. Криминалисти подозират, че оръжието е едно и също, както и хората, замесени в притискането на двамата айтоски предприемачи. То обаче не е намерено, засега.", "date": "2017.12.27", "title": "Спецпрокуратурата поема Гринго за изнудване на айтоски бизнесмен"}
{"url": "https://www.24chasa.bg/novini/article/6632140", "text": "Един човек е починал от сърдечен удар и поне 56-има са ранени леко при земетресение с магнитуд 4,2, който разтърси късно снощи Северен Иран, съобщиха ирански медии. Според агенция Фарс, цитирана от ТАСС, огнището на труса в провинция Алборз е бил на дълбочина 12 км. Районът се намира на 50 км западно от иранската столица, предаде Ройтерс. Трусът е вторичен след земетресението с матнитуд 5,2 на 20 декември, което взе две жертви. Той беше усетен и в Техеран, където много жители прекараха нощта навън, в колите си или в спортни съоръжения и други сгради, превърнати в спасителни центрове. Повечето от ранените са пострадали, докато се опитвали да избягат от сгради, и вече са изписани от болница след лечение, съобщи националната служба за спешна медицинска помощ, цитирана от ИРНА.", "date": "2017.12.27", "title": "Земетресение с магнитуд 4,2 в Северен Иран"}
{"url": "https://www.24chasa.bg/novini/article/6632143", "text": "От началото на 2017 г. до момента през болницата са преминали 214 хил. пациенти. Това каза изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с коледните празници, предаде репортер на Агенция „Фокус“. Той поясни, че през годината болницата отново е поела най-тежките случаи от София и България. „Режимът на работа на нашата институция дава сигурност на пациентите и всички знаят къде могат да търсят помощ 365 дни и 24 часа в денонощието\", коментира той. Проф. Асен Балтов допълни, че от началото на 2017 г. до момента са преминали 214 хил. пациенти, от които приети за лечение са 44 хил. Проф. Балтов отчете, че в сравнение с 2016 г. пациентите през тази година са с 3 хил. повече. „До момента през болницата са преминали 8 900 неосигурени лица, а само за последните четири дни - 127 души. Прави впечатление, че се увеличава броят на пациентите над 65 години“, каза той и уточни, че те са с 1500 повече спрямо 2016 г. „Първо нацията застарява. Това са пациенти, които изискват много по- сериозни грижи, по-трудни са за обслужване, по-енергоемки, повече комплексно и продължително лечение. Това е една от силните страни на „Пирогов“, обясни изпълнителният директор на болницата.", "date": "2017.12.27", "title": "От началото на 2017 г. до момента през \"Пирогов\" са преминали 214 хил. пациенти"}
{"url": "https://www.24chasa.bg/novini/article/6632220", "text": "Белгия изтегли четирите изтребителя, участвали в последните 18 месеца в ударите на международната коалиция срещу \"Ислямска държава\" (ИД) в Сирия и Ирак, съобщиха местни медии. Отбелязва се, че белгийската бойна авиация е изпълнила в този срок 1235 полета и 97 процента от ударите с изстреляните 675 бомби по цели на земята са били успешни. Белгийските военни уточняват, че \"не разполагат с доказателства\" за цивилни жертви от нанесените удари. Белгия и Холандия осигуряват на ротационен принцип нуждите на коалицията от въздушни удари, разузнаване от въздуха и охрана. Пояснява се, че в следващата година задачите се поемат от холандските военновъздушни сили, а Белгийската армия ще остави трийсетина военни в база в Йордания за наземна поддръжка на холандските машини. Същевременно медиите съобщават за нови заплахи, отправени от представители на ИД срещу Белгия, САЩ, Русия, Франция, Великобритания, Канада, Австралия и Италия. В комуникационни канали, използвани от джихадистите, са открити призиви към техни последователи да нанесат нови удари в посочените държави.", "date": "2017.12.27", "title": "Белгия се изтегля частично от действията срещу \"Ислямска държава\""}
{"url": "https://www.24chasa.bg/novini/article/6631896", "text": "В последния работен ден преди празниците Гергана Колева се прибира към къщи с трамвая. Джебчийки са откраднали портмонето от чантата й, но тя запомнила как изглеждат съмнителните мургавелки. Жертвата и нейната приятелка тръгват да ги търсят. Намират много портмонета в кошчетата по спирките, а накрая намират и циганките в трамвай от същата линия. Обаждат се на полицията. От 4 районно ги съветват да помолят ватмана да не отваря вратите. Полицаите пристигат и залавят попадналите в капан джебчийки. Ето и разказа на Гергана, който пише докато чака в полицейското управление:", "date": "2017.12.27", "title": "Жертва на джебчийки ги проследи, заклещи ги в трамвай и полицията ги хвана"}
{"url": "https://www.24chasa.bg/novini/article/6632260", "text": "18 души са ранени при катастрофи през изминалото денонощие, съобщиха от пресцентъра на МВР. В страната са станали 12 пътнотранспортни произшествия, няма загинали. На територията на столицата са регистрирани 55 леки и два тежки инцидента, при които има четирима ранени.                                                                                                                                                                                                                                                                                                                       ", "date": "2017.12.27", "title": "МВР: 18 души са ранени при катастрофи през изминалото денонощие"}
{"url": "https://www.24chasa.bg/novini/article/6632266", "text": "Общо 758 са действащите надзорни фирми в страната. За периода от 2004 г. до 2017 г. са издадени общо 1500 лиценза или удостоверения на юридически лица за упражняване на дейностите по чл.166, ал.1 от Закона за устройство на територията /ЗУТ/, съобщиха от Министерство на регионалното развитие и благоустройството.  Според разпоредбите на закона, консултантът въз основа на писмен договор с възложителя на даден строеж извършва оценяване на съответствието на инвестиционните проекти и/или упражнява строителен надзор, както и да извършва проверка и контрол на доставените и влагани в строежа строителни продукти, с които се осигурява изпълнението на основните изисквания към строежите. Той може да изпълнява прединвестиционни проучвания, подготовка на проектантския процес и координация на строителния процес до въвеждането на строежа в експлоатация, включително контрол на количествата, качеството и съответствието на изпълняваните строителни и монтажни работи с договорите за изпълнение на строителството. В условията на лицензионен режим от 2004 г. до 2012 г. са издадени 742 лиценза на надзорни фирми. От декември 2012 г., когато режимът става регистрационен, са издадени 758 удостоверения, като 570 от тях са продължени лицензи, а 188 са новоиздадени. От началото на 2017 г. до момента от началника на Дирекцията за национален строителен контрол са регистрирани общо 93 надзорни фирми, 31 от които са новорегистрирани. Консултантите, упражняващи строителен надзор, е необходимо да подновяват регистрацията си на всеки пет години. През тази година са извършени общо 4698 проверки на територията на цялата страна за изпълнение на задълженията на лицата, упражняващи строителен надзор на строежи от първа до четвърта категория включително. Проверени са 522 юридически лица и еднолични търговци, извършващи дейностите по чл.166 ал.1 т.1 ЗУТ. За установените нарушения са образувани административнонаказателни производства и са издадени 20 наказателни постановления на консултанти и 40 наказателни постановления на физически лица – консултанти. За първи път от няколко години ДНСК прекрати действието на удостоверението за упражняване на строителен надзор на фирма „Инекс консулт ООД“ поради допуснати от нея редица нарушения, вписани в поддържания от дирекцията Регистър на административнонаказателните производства.", "date": "2017.12.27", "title": "Общо 758 са действащите надзорни фирми в страната"}
{"url": "https://www.24chasa.bg/novini/article/6632278", "text": "Почина Иван Чаушев - актьор, художник и почетен гражданин на Хасково от 2015 година, съобщи пресцентърът на драматичния театър \"Иван Димов\", с който е свързан творческият му път. Поклонението ще бъде в театъра на 29 декември от 11 до 12,30 часа, а от 13 часа е в ритуалната зала на Централния гробищен парк. Иван Чаушев е роден в пловдивското село Брани поле на 28 февруари 1935 година. В Пловдив през 1951 година той прави първите си стъпки на голяма сцена, като се явява на конкурс за артисти в театъра едва 16 годишен. След 60 години на сцената, той оставя над 100 роли . Зрителите помнят ярките му образи в \"Босилек за Драгинко\" , \"Опит за летене\", \"Човекоядката\". Бенефисът му е в \"Къща\" по Антон Страшимиров през 2011 година. Освен като актьор, Чаушев бе известен и като художник. Започва да рисува през 1963 година и има участия в над 100 изложби. В гилдията членува от 1966 година, ценен е най-вече като майстор на пейзажа.", "date": "2017.12.27", "title": "Почина актьорът и художник Иван Чаушев -\nпочетен гражданин на Хасково"}
{"url": "https://www.24chasa.bg/novini/article/6632193", "text": "Руски бизнесмен нахлу с оръжие в московска фабрика - негова бивша собственост, като застреля един човек и рани най-малко трима, съобщава БГНЕС. „По предварителни данни той е застрелял охранителя и зпаочнал да се разхожда навсякъде, стреляйки“, съобщава неназован източник от полицията. Районът на атаката бил отцепен от спецчасти. Според някои източници стрелбата започнала заради конфликт на бившия собственик на сладкарската фабрика с нейното настоящо ръководство. Уточнява се, че предполагаемият извършител все още се намира на територията на завода и оказва активна съпротива на полицията при опита й да го задържи.", "date": "2017.12.27", "title": "Руски бизнесмен нахлу във фабрика с оръжие, уби човек (Обновена)"}
{"url": "https://www.24chasa.bg/novini/article/6632006", "text": "12 семейства останаха без дом, след като пожар изпепели блок в Бойчиновци в коледната нощ. Ние сме на третия, последния етаж, който е най-зле – няма покрив, нищо не е останало, цялото имущество е изгоряла. Отсега нататък ще се борим“, разказа едни от мъжете там пред Нова тв. „Аз тръгнах да излизам и голямата ми дъщеря каза: Мамо, горим. Излязох и видях, че има черен дим. Прецених, че не е само пушек. Отворих вратата и огънят лъхна през мен от апартамента на възрастната жена. Попитах я: Какво правиш, защо не викаш? Изтеглих я, някой я пое след мен. Започнах да тичам – да нося вода от втория на третия етаж, и да викам комшиите но те докато дойдат, пожарът се разгоря и нищо не можахме да направим повече“, обясни една от жените, които живее със семейството си в изгорелия блок. Имаше силен вятър и за 15 мин, докато пожарната дойде до тук от Монтана, покривът вече падаше, жилищата горяха и нямаше спасение, допълни нейна съседка. На сайта на община Бойчиновци вече има дарителска сметка за събиране на средства за семействата, останали без дом след пожара. „Средства ще бъдат заделени и от общинския бюджет. Вече получихме обаждания от две строителни фирми, които са готови да помогнат с работници безвъзмездни“, каза кметът на Бойчиновци Светлин Сретениев.", "date": "2017.12.27", "title": "За 15 минути пожар изпепели покрива на блок в Бойчиновци, 12 семейства останаха без дом"}
{"url": "https://www.24chasa.bg/novini/article/6632019", "text": "От 14.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\".  Целта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.  Ограничено ще е преминаването на камионите над 12 тона по следните участъци от републиканската мрежа: - автомагистралите; - път I-1 с. Ребърково - Ботевград, като движението се пренасочва по път II-16 Ребърково - Своге - София; - път I-1 - етапна връзка на лот 2 на АМ „Струма“ при Благоевград - ГКПП „Кулата“; - път I-4 п. в. „Коритна“ - Велико Търново - Шумен; - път I-5 Русе - Велико Търново; - път I-8 ГКПП „Калотина“ – София; - път I-9 Варна - Бургас; - път II-18 Околовръстен път на град София; - път II-99 Бургас - Царево.  Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая на 27 декември от 10.00 часа до 20.00 часа ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.  По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2017 г. е достъпна тук.", "date": "2017.12.27", "title": "От 14.00 до 20.00 часа се ограничава движението на камионите над 12 тона"}
{"url": "https://www.24chasa.bg/novini/article/6632021", "text": "І. МЕТЕОРОЛОГИЧНА ОБСТАНОВКА: Температурите са в интервала от – 5° до + 10°. Времето над страната е предимно ясно. Слаб вятър духа в областите Бургас, Добрич, Смолян и Шумен. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Намалена видимост поради мъгла: - до 50 м в района на Златарево и Баня /обл. Благоевград/, на АМ „Тракия“ и планинските части на обл. Сливен, в Прохода на Републиката /обл. Стара Загора/; - до 100 м в района на Благоевград и на места в област Шумен; - до 150 м на АМ „Тракия“ в района на Карнобат /обл. Бургас/, на места в областите Пловдив и Шумен; ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” – отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Троянски” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2017.12.27", "title": "Вижте актуалната пътна обстановка в страна към 05:30 ч."}
{"url": "https://www.24chasa.bg/novini/article/6632023", "text": "Точно 1,5 млн. българи живеят в чужбина, това с 3 милиона е пълна дивотия. От тях 1 млн. са избиратели. Това заяви проф. Михаил Константинов, който коментира актуални въпроси на отиващата си политическа година в \"Тази сутрин\" на  . Говорим за хората с български паспорти, уточни той и направи уговорката \"Разбира се, има плюс-минус 100 хил. души\". 1,3 млн. пък живеят в София, още 50-60 хил. идват всеки ден, но е абсурд да се говори за 2-3 милиона, заяви още математикът и експерт по избори. Той обори с цифри и усещането, че българинът живее зле, с драстично по-ниски доходи от европейските. Преди 10 г. стандартът ни беше 30% от този в ЕС, когато ние влизахме в съюза. Сега е 50%, посочи Константинов. Заплатите ни са 4 пъти по-ниски от европейските, а цените - 2 пъти по-ниски, обясни той откъде идва усещането за твърде ниски доходи. Но било абсурд да се твърди как там в магазините е по-евтино. Вижте само колко данъци плащат например за апартаментите си навън, посъветва математикът. Реално скокът е с 66% в доходите ни. Т.е. живеем два пъти по-зле от европейците, но наваксваме бързо. Те и нигерийците бяха най-щастливите хора в света, преди да получат таблетите и телефоните преди 30 г. и да видят как живеят останалите, сега са най-нещастните. Всеки грък дължи близо 200 хил. евро, всеки българин - под 10 хиляди. Те са ги взели и изяли. Така нареченият ръст в Европа е ръст на заемите, Япония, САЩ, Германия са с огромна задлъжнялост. \"Досега сме виждали локални финансови катастрофи, но тази, която се задава, няма да е локална... Но хайде да не говорим по празниците за апокалиптични сценарии\", каза още професорът. При партиите пък в края на годината видяхме първото противоречие в ДПС, дано няма повече, защото помним разни нощи в турското посолство... Така проф. Махил Константинов коментира думите на председателя на движението Мустафа Карадайъ, с които той \"преведе\" речта на Доган преди Коледа. В нея Сокола обясни, че ГЕРБ в момента няма алтернатива в управлението. Призивът на г-н Доган беше да сме адекватни на времето и подготвени за управлението, работна група пише мотивите на вота, заяви Карадайъ 90 - 100 хил. гласа контролира Местан, проблемът на ДПС е дали ще си ги върнат, обясни още проф. Константинов - дали ще докарат 300 хил. на следващите избори, това ще е добър резултат. \"Покрай пистата загряват резервни състезатели, ако на някой не му се играе - влизат на негово място. Какво му е на Марешки, 10 души са вече по фланелки и ако някаква част от Патриотичния фронт се отцепи, има кой да ги замени\", анализира още математикът. Само в ГЕРБ и Атака всъщност лидерският проблем е напълно решен, смята той. Константинов не изключи дори и ДПС от възможни властови конфигурации, като даде пример, че по места те и ГЕРБ имат много добри отношения.", "date": "2017.12.27", "title": "Българите в чужбина са 1,5 милиона, всичко друго са спекулации"}
{"url": "https://www.24chasa.bg/novini/article/6632026", "text": "Властите в щата Калифорния съобщиха, че мъж и жена са използвали безпилотен самолет за доставка на наркотици на клиентите си, предаде Асошиейтед прес, цитирана от БТА.  Бенджамин Балдасар и Ашли Каръл от Ривърсайд са обвинени в притежание и продажба на забранени субстанции и в излагане на дете на опасност. Те са били арестувани миналия четвъртък, след като съседи ги заподозрели, че продават наркотици. Властите съобщиха, че безпилотен самолет доставял наркотиците на клиенти на близък паркинг. След това клиентите отивали с колите си до дома на двойката и хвърляли парите на моравата. Обвинението в излагане на дете на опасност е предявено, защото 9-годишната дъщеря на Балдасар живее в къщата, където полицията е открила спринцовки, амфетамин, бонбони с Ел Ес Ди (LSD) и фентанил на прах. Момичето е изпратено при майка му, добавя АП.", "date": "2017.12.27", "title": "Мъж и жена използвали дрон, за да доставят наркотици в Калифорния"}
{"url": "https://www.24chasa.bg/novini/article/6632032", "text": "Млади мъже хванаха крадеца, откраднал заплатата на медицинска сестра в София. Те разбират за наглата кражба в репортаж на Нова тв, а след това и разпознават крадеца. „Обадихме се на 112, след като го познахме. Обадих се и на мой приятел да дойде. Като разбра какво става,  крадецът извади спрей и ме напръска. Плашеше, че има оръжие и да се махаме. След това спря кола на непознат човек и нахлу в нея. Заплаши шофьора да кара, но той излезе от колата. Цялото лице на човека от колата също беше напръскано със спрей. Спря втора кола, но пак не потеглиха“, разказа един от младите мъже, заловили крадеца, в сутрешния блок на Нова тв. Когато идва неговият приятелят, престъпникът вече е заклещен, а в този момент пристигат полицаи, които го арестували. Сега крадецът е в ареста. Преди около месец той влезе в медицинска клиника в столичния квартал \"Младост\" и от стаята, в която персоналът си държи дрехите, открадна заплатата на медицинската сестра Елизабет Донкова - 1000 лева. \"С тези пари плащам огромен кредит. С него плащам образованието на дъщеря ми в чужбина\", разказа Елизабет Донкова.", "date": "2017.12.27", "title": "Млади мъже заловиха крадец, ограбил медицинска сестра"}
{"url": "https://www.24chasa.bg/novini/article/6632030", "text": "Близо половината германци смятат, че канцлерката Ангела Меркел трябва да се оттегли от властта преди следващите редовни парламентарни избори през 2021 г., сочат резултати от социологическа анкета по поръчка на германската информационна агенция ДПА, цитирана от БТА.  Анкетата, извършена от ЮГав и публикувана днес показва, че около 47 на сто от участниците искат Меркел да се оттегли преди изтичането на мандата й, а 36 на сто - да остане на власт до неговия край. Подкрепата за Ангела Меркел бе по-силна веднага след парламентарните избори през октомври. Анкета на ЮГав тогава показа, че 36 на сто от избирателите са за ранно оттегляне на канцлерката, а 44 на сто искат тя да продължи да управлява. Преговорите за коалиция между консервативния блок ХДС/ХСС на Меркел и социалдемократите трябва да започнат на 7 януари. Те могат да доведат или до повторение на голямата коалиция, или до съставяне на правителство на малцинството начело с Ангела Меркел. Ако обаче преговорите се провалят, може да има предсрочни парламентарни избори през 2018 г., посочва ДПА.", "date": "2017.12.27", "title": "Всеки втори смята, че Ангела Меркел трябва да се оттегли от властта"}
{"url": "https://www.24chasa.bg/novini/article/6632035", "text": "Опасни мъгли през целия ден в Югоизточна България ще затрудняват прибирането в последния от серията почивни дни за Коледа, предупреждават метеоролозите. 16 души загинаха при тежки катастрофи в трите празнични дни, основната причина е каране с несъобразена скорост. Силно намалена бе видимостта на отделни ниски места тази сутрин. По слънчевите места, каквито ще са повечето в страната днес освен Тракийската низина и югоизточните райони, температурата ще се вдигне над 10-12, дори до 15 градуса. Най-слънчево ще е в планините. От петък ще задуха студен вятър и по планинските райони дъждът ще преминава в сняг. Захлаждането ще е кратко. Днес е забранено движението на тежкотоварни камиони с тегло над 12 тона от 14 до 20 ч по магистралите и първокласните пътища. На влизане в София през Владая ще бъдат отворени две ленти.", "date": "2017.12.27", "title": "Мъгли на югоизток, шофирайте внимателно"}
{"url": "https://www.24chasa.bg/novini/article/6632038", "text": "15 души се събираме всеки Стефановден, най-верните приятели идват дори от Балчик. Тесен кръг сме. Така Стефан Цанев описа с кого посреща имения си ден. Не се кани, те си знаят, усмихна се един от големите съвременни писатели на България, който на празника си гостува в Би Ти Ви. Тези приятели ме спасяват от чувството, че ако падна на улицата в София, ще ме прекрачат и отминат, каза той. Израсъл съм в църква, бях момчето с патрахилчето, разказа Стефан Цанев. Баща му бил на война, майка му вършела цялата работа, а него Предали бабите, едната от които не излизала от храма - била т.нар. женски поп. Първи в света сме си извоювали правото да нарушим триезичието и да говорим с Бога на собствения си, роден език, а сега много от свещениците служат неразбираемо - на старобългарски, посочи писателят. Как тогава словото да стига разбираемо до хората, попита той. В нашата църква, на нашия поп Димо, към целувал знамето на Христо Ботев, едно от знамената на неговата чета, пренесено от баба Тонка в Румъния, се съхраняваше при нас, разказа още с трепет писателят. Едно общество се крепи на доверието между власт и народ, у нас го няма. Първоначалната вина е на властващите, народът става мнителен и после дори ако една власт прави добро, я гледат с присвити очи. Би било хубаво да излезе наяве нередното, което се случи с приватизацията, но е невъзможен такъв преглед на прехода. По време на демокрация египетски пирамиди е нямало да се построят - големи неща са построени при социализма на гърба на народа. ние обаче разрушихме всичко създадено, което беше наше, на народа, чехите например стъпиха върху него, посочи писателят. Сред най-фрапиращото е земеделието. Американец недоумявал пред него защо на хората се връщат реални парчета земя, а не активи, и земеделието от едро става това, което имаме днес. Не знам сценарий ли беше и чий, въздъхна писателят. Ще повярвам, че България се оправя, когато и кажат колко нови предприятия има. Едно общество се мери по това, което произвежда, ние нямаме нови технологии. Защо не произвеждаме компютри, попита Стефан Цанев. Вместо това произвеждаме суровини. \"Естонският президент каза тук \"Нямаме суровини, имаме идеи\". Ние нямаме идеи, това ни е бедата\", смята писателят. Най-лошото е, че няма перспектива, моите внуци, които са в цяла Европа, няма защо да се върнат. Обичат България, слава Богу, дори сигурно повече от нас, но някой ден децата им няма да знаят български, тъжен е писателят. Задава се черен период от 40-50 години, след това България отново ще си намери мястото в Европа, прогнозира той.", "date": "2017.12.27", "title": "Стефан Цанев: 15 души на Стефановден ме спасяват"}
{"url": "https://www.24chasa.bg/novini/article/6632041", "text": "Двайсет и пет души бяха ранени на швейцарски пътнически кораб, който се блъсна в носеща колона на мост на река Рейн, близо до германския град Дуисбург, предаде ДПА, цитирана от БТА.  Корабът \"Швейцарски кристал\" се блъсна в носеща колона на моста на магистрала А42 и от удара бе повреден корабният нос. В кораба за речни круизове е имало около 130 души. От 25-те ранени петима са пострадали сериозно, съобщи полицията. Друг кораб е помогнал за транспортиране на ранените, а на помощ на хората в швейцарския кораб са се притекли пожарникари с лодки. Магистралата, чиято колона бе ударена от кораба, няма да бъде отворена за движение днес, за да бъде проверена от строителни инженери, каза говорител на полицията, цитиран от ДПА.", "date": "2017.12.27", "title": "Пътнически кораб се блъсна в носеща колона на мост на река Рейн, 25 ранени"}
{"url": "https://www.24chasa.bg/novini/article/6632052", "text": "Турските власти са заловили голяма група мигранти и бежанци. Общо 343-ма души се подготвяли да преминат нелегално през границата в България и Гърция, предаде БТА. Групата била разкрита при контролни обходи на екипи на гранични войски и на войници от 54-а механизирана пехотна бригада към жандармерията. Част от бежанците се укривали в околностите на селата Боснакьой, Йени Кадън и Орхание край турско-българската граница. Друга група се укривала в околностите на Ипсала/Кипи край турско-гръцката граница. Бежанците били от най-различни националности - сирийци, палестинци, афганистанци, иракчани, от Мароко, Либия, Алжир, Шри Ланка и Непал. След проверка на самоличността те били предадени на Дирекцията по миграция в Одрин.", "date": "2017.12.27", "title": "Турция залови над 300 мигранти, подготвяли се да влязат в България и Гърция"}
{"url": "https://www.24chasa.bg/novini/article/6632056", "text": "Медицинска евакуация в Сирия. Започнала е операция по извеждането на болни хора, сред които и деца, в контролирания от бунтовниците анклав Източна Гута. Около 400 000 души се намират под обсада от войските на президента Башар Асад в това предградие на Дамаск. Организацията на обединените нации помоли правителството да разреши да бъдат евакуирани около 500 тежко болни пациенти, които ще умрат, ако не им бъде оказана спешна медицинска помощ. Сред тях са и 130 деца, предаде БТА.", "date": "2017.12.27", "title": "Медицинска евакуация в Сирия"}
{"url": "https://www.24chasa.bg/novini/article/6632061", "text": "Тежка зима обхвана обширни райони на САЩ в средните западни щати до Североизточната част, предаде  Снеговалеж, в комбинация със силен вятър, доведе до над 100 катастрофи в Ню Инглънд. Около 20 000 домакинства са без ток. Очаква се температурите да паднат до минус 18 градуса по Целзий. Властите предупредиха жителите на няколко щата на североизток да не пътуват с автомобили, ако не е абсолютно наложително. В Ери, Пенсилвания се натрупа снежна покривка от 86 см само за един ден, което е рекорд.", "date": "2017.12.27", "title": "86 см сняг за ден в Пенсилвания (Видео)"}
{"url": "https://www.24chasa.bg/novini/article/6632288", "text": "Снежна буря в Северна и Централна Япония предизвика смущения в трафика и отмяна на полети и влакове, съобщи ДПА. Заради ниското атмосферно налягане над Охотско море, Японската метеорологична агенция предупреди за опасност от високи вълни, виелици и лавини на остров Хокайдо и крайбрежните зони на Японско море до края на утрешния ден, предаде БТА. В Северна Япония и по крайбрежните зони на Японско море паднаха между 60 и 90 см сняг през последните 24 часа, съобщи телевизия Ен Ейч Кей. В едно населено място на о-в Хокайдо бяха регистрирани пориви на вятъра до 131,8 км/ч. Бурята наложи днес анулирането на 12 полета, десетки влакове и 15 курса на пътнически кораби на о-в Хокайдо, съобщи местен вестник. Около 100 коли са блокирани на магистрала в префектура Ямагата заради снегонавявания, а сутринта стана верижна катастрофа с участието на над 10 коли. Над 10 души бяха ранени вчера при пътнотранспортни произшествия заради заледени пътища на острова. Бурни вълни и силни ветрове събориха 16-метров фар на пристанище Румой.", "date": "2017.12.27", "title": "Хаос на пътя в Япония заради снежна буря, отменени са полети и влакове"}
{"url": "https://www.24chasa.bg/novini/article/6632297", "text": "Началникът на Генералния щаб на Русия, генерал Валерий Герасимов, обвини САЩ в обучението на бивши членове на близкоизточната радикална групировка „Ислямска държава“ в Сирия с цел дестабилизиране на страната, предава Reuters. Руският генерал твърди, че американските военни тренират бившите членове на терористичната организация в базата си в Ат Танф – стратегическа твърдина, която свързва Ирак с южната част на Сирия, предава \"Фокус\". Според Москва американската база е незаконна, а районът около нея е превърнат в „черна дупка“ от военнослужещите на САЩ, които допускат членовете на групировката да действат необезпокоявано. Съответните обвинения на Герасимов, съгласно думите му, са базирани на снимки от сателити и дронове. Генералът направи уточнението, че за да бъдат прикрити следите на американските действия, джихадистите твърдят, че са част от т.нар. Нова сирийска армия или от други сходни отряди.", "date": "2017.12.27", "title": "Русия: САЩ обучават бивши членове на „Ислямска държава“"}
{"url": "https://www.24chasa.bg/novini/article/6632304", "text": "Пореден протест ще се проведе утре с искане за изграждане на втора кабинкова линия и нови писти в рамките на съществуващата ски зона в Банско. Организаторите от сдружение \"Бъдеще за община Банско\" обявиха, че очакват хиляди жители не само на курортния град, но и на Симитли, Благоевград, Сандански, Кресна, Струмяни, както и запалени скиори, любители на планинския туризъм да се включат в протеста. Очаква се около 10 ч те да се съберат на пътен възел Симитли на главен път Е-79. Надеждите са правителството на последното си заседание за годината да приеме промени в плана за управление на НП \"Пирин\" и промяна на концесионния договор.", "date": "2017.12.27", "title": "Блокират пътя за Гърция с искане за втора кабинка в Банско"}
{"url": "https://www.24chasa.bg/novini/article/6632300", "text": "Трима души са приети в Института за спешна помощ „Пирогов” в София с натравяне с антифриз. Според лекарите хоспитализираните пациенти са объркали ракията с опасната течност за охлаждане в двигатели с вътрешно горене, предаде  . Медиците казаха, че сред тримата пострадали няма деца. По време на коледните празници през „Пирогов“ са преминали около 1900 души. 300 от тях са останали за лечение.", "date": "2017.12.27", "title": "Трима са в „Пирогов”, след като объркали ракията с антифриз (Видео)"}
{"url": "https://www.24chasa.bg/novini/article/6632336", "text": "Цигарите ще са с нови цени и с нов бандерол. Някои марки вече поскъпнаха, съобщи  . Причината за скока са промените на акциза на тютюневите изделия. Най-масовите цигари, които струват по 5 лева, ще стигнат 5,20 лв. Това обаче важи за по-ниския клас.", "date": "2017.12.27", "title": "Цигарите - с нови цени и нов бандерол"}
{"url": "https://www.24chasa.bg/novini/article/6632343", "text": "Предлагат се нови правила за ползване на майчинство при осиновяване на дете. За промяната се пребориха осиновители. Те вече ще получават една година отпуск и високо обезщетение и за децата между 1 и 2-годишна възраст, предаде  . Промените ще влязат в сила от 1 юли 2018 г.", "date": "2017.12.27", "title": "Нови правила за ползването на майчинство от осиновители"}
{"url": "https://www.24chasa.bg/novini/article/6632511", "text": "По-малко от 1000 бойци на групировката \"Ислямска държава\" са останали в Ирак и Сирия, заяви днес предвожданата от САЩ международна антиджихадистка коалиция, цитирана от Ройтерс. Благодарение на усърдната работа на коалицията и вещината, която демонстрираха нашите партньори в Ирак и Сирия, в зоната на нашите операции са останали по-малко от 1000 бойци на \"Ислямска държава\", повечето от които са преследвани в пустинните райони на Източна Сирия и Западен Ирак, каза коалицията в имейл, изпратен до Ройтерс. В тази оценка не се вземат предвид районите под контрола на силите на президента Башар Асад, предава БТА. Предвожданите от САЩ сили казаха на 5 декември, че са останали по-малко от 3000 бойци, което значи, че за три седмици броят им е намалял с две трети. Коалицията заяви, че повечето от тях са били убити или пленени, но отказа да \"спекулира\" и не отговори дали има възможност бойци на джихадистката групировка да са избягали в други страни. САЩ оглавяват международна коалиция, която нанася въздушни удари от 2014 г., а американски военни съветват на терен иракските правителствени сили, както и кюрдски и арабски въоръжени формирования в Сирия.", "date": "2017.12.27", "title": "По-малко от 1000 бойци на ИДИЛ останали в Ирак и Сирия"}
