{"url": "https://www.24chasa.bg/novini/article/7214971", "text": "Турция обеща днес, че предстоящото изтегляне на американските войници от Сирия няма да доведе до забавяне или отслабване на борбата срещу групировката \"Ислямска държава\" (ИД), предадоха световните агенции. Ибрахим Калин, говорителят на турския президент Реджеп Тайип Ердоган, отхвърли безпокойствата, че американското оттегляне ще позволи на джихадистите да завоюват отново територии. \"Като част от глобалната коалиция за побеждаване на ИД, бихме искали отново да кажем, че няма да позволим такова нещо да се случи на сирийска, иракска или турска земя\", даде да се разбере той на пресконференция, предава  БТА. Калин съобщи, че делегация на американските въоръжени сили ще посети Турция тази седмица за обсъждане на военната координация за Сирия. Координацията между Анкара и Вашингтон в Сирия не се ограничава само до военната област, посочи той. В същото време говорителят на Ердоган отбеляза, че Турция ще увеличи координацията си в Сирия и с Русия. Купуването от Турция няма на американски ракети прехващачи \"Пейтриът\" няма да засегне по никакъв начин договора с Русия за придобиване на конкурентната система за противоракетна отбрана С-400, подчерта той, цитиран от Франс прес. Калин съобщи още, че американският президент Доналд Тръмп е приел покана на Ердоган да посети Турция. Визитата ще се състои догодина, като дата още не е определена, уточни той, цитиран от Асошиейтед прес. Тръмп взе изненадващото решение да изтегли американските войници от Сирия след телефонен разговор с Ердоган. Турция и САЩ са противници на сирийския президент Башар ал Асад, но разногласията между двете страни, по-конкретно за кюрдите, отдавна са източник на напрежение между тях. Доминираната от кюрдски милиции коалиция Сирийски демократични сили (СДС) е основен съюзник на Съединените щати в борбата срещу ИД. Турция обаче смята СДС за терористична организация. Протурски сирийски бунтовници започнаха да се прехвърлят към северния град Манбидж във връзка с възможна операция на Турция срещу намиращите се в района сирийски кюрдски бойци. Подкрепяната от Турция Свободна сирийска армия се готви да заеме мястото на американските войски, отбелязва АП. СДС междувременно напредват от събота в последния бастион на ИД в Източна Сирия, предаде Франс прес, като се позова на неправителствена мониторингова организация. Сирийският център за наблюдение на правата на човека съобщи, че кюрдските бойци вече се намират в покрайнините на селищата Суса и Аш Шаафа, които все още са контролирани от джихадистите. Над 5500 души са избягали от района през последните 10 дни. Повечето от тях са роднини на бойци на ИД, но и джихадисти се опитват да се смесят с множеството, каза ръководителят на мониторинговата организация Рами Абдел Рахман.", "date": "2018.12.24", "title": "Турция: Изтеглянето на войските на САЩ от Сирия няма да попречи на борбата срещу ИД"}
{"url": "https://www.24chasa.bg/novini/article/7214854", "text": "Президентът на САЩ Доналд Тръмп увери днес, че единственият проблем на националната икономика е централната банка, предадоха световните агенции. \"Единственият проблем, който нашата икономика има, е УФР (Управлението за федерален резерв)\", написа в Туитър Тръмп. Той се аргументира, че \"(централните банкери) не усещат пазара, не разбират необходимите търговските войни\" или силния долар, или дори спирането на работа от федералното правителство заради позицията на демократите против изграждането на стена по границата с Мексико, предаде Асошиейтед прес. Тръмп сравни американската централна банка с играч на голф, който има сила, но не може да вкара топката в дупката, защото не е способен да нанесе необходимия лек удар, предава БТА. Междувременно борсовите индекси в САЩ регистрираха нов рязък спад днес след атаките на президента срещу централната банка и нейната независимост, отбелязва Асошиейтед прес. Промишленият индекс Дау Джоунс загуби 2,9 процента, по-широкообхватният Стандард енд Пуърс - 2,7 процента, а индексът на високотехнологичните дружества Насдак - 2,2 процента. Американските държавни облигации поскъпнаха, като доходността на тези с падеж след 10 години намаля до 2,74 процента. Този декември е на път да стане най-лошият на Уолстрийт от 1931 г., отбелязва АП. Обемът на търговията бе нисък, като фондовите пазари работиха на половин ден в навечерието на Рождество Христово. Утре те ще останат затворени. Вчера министърът на финансите на САЩ Стивън Мнучин шокира пазарите, като се обади отделно на ръководителите на шестте най-големи банки в страната. Както изглежда, целта му е била да ги успокои, че няма недостиг на ликвидност, въпреки че не се знае да има безпокойства по въпроса, отбелязва ДПА. Министерството на финансите на САЩ не е разтревожено за евентуален недостиг на ликвидност в банковата система, каза днес представител на ведомството, цитиран от Ройтерс. Мнучин проведе телефонните разговори след най-лошата седмица за американските фондови пазари от 2008 г. и на фона на частичното спиране на дейността на федералното правителство заради искането на Тръмп Конгресът да отпусне милиарди долари за построяването на стена по границата с Мексико. Преди дни освен това се появиха съобщения, че президентът на САЩ е обсъдил възможността да уволни президента на УФР Джероум Пауел. На 19 декември американската централна банка повиши лихвените проценти и понижи прогнозите си за икономическия растеж през тази и следващата година, припомня Франс прес. Министърът на финансите на САЩ освен това проведе днес чрез телеконферентна връзка заседание на работната група за фондовите пазари, на което бе обсъдена сегашната ситуация. Групата обикновено се събира при резки колебания на борсите.", "date": "2018.12.24", "title": "Тръмп: Единственият проблем на икономиката на САЩ е централната банка (Обновена)"}
{"url": "https://www.24chasa.bg/novini/article/7211858", "text": "Пламен Любенов от Варна продължава да се радва на популярност във фейсбук. Той работи във фирма за видеонаблюдение и продължава да е вдъхновение за много българи. Пламен, който е победителят в четвъртия сезон на \"България търси талант\" играе баскетбол в инвалидна количка. Работя всеки ден за мечтите си - това е неговото послание, което е събрало към 150 хил. гледания във фейсбук. Любенов го отправи, след като опита да се изкачи до паметника на връх Шипка на ръцете си. Това той направи на рождения си ден на 16 юли. Младият мъж е в инвалидна количка, роден е с малформация на двата си крака. За съжаление, не е обграден от родителска грижа и от 3-годишен расте по домове за сираци. Това обаче не го сломява. Пламен Любенов е победителят в четвъртия сезон на тв риалитито \"България търси талант\". Още с първото си излизане на сцената на шоуто Пламен се превърна в един от големите фаворити - той танцува виртуозно в инвалидна количка. Въпреки физическите си проблеми открива своето вдъхновение в танците. При получаването на наградата той признава, че мечтата му е да има своя школа по танци, в която да могат да танцуват хора с увреждания. Сега - след като изкачи Шипка само с двете си ръце, Пламен е отново вдъхновител. Той разговаря с феновете си и обръщенията към него не спират. Естественото му присъствие в клипа, който сам снима, подгонва хората да му се прекланят и да го възхваляват все повече и повече. Той благодари и символично прегръща всички, но по лицето му не трепва и искрица фалш, грандомания или преднамереност. Пламен сякаш казва, че цялото усилие на живота му е по-скоро заради останалите И те му отдават заслуженото, колкото и наивни да са във възхвалите към човека, останал без крака по рождение, но станал повече от нормален. На 24 години Пламен вече е постигнал мечтите си. И спокойно би могъл да изпадне в тотална депресия от въпроса \"Накъде сега?\". Инвалидът шашна цяла България с танцуването с инвалидна количка в съчетание с брейк. Българите тогава се възхитиха на волята му за живот и за това да направи нещо значимо. Спечели 60 000 лева - добра сума за старт в живота на млад човек. Купи си жилище, тъй като се определя за домошар и за човек, който обича да е самостоятелен. Връзката му с жена, чието дете е гледал, обаче води до проблеми, включително и от финансово естество. Пламен не иска да обяснява за какво точно става дума. Но се чувства предаден. Налага се да продаде имота и по-късно получава общинско жилище. Благодарен съм на кмета на Варна Иван Портних, който прояви разбиране към мен, казва Пламен. В момента има приятелка и много почитателки в мрежата. Не бих казал, че жените ме харесват, по-скоро харесват това, което правя, допълва младият мъж. Преди рождения си ден на 16 юли Пламен осъществи отчасти мечтата си да се качи на ръце по 900-те стъпала към връх Шипка. \" Минах обаче само 60 стъпала и ще трябва да повторя опита си. Изведнъж ме хвана срам от хората, които бяха доста, че правя някакво шоу, и се отказах\", обясни Любенов. Той обаче прави улично шоу във Варна. При хубаво време излиза в градинката до \"Севастопол\" и от 19 до 22 ч изпълнява два свои номера. \"Хората често се разплакват, има и добри от тях, които пускат по някоя паричка. Събирам за нова количка, новите са доста скъпи - по 5000 лева, ще кажеш, че купуваш мерцедес\", шегува се Пламен. Заедно с майстор на колела успява да сглоби от две стари колички една. Сбъдва се и мечтата му да работи. Собственик на голям магазин монтира в квартирата му компютър, с който цяла нощ да следи за безопасността Пламен Любенов смята, че във Варна са създадени навсякъде условия за хората в колички. Но и съжалява, че пенсиите на хората с увреждания у нас са много малки. Пламен е осъществил едно друго свое желание. Той е най-добрият състезател по баскетбол на отбора \"Варна 2009\". На мач се отчита с по 18-20 точки, обича контраатаката, защото е много бърз с количката. Заради едно състезание в Румъния, когато е бил на 17 г. и е трябвало разрешение от родителите да отиде в чужбина, ги издирва. Оказва се, че живеят в София и че има още три сестри. Не иска много обаче да си спомня за тях. УКогато продадох жилището си, поисках от майка ми да живея при нея. След една седмица обаче тя ме изгони и пропусна шанса да се реваншира за това, че не ме е отгледалаФ, казва с горчивина Любенов. Пламен има още една мечта - да следва медицина. Заради нея обаче ще трябва да завърши средно образование. \"Това лято ще правя постъпки, за да уча средно образование. Навремето нямах тази възможност\", казва 24-годишният младеж. Все още не знае дали да учи вечерно, или задочно. Пламен Любенов не се чувства известен въпреки популярността си в интернет. Той се определя за скромен човек. Едно от хобитата му е фитнесът, трябва постоянно да тренира ръцете си, защото с тях танцува. За рождения си ден ходи с приятели в аквапарка на Слънчев бряг. \"Мога и обичам да плувам, ходя на плаж. Другото ми занимание е да разхождам пинчера си\", обяснява Пламен. Обича да ходи на кино и да слуша музика у дома. Другата му голяма страст е рисуването и той ходи на уроци. От пороците не са му чужди пушенето и пиенето на бира.", "date": "2018.12.24", "title": "Пламен Любенов, който изкачи Шипка на ръце, работи и се радва на живота"}
{"url": "https://www.24chasa.bg/novini/article/7214910", "text": "Полковник от запаса Йордан Божилов. 38 години от живота му преминали под пагон в армията, последно се грижел за сигурността на информацията в Министерството на отбраната, предава Нова телевизия. „Спомням си, като дете имаше един много интересен филм „Четиримата танкисти и кучето”. Всички искаха да бъдат капитани. Не знам защо аз си харесах пагоните с четири големи звезди, т.е. четиризвезден генерал”, споделя той. Генерал не става, но пък става свещеник, когато приключва правото му да носи пагони и от отбраната на страната, започва да отговаря за душите на вярващите. „Преди да повярвам в Бога живеех един много фриволен живот, младежки. Тогава бях на 30 години, морето беше до колене, всичко постигахме с щракане на пръст”, спомня си Йордан. Армията и църквата били свързани заради строгата дисциплина и йерархията. Съдбата го изпраща отново сред военни - в параклиса на \"Военна академия\". А наградата да си свещеник била една – пламналите очи на хората по време на молитва.", "date": "2018.12.24", "title": "Полковник с 38 години стаж в армията стана поп"}
{"url": "https://www.24chasa.bg/novini/article/7214925", "text": "Българските полярници със своите гости учени от Колумбия, Кипър и Монголия се подготвят да посрещнат светлите християнски празници Бъдни вечер и Коледа според българските старовремски традиции, съобщи проф. Христо Пимпирев. Шеф готвачът Уляна Яркова е подготвила за трапезата на Бъдни вечер само постни ястия като сарми с втасало кисело зеле, питка с пара омесена с ледникова вода, боб, ошав, сухи чушки пълнени с боб, зелник, картофена салата. Специално за празничната вечеря са запазени и няколко бутилки българско вино, предава Нова телевизия. След повече от месец работа вчера отплаваха с испанския кораб Сармиенто де Гамбоа към Ушуая биолозите доц. Любомир Кендеров и д-р Ралица Зидарова, които се надяват на открити нови видове за науката. \"В ледените води на Южния океан с малката ни надуваема лодка започнаха изследванията на колумбийската ни колежка на китове, косатки и тюлени, както и на д-р Росица Янева на замръзналата почва, мъхове и лишей. Климатологът проф. Георги Рачев и геоморфологът доц. Александър Сарафов установиха, че изминалата зима е била много топла, като минималната температура не е паднала под минус 19 градуса\", обясни той. \"Утре на Коледа ще запалим свещичка в православния ни параклис Св. Йоан Рилски пред уникалните икони рисувани тук в Антарктида от художничката Ганка Павлова. На празничния обяд ще хапнем вкусна капама по бански, а при хубаво време още следобед ще продължим научните изследвания\", казва още проф. Пимпирев.", "date": "2018.12.24", "title": "Проф. Пимпирев: Българските полярници посрещат Бъдни вечер с традиционна трапеза"}
{"url": "https://www.24chasa.bg/novini/article/7214884", "text": "Американският президент Доналд Тръмп обяви днес, че Саудитска Арабия е готова да отдели заедно със Съединените щати необходимите средства за възстановяването на Сирия, предаде ТАСС, цитирана от БТА. \"Виждате ли? Не е ли приятно, когато изключително богати страни помагат на своите съседи да се възстановят, а не великата страна САЩ, която се намира на 5000 мили (от Сирия)\", написа Тръмп в Туитър. По-рано днес американският президент обеща, че съюзници няма да се възползват повече от Съединените щати, предаде Франс прес. \"На неколцината сенатори, които мислят, че не обичам, нито оценявам да бъда съюзник с други страни, те грешат. НАИСТИНА ОБИЧАМ\", написа Тръмп в Туитър. В същото време той подчерта, че не обича, \"когато известен брой от същите тези страни се възползват от приятелството си със Съединените щати, едновременно за военна закрила и в търговията\". \"Генерал Матис не виждаше това като проблем. Аз напротив и това е на път да бъде уредено\", допълни Тръмп. Миналата седмица министърът на отбраната на САЩ Джеймс Матис подаде оставка в знак на протест срещу решението на президента да изтегли американските войници от Сирия. Вчера бе съобщено, че Матис ще се оттегли официално на 1 януари. Днес американският президент разкритикува министъра на отбраната, че не е преценил международната динамика около военната роля на САЩ в света, предаде Ройтерс. \"Ние субсидираме значително армиите на голям брой МНОГО богати страни в целия свят, докато в същото време същите тези страни взимат пълно предимство пред САЩ, и нашите ДАНЪКОПЛАТЦИ, за търговията\", написа в Туитър Тръмп.", "date": "2018.12.24", "title": "Тръмп: Саудистка Арабия е готова да финансира с нас възстановяването на Сирия (Обновена)"}
{"url": "https://www.24chasa.bg/novini/article/7214963", "text": "Мароканските власти арестуваха още пет души във връзка с неотдавнашното убийство на две скандинавски туристки, предаде Франс прес, като цитира съобщение на ръководителя на мароканската служба за борба с тероризма Абделхак Хиам. Арестите били извършени в няколко марокански града, посочи Хиам. Общият брой на задържаните във връзка с двойното убийство вече е 18, предава БТА. Четиримата основни заподозрени по случая бяха арестувани миналата седмица в Маракеш, Южно Мароко. 24-годишната датска студентка Луиза Йесперсен и 28-годишната й норвежка приятелка Марен Юеланд бяха убити по време на ваканция в Мароко в нощта на 16 срещу 17 декември. Телата на двете скандинавки бяха открити миналия понеделник в отдалечен район на два часа път пеша до селището Имлил. На видеозапис, с който мароканските власти са се сдобили, се вижда как четиримата директни заподозрени за случая се кълнат във вярност на ръководителя на терористичната организация \"Ислямска държава\" Абу Бакр ал Багдади. Мароканският министър на вътрешните работи Абделуафи Лафтит заяви днес, че двойното убийство има терористичен характер, предаде ТАСС. В същото време той посочи, че не става въпрос за тероризъм от голям мащаб, а за такъв, предизвикан от радикалното мислене на отделни хора. Убийството на двете скандинавки провокира вълна на възмущение в Норвегия, Дания и Мароко, отбелязва Франс прес.", "date": "2018.12.24", "title": "Арестуваха още петима за убийството на двете скандинавски туристки в Мароко"}
{"url": "https://www.24chasa.bg/novini/article/7214878", "text": "Българите зад граница остават основен източник на средства за хиляди домакинства у нас. Данните на централната банка показват, че само до октомври сънародниците ни, които работят в чужбина, са изпратили на близките си близо един милиард евро, предава  През тази година българите, които живеят и работят в Германия са изпратили най-много средства на роднините си у нас – над 200 милиона евро. Следват парите от Испания, Гърция и Великобритания. Расте и сумата, изпратена от сънародниците ни в Щатите – над 160 милиона евро. Така и през 2018 г. парите, които българските емигранти са изпратили са съизмерими с европейските средства или с преките чуждестранни инвестиции у нас. В замяна, обаче, хиляди български семейства ще посрещнат най-светлия християнски празник разделени. „България остава донор на работна сила и това определя и постоянния приток на емигрантски пари, които, разбира се, в периоди на криза и свисване на евопейската икономика, намаляват”, коментира икономистът Десислава Николова.", "date": "2018.12.24", "title": "Близо 1 млрд. евро са изпратили нашенците зад граница на близките си в България"}
{"url": "https://www.24chasa.bg/novini/article/7214870", "text": "Най-малко 30 души са били убити при нападението срещу административни сгради в афганистанската столица Кабул днес, предаде ДПА, като се позова на министерството на вътрешните работи. Загинали 26 цивилни и един полицай. Трима нападатели били ликвидирани, предава БТА. Ранени били 17 човека - 16 цивилни и един полицай. Две от трите атакувани сгради вече са били прочистени от афганистанските сили за сигурност, които сега проверяват третата. До този момент още никой не е поел отговорност за атаката. Талибаните и групировката \"Ислямска държава\" обаче често извършват нападения в Афганистан.", "date": "2018.12.24", "title": "Поне 30 са убити при атаката в Кабул (Обновена)"}
{"url": "https://www.24chasa.bg/novini/article/7214900", "text": "Папа Франциск изпрати държавния секретар на Ватикана кардинал Пиетро Паролин в Ирак, за да посрещне Рождество Христово с местните християни, предаде Асошиейтед прес, цитирана от БТА. Агенцията определя визитата като ясен знак за личната солидарност на Светия отец с християнското малцинство в Ирак, което страда от дълго време. Халдейската католическа общност е сред религиозните малцинства, преследвани безмилостно от групировката \"Ислямска държава\" и други екстремисти. Десетки хиляди иракски християни бяха принудени да напуснат домовете си. Самият Франциск ще отслужи късно днес литургия в базиликата \"Свети Петър\" във Ватикана в навечерието на Рождество Христово. Утре папата ще отправи традиционното си коледно послание \"Урби ет Орби\" (Към града и към света).", "date": "2018.12.24", "title": "Папата изпрати държавния секретар на Ватикана при местните християни в Ирак"}
{"url": "https://www.24chasa.bg/novini/article/7214902", "text": "Ураганният вятър в София събори част от коледната украса в центъра на града. Няма пострадали хора, предава Нова телевизия. Ветрове със скорост от 80до 100 км/ч бушуват в Северозападната част на страната. За утре са обявени жълти предупредителни кодове, които обхващат 16 области в Северозападна и Централна България.", "date": "2018.12.24", "title": "Ураганният вятър събори част от коледната украса в София"}
{"url": "https://www.24chasa.bg/novini/article/7214775", "text": "Двама пияни баща и син, подранили в Святата нощ с алкохола, се наръгали с ножове след семеен скандал край столичния булевард \"Александър Стамболийски\" . Все още не е ясна причината за кавгата между двамата.   Настанени са в \"Пирогов\", без опасност за живота.                                                                                                                                                                                                                                                                                                                       ", "date": "2018.12.24", "title": "Пияни баща и син се наръгаха с ножове след скандал в София, настанени са в \"Пирогов\""}
{"url": "https://www.24chasa.bg/novini/article/7214784", "text": "Истанбулски съд наложи днес забрана за пътуване на двама известни турски актьори \"за обида\" на президента Реджеп Тайип Ердоган в телевизионно шоу, предаде ДПА, като се позовава на турски медии. Съдът нареди актьорите Метин Акпънар и Мюждат Гезен да се явяват в полицията всяка седмица, предава БТА. Прокуратурата в Истанбул предприе вчера разследване срещу двамата актьори. Те са обвинени в обида на Ердоган. Акпънар е обвинен и в \"насърчаване към въоръжен бунт\". Двамата актьори отхвърлят обвиненията. Те са участвали в петък в токшоу по опозиционната телевизия Халк ТВ. Президентът Ердоган днес критикува актьорите без да съобщи имената им, като каза: \"Това са фалшиви артисти. Те ще си платят за това\".", "date": "2018.12.24", "title": "Истанбулски съд забрани на двама актьори да пътуват заради обида към Ердоган"}
{"url": "https://www.24chasa.bg/novini/article/7214866", "text": "Наказаха свещеника от Троянския манастир, изгонил дете с аутизъм от храма, предава  . . Видеоклипът предизвика вълна от възмущение в социалните мрежи. Последва реакция и от братството. Случката се разиграла на 17 декември, а на кадрите е запечатано поведението на йеромонах Георги. Клипът е стигнал и до игумена на Троянската света обител. „Аз имам правото да наложа наказание на отец Георги и веднага направих необходимата заповед, разпореждане, като му забраних да служи и да чете молитви в храма, и като му направих най-остро забележка за тежкото провинение, което извърши пред тези невинни, чисти хора. Изказвам извиненията си, изказвам съпричастността си към това, което е случило\", заяви игуменът на Троянския манастир Велички епископ Сионий.", "date": "2018.12.24", "title": "Наказаха монаха от Троянския манастир, изгонил дете с аутизъм от храма"}
{"url": "https://www.24chasa.bg/novini/article/7214874", "text": "В навечерието на Коледа, рисковете престъпление да ви провали празниците нарастват значително. В опасност са както личните ви вещи, така и домът ви. Според полицията, крадците по празниците са два вида – случайни и професионалисти от действащи банди. Основният съвет е: заключвайте добре вратите си, дори и да сте вкъщи и внимавайте с отворените прозорци, предава Би Ти Ви. „Има хора, които се катерят до 2-3 етаж на жилищни сгради. Това, че в зимния период е студено и пак оставяме отворени прозорци, не трябва да ни успокоява, че когато е студено, крадците ще стоят на топло. Напротив, те знаят, че тогава вашето внимание е намалено, приспано”, коментира полицай. Силно препоръчително е и да не издавате местоположението си в социалните мрежи, защото така само ще улесните крадците. На разсейването ни разчитат и джебчиите. В навечерието на Коледа Гергана Еремиева остава без портфейл, в който имало 400 лева и документи. Откраднати са от чанта в детска количка: „Много добре облечена, по нищо не помислих, че може да направи нещо такова. И чувам как продавачката в магазина казва: „Тя взе нещо, момиче, къде ти е портмонето?”, аз отварям чантата на количката и виждам, че го няма. Самата количка отворена, бебето беше будно. Могла е, ако пожелае, да вземе и самото дете. Време за подаръци е и сега... малко или много ще ощетя детето и близките си”. Случаят все още не е разкрит от полицията.", "date": "2018.12.24", "title": "Откраднаха портфейл от чанта в бебешка количка"}
{"url": "https://www.24chasa.bg/novini/article/7214710", "text": "Израелският премиер Бенямин Нетаняху заяви днес, че след предсрочните парламентарни избори идния април желае да състави дясна коалиция, подобна на сегашната, предаде Франс прес, цитирана от БТА. \"Сегашната коалиция е ядрото на следващата. Ще призовем избирателите да подкрепят нов наш мандат, за да продължим да управляваме страната с нашата политика\", посочи Нетаняху след днешното обявяване на предсрочни избори за израелския парламент. \"Лидерите на коалицията единодушно решиха парламентът да се разпусне и да се върви към нови избори в началото на април\", каза говорител на дясната партия \"Ликуд\", цитиран от Франс прес. Предсрочните парламентарни избори ще бъдат проведени на 9 април, отбелязва Асошиейтед прес.", "date": "2018.12.24", "title": "Нетаняху: Сегашната коалиция ще е ядрото на следващата"}
{"url": "https://www.24chasa.bg/novini/article/7213942", "text": "Не само добрия старец от Лапландия, но и затворниците си имат коледни работилници. Там те изработват гирлянди, картички, играчки и сурвачки. Кастинг сред затворниците за ролята на Дядо Коледа и Снежанка тази година няма да има, съобщи Министерството на правосъдието. В костюмите им ще влизат доброволци, които ще раздават подаръци за деца на лишени от свобода. Изключение е затворът в Бургас, където и тази година ще решат кой да облече червения костюм сред затворниците с по-леки присъди. “Не е учудващо, че в групите не искат да избират помежду си Дядо Коледа или Дядо Мраз, все пак това се големи мъже”, казва един от свещениците, пред които затворници отварят душата си. Навсякъде са обявени конкурси - за най-добра украса на спално помещение, за коледни венци, играчки и аксесоари или за есе и картина. Върви трескава работа по издаването на празничните броеве на затворническите вестници: в Белене - на 43-и коледно-новогодишен брой на в. “Делник”, а в Плевен - на “Кайлъшки вести”, в който за всяка затворническа група ще има и календар за 2018 г. Лишените от свобода в Стара Загора работят по новия брой на в. “Надежда” В него редакционният екип ще включи анонимно запитване: “Какво си пожелавате за празниците”. Тъй като най-голямата мечта - свободата, е труднопостижима, повечето вероятно ще си пожелаят здраве и по-прагматични неща за улесняване на живота зад решетките. С отпуски - между 2 и 5 дни, и свиждания извън затворите и общежитията ще бъдат наградени общо 598 лишени от свобода в страната. Останалите ще имат право на извънредни хранителни пратки - до 5 кг опаковани храни и до 5 кг плодове, които надзиратели ще проверяват за дрога и други забранени армагани. Храните задължително трябва да са вакуумирани и да не са бързо развалящи се. Домашни ястия, питки с късмети и баници не се разрешават, обясни столичен адвокат. Затова близките на затворниците гледали да ги зарадват с луканки, сухи мезета и сирена за празниците. Навсякъде из 12-те затвора ще има самодейни представления, на които ще се пресъздават традициите на Бъдни вечер, коледуването и сурвакарството. В тях ще участват осъдени, които през годината работят в артклубове и групи по интереси. Ще гостуват ученици, певци към църковни хорове и др. Предвиждат се викторини и томболи с награди. Представления подготвят и организации, повечето неправителствени, които подпомагат затворите. Най-дългоочаквани са празничната трапеза и спортните състезания - турнирите по футбол, тенис на маса, белот, шах, табла, бодибилдинг. Менюто е съобразено с традициите, казват от Министерството на правосъдието. За Бъдни вечер ще е постно - сарми, боб, леща, ориз, ошав, зеле на фурна и плодове за десерт. В коледните дни то ще включва пържоли, пилешко или свинско месо, шницели, кебапчета и кюфтета с гарнитури. За десерт - плодове, пасти, вафли. Не навсякъде ще има баници с късмети. Някои затворници сами изявили желание да ги приготвят, а други - да осигурят питки с късмети със собствени средства. По празниците се организират срещи със съпругите и децата на лишените от свобода, казва отец Сергей, който от години се среща със затворниците в София и Кремиковци. “Никога не ги питам за какво са осъдени, освен ако те не решат да се изповядат”, казва отец Сергей. Сред лишените от свобода имало хора, които вече знаят Библията наизуст. В първото тримесечие на отиващата си година чужденец от мюсюлманска държава пожелал да се покръсти в християнската вяра. И тази година продължава кампанията “Ангелска елха”, която се провежда в 98 страни и има за цел да сближава лишените от свобода и техните семейства. На повечето места това става чрез осигуряване на коледни подаръци за децата на затворниците. Подаръци за тях ще има и от различни НПО, а и от църквата. В Пазарджик и София са планирани срещи на затворници с представители на фондация “Мисия без граници” и празнични проповеди. Служителите на затвора в Плевен организират дарителска акция за раздаване на дрехи и обувки, дарение ще има и от Швеция. За Коледа част от обитателите на старозагорския затвор вече са получили 90 спортни екипа, 91 чифта обувки и 35 чифта кубинки. От Църковното настоятелство е осигурен офталмолог, който започнал очни прегледи на лишени от свобода на възраст над 45 г. При необходимост те ще получат очила от Църковното настоятелство. ТОНИ ЩИЛЯНОВА, АНЕЛИЯ ПЕРЧЕВА Най-желания подарък - домашен отпуск, ще донесе Дядо Коледа на 90 затворници от Бургас. Те ще бъдат пускани на части за Коледа и за Нова година, каза директорът Бранимир Мангъров. Коледно парти ще има във всяко затворническо общежитие, където талантливите му обитатели ще се изявят със скечове, песни и танци. Голямото тържество обаче ще е в ремонтираната кинозала в централния корпус в Бургас на 28 декември. От управата обещават богато меню с повече кебапчета и цитрусови плодове, но без баница с късмети. За вегетарианците и за мюсюлманите ще има отделно меню, но по предварителна заявка. В киносалона на пловдивския затвор вече почти всеки ден се изнасят концерти на формации и ученици, но чалга звезди няма. Освен конкурс за изработване на сурвачка, украсяване на коридор и на спалня, има и конкурс за есе по случай Рождество Христово. Победителите ще бъдат обявени на 28 декември, а наградите ще са тоалетни принадлежности. Предвидена е и прожекция на филм за живота на Исус. Зад решетките 2019-а ще посрещне охранителят Георги Енев - Жоро Милионера, след като задигна 1,5 млн. лв. от инкасо автомобил. Пачките така и не бяха открити, а Енев продължава да мълчи къде ги е скрил. “Присъдата му е 12 г., но той работи и така приспада от наказанието си. Спазва правилата и не влиза в конфликти с другите. Надява се да излезе по-рано и да харчи на воля парите от обира”, казват надзиратели.", "date": "2018.12.24", "title": "Затворниците без кастинг за Дядо Коледа"}
{"url": "https://www.24chasa.bg/novini/article/7214577", "text": "Предсрочни парламентарни избори ще бъдат проведени в Израел в началото на април следващата година, съобщи говорител на израелския премиер Бенямин Нетаняху в Туитър, след заседание на членовете на управляващата коалиция, предаде Ройтерс, цитирана от БТА. \"Лидерите на коалицията единодушно решиха парламентът да се разпусне и да се върви към нови избори в началото на април\", каза говорителят на дясната партия \"Ликуд\", цитиран от Франс прес. Редовните парламентарни избори трябваше да се произведат през ноември 2019 г. Решението за разпускане на парламента беше взето в дух на \"отговорност към бюджета\" и в интерес на нацията, добави говорителят от името на всички участници в парламентарното мнозинство. Днешното решение беше взето, след като управляващата коалиция изглежда остана без достатъчно гласове в Кнесета, нужни за прокарване на спорен закон, предаде Асошиейтед прес. Нов закон, разширяващ военната повинност към ултраортодоксални мъже, изглежда предизвика провала на кабинета. Ултраортодоксалните партньори на Нетаняху настояват законът да бъде смекчен, а твърде крехкото парламентарно мнозинство изглежда прави такъв компромис невъзможен, посочва АП.", "date": "2018.12.24", "title": "Говорител на Нетаняху: В Израел ще има предсрочни избори за парламент догодина"}
{"url": "https://www.24chasa.bg/novini/article/7214580", "text": "От 1 януари 2019 г. възрастта за пенсиониране в Сърбия се увеличава, предаде ТАСС, като се позовава на сръбската държавна телевизия РТС. По данни на телевизията от началото на новата година жените с трудов стаж минимум 15 години ще могат да се пенсионират по старост на 62 години и шест месеца, вместо както досега на 62 години, предава БТА. Жените ще могат да се пенсионират най-рано на 57 години, а досега можеха да се пенсионират на 56 години и 4 месеца. За тази възможност обаче е необходим стаж от 38 години и шест месеца. Възрастта за пенсиониране по старост за мъжете остава 65 години (при най-малко 15 години трудов стаж). Мъжете ще могат да излизат в пенсия най-рано на 57 години и 8 месеца (досега това бе възможно на 57-годишна възраст). За тази опция е необходим 40-годишен трудов стаж.", "date": "2018.12.24", "title": "От 1 януари вдигат възрастта за пенсиониране в Сърбия"}
{"url": "https://www.24chasa.bg/novini/article/7214583", "text": "Въоръжени мъже взривиха днес кола бомба, преди да нахлуят и да открият стрелба в правителствения комплекс в афганистанската столица, съобщиха властите и свидетели, предаде Франс прес, цитирана от БТА. Няколко нападатели са влезли в комплекса, в който се помещават сгради на министерства, съобщи заместник-говорителят на министерството на вътрешните работи. Втора експлозия последвала тази на колата бомба, според друг говорител на вътрешното ведомство. Според ДПА експлозиите са били три. Ранени са поне четирима души, каза говорител на министерството на здравеопазването. Една от пострадалите има множество счупвания, след като скочила от третия етаж, за да се спаси, разказа кореспондент на Франс прес, който е бил в болницата. Други двама са ранени от парчета стъкло. Нападателите заели позиции в една от правителствените сгради след взрива и започнали престрелка със силите за сигурност, предаде Ройтерс. Полицията изолира района на източната част на Кабул, за да овладее ситуацията, предаде Асошиейтед прес. Засега никой не е поел отговорност за нападението.", "date": "2018.12.24", "title": "Кола бомба се взриви в Кабул, въоръжени започнаха стрелба, четирима са ранени"}
{"url": "https://www.24chasa.bg/novini/article/7214579", "text": "Водолаз огледа днес следобед  , видя екип на \"24 часа\". Около плавателния съд, който потъна на метри от кея, се забелязва разлив на гориво,  което според експерти от Морска администрация не е опасно. \"Ние не сме информирани, ако има частичен разлив, най-вероятно ще бъде ограничен от служители на Басейнова дирекция\", каза директорът на РИОСВ-Бургас Тонка Атанасова.  Самото изваждане на корабчето най-вероятно ще стане след празниците. Коритото ще трябва да бъде издърпано с кран, обясни шефът на Морска администрация кап. Живко Петров. \"Посейдон\" е бил зазимен на кея, но силният вятър скъсал въжетата и корабчето започнало да се удря в кейовата стена. Образувала се дупка в корпуса и плавателният съд започнал да се пълни с вода. По подобен начин миналата зима потъна популярният туристически кораб \"Кук\", припомнят поморийци.      ", "date": "2018.12.24", "title": "Водолаз оглежда потъналия в Поморие кораб, има разлято гориво (Снимки, видео)"}
{"url": "https://www.24chasa.bg/novini/article/7214598", "text": "Министър-председателят Бойко Борисов се срещна в Министерския съвет с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия, и водена от него делегация. Това съобщиха от правителствената пресслужба. Българският премиер и саудитският принц обсъдиха двустранното сътрудничество в областта на инфраструктурата, енергетиката, индустрията и хранително-вкусовата промишленост. Провелите се днес разговори са част от установения диалог след официалното посещение на премиера Бойко Борисов в Кралство Саудитска Арабия в края на ноември 2017 г., когато за първи път в историята на двустранните отношения се осъществи визита на толкова високо равнище. В изпълнение на постигнатите тогава договорености в Рияд е и настоящото посещение на принц Турки Бин Мохамед Бин Фахад Бин Абдулазис Ал Сауд. Целта на срещата в Министерския съвет бе обсъждането на конкретни действия за засилването на сътрудничеството между двете страни. „Саудитска Арабия е перспективен външноикономически партньор на България“, посочи премиерът Бойко Борисов при разговора си с принц Турки Бин Мохамед Бин Фахад Бин Абдулазис Ал Сауд. От своя страна саудитският принц изрази сърдечна благодарност за гостоприемството и приветства сътрудничеството на най-високо ниво между двете страни. „Днешното посещение е потвърждение на това. Ще работим за успешно реализиране на всички идеи в областта на икономиката, търговията и политиката“, добави принц Турки Бин Мохамед Бин Фахад Бин Абдулазис Ал Сауд. В ръководената от него делегация бяха още съветникът към Генералния секретариат на Министерския съвет Ахмед Агил Алхатиб, заместник ръководителят на Саудитския фонд за развитие Халид Сулайман Алхудайри, съветникът по международните отношения Хайфа Джедеа, служителите от Кралския двор Фаваз Мохамад Алхажри и Тамер Мохамед Алхухайни и заместник директорът по киберсигурността Мохамед Салех Алхомрани. В рамките на разговорите със саудитската делегация беше договорено посещение на министъра на икономиката Емил Караниколов в Саудитска Арабия, където с неговия колега да започнат работа по конкретни проекти.", "date": "2018.12.24", "title": "Борисов посрещна делегация от Саудитска Арабия в Министерския съвет (Снимки, видео)"}
{"url": "https://www.24chasa.bg/novini/article/7214644", "text": "Напускащият американското правителство министър на отбраната Джеймс Матис е подписал заповед за изтеглянето на силите на САЩ от Сирия, съобщи говорител на военното ведомство, след решението на президента Доналд Тръмп, предизвикало оставката на Матис миналата седмица, предаде Ройтерс, цитирана от БТА. Подписването на заповедта, което се очакваше, стана след като Тръмп обяви вчера, че ще замени Матис два месеца по-рано от очакваното. Това е ход, който според служители, е бил провокиран от гнева на държавния глава. Той бил предизвикан от укор към външната му политика в писмото за оставка на Матис. Високопоставен представител съобщи, че в момента се работи по конкретен план за изтеглянето, което може да започне до седмици. В сряда Тръмп каза, че изтегля войските на САЩ от Сирия заради високата цена, която се плаща като загуба на войници и от данъкоплатците.", "date": "2018.12.24", "title": "Джеймс Матис също подписал заповедта за изтеглянето на войските на САЩ от Сирия"}
{"url": "https://www.24chasa.bg/novini/article/7214661", "text": "Броят на жертвите на вълните цунами в Индонезия достигна 373 души, предадоха Асошиейтед прес и Ройтерс. Изчезнали са 128 души, а 1459 са ранени. Според говорителя на индонезийската национална агенция по издирване и спасяване Фахризала природното бедствие е засегнало 17 района от провинциите Бантен на остров Ява и Лампунг на остров Суматра, предава БТА. Първоначално агенцията съобщи късно в събота, че големите вълни са били причинени от земетресение и допълнително засилени от пълнолунието, но по-късно каза, че те са предизвикани от това, че огромен земен масив от западната част на вулкана Кракатау се е свлякъл в морето в резултат на изригването му в 21.03 ч. (14 ч. по Гринуич) в събота. За най-тежко пострадал засега се смята районът Пандегланг на западния бряг на на остров Ява, но спасителните екипи все още не могат да достигнат до всички засегнати райони, защото пътищата към тях са блокирани от развалини и наноси, довлечени от цунамито.", "date": "2018.12.24", "title": "373 станаха жертвите на цунамито в Индонезия (Снимки, видео)"}
{"url": "https://www.24chasa.bg/novini/article/7214718", "text": "Телата на 34-ма екзекутирани от терористичната организация \"Ислямска държава\" (ИД) в Либия етиопски християни са намерени в масов гроб, предаде Ройтерс, цитирана от БТА. Гробът е бил разкопан вчера след получена информация от арестувани членове на ИД, съобщи отделът за криминални разследвания на либийското вътрешно министерство на страницата си във Фейсбук. На публикуван в социалните мрежи през април 2015 г. видеозапис се виждаше как екстремисти от \"Ислямска държава\" разстрелват и обезглавяват християни, облечени в оранжеви дрехи, припомня Ройтерс. Телата на екзекутираните християни ще бъдат изпратени обратно в Етиопия след приключването на свързаните със случая правни процедури.", "date": "2018.12.24", "title": "Либия: Открихме масов гроб на християни, убити от \"Ислямска държава\" през 2015 г."}
{"url": "https://www.24chasa.bg/novini/article/7214703", "text": "Вулканът Етна изригна днес и изхвърли облаци от пепел в небето, предаде Франс прес. Това наложи затваряне на въздушното пространство в района. Летището в град Катания спря да приема полети заради намалената видимост, предава БТА. Според Италианския национален институт за геофизика и вулканология в зоната на Етна тази сутрин са били регистрирани повече от 130 случая на сеизмична активност, сред които и трус с магнитуд 4. Сеизмичната активност засили активността на вулкана, който изригна голям облак от пепел към 11 ч. по Гринуич (13 ч. българско време). Висок 3300 метра, Етна е най-големият активен вулкан в Европа и често изригва, отбелязва Франс прес.", "date": "2018.12.24", "title": "Eтна изригна и хвърли облаци от прах в небето, затвориха летището в Катания (Видео, обновена)"}
{"url": "https://www.24chasa.bg/novini/article/7214725", "text": "Негово светейшество българският патриарх и Софийски митрополит Неофит отслужва богослужението по случай Рождество Христово в патриаршеската катедрала \"Св. Александър Невски\". \"В навечерието на Рождеството отново сме заедно, за да съпреживеем заедно това тържество. В тази единствена по своето величие нощ и ние се присъединяваме към ангелския хор. От дълбините на сърцата си благодарим на Отеца. Поверяваме себе си на Него, в когото е нашето единствено упование и спасение. В тихата и свята нощ на Христово Рождество оживява Витлеем\", каза патриарх Неофит в празничното си слово. \"В своето учение Господ ни е показал какво иска и какво очаква от нас - да възлюбим Бога и ближния като себе си. Нека сърцата ни са изпълнени с благост и любов. Честито Рождество Христово!\", завърши празничното си слово българският патриарх. Утре патриархът ще оглави тържествената Света литургия от 9:30 часа в храм \"Св. Александър Невски\".", "date": "2018.12.24", "title": "Патриарх Неофит: Честито Рождество Христово, нека сърцата ни са изпълнени с любов! (Снимки)"}
{"url": "https://www.24chasa.bg/novini/article/7214573", "text": "Повече от 2100 души бяха евакуирани след земетресение с магнитуд 5,8 в района на Тибет, Югозападен Китай, предаде ТАСС, като се позова на днешно съобщение на агенция Синхуа. Местните власти са осигурили за всички пострадали палатки, одеяла, топли дрехи и лекарства. Няма повреди по транспортната и комуникационната инфраструктура на региона, предава БТА. Земетресението е регистрирано в 03:32 ч. местно време (21.32 ч. бълг. вр. снощи) близо до град Сигацзе. Трусът е бил на осем километра дълбочина. За момента няма данни за жертви, отбелязва ТАСС.", "date": "2018.12.24", "title": "Евакуираха над 2 100 души след земетресението в Тибет"}
{"url": "https://www.24chasa.bg/novini/article/7214544", "text": "Полицията в британското графство Съсекс съобщи, че продължава разследването на дроновете, появили в близост до лондонското летище \"Гетуик\", въпреки изявление на високопоставен следовател, че в крайна сметка може и въобще да не е имало безпилотни устройства, летящи над аерогарата, предаде Асошиейтед прес, цитирана от БТА. Кризата с дроновете доведе миналата седмица до поредица от затваряния на второто по натовареност британско летище в период от три дни, което блокира хиляди пътници в разгара на коледния сезон. Днес \"Гетуик\" работеше нормално, но военна техника остава на място, за да възпре и проследи нова поява на безпилотни апарати. В съобщение в Туитър късно снощи полицията обяви, че са били засечени 67 появи на дронове, регистрирани от местни хора, пътници, полицаи, служители на летището, което е на около 45 км южно от Лондон. Полицията съобщи, че открит повреден дрон и провежда разпити къща по къща, като снема свидетелски показания от всички, които са видели дронове. Това уточнение беше сметнато за необходимо, след като главният полицейски следовател в Съсекс Джейсън Тингли предизвика неприятна изненада и широки критики в британската преса, когато каза, че съществува \"вероятност\", въобще да не е имало дронове в района. Тингли имаше предвид факта, че дроновете, за които беше съобщено, не са били засечени от електронни проследяващи устройства, които биха осигурили независимо потвърждение, а само от свидетели. Въпреки това, вероятността парализата на летището, забавила над 100 000 пътници, да е била предизвикана от погрешни доклади за дронове, предизвика всеобщо смайване. Полицията беше критикувана и за ареста на мъж и жена във връзка с полетите на дронове и освобождаването им по-късно без да им повдигнат обвинения. Техните имена и снимки обаче вече бяха публикувани от много вестници. Не е ясно дали повреденият дрон, открит край \"Гетуик\", ще даде улики, които ще позволят на полицията да установи местонахождението на извършителите на най-тежкия инцидент с дрон на голямо международно летище. Полицията съобщи, че дронът е намерен в район, близо до мястото, където в петък вечерта за последен път е било видяно такова летателно устройство. Дронът се изследва за ДНК, пръстови отпечатъци и други улики.", "date": "2018.12.24", "title": "Продължава разследването за инцидента с дронове на летище \"Гетуик\""}
{"url": "https://www.24chasa.bg/novini/article/7214534", "text": "Китай обвини днес Великобритания и ЕС в лицемерие заради изразената загриженост от задържането на двама канадски граждани, като каза, че имат двойни стандарти, защото не споменават за високопоставената китайска бизнесдама, арестувана в Канада, предаде Ройтерс, цитирана от БТА. Канадската външна министърка Кристия Фриланд каза в събота, че Канада ще продължи през следващите дни кампанията си на високо ниво в търсене на подкрепа от съюзниците, за да оказва натиск върху Китай да освободи двама задържани канадци, които според Китай са заподозрени в застрашаване на националната му сигурност. Фриланд се изказа днес, след като САЩ се присъединиха към Канада в призив към Пекин да освободи двамата канадци. Те бяха задържани, след като канадските власти арестуваха Мън Ванчжоу - финансова директорка на мощната китайската компания \"Хуавей\", по искане за екстрадиция на американските власти. Великобритания и ЕС също изразиха подкрепа за Канада. Говорителката на китайското външно министрество Хуа Чунин каза днес на редовен брифинг, че Пекин изразява \"силно недоволство и решително се противопоставя\" на изявленията на Канада, САЩ и други относно задържането на канадците. Хуа посочи, че подкрепата на Великобритания и Европейския съюз е \"странна\". \"Къде бяха те в самото начало, когато Канада, по искане на САЩ, на незаконни основания задържа високопоставен представител на китайска компания?\", попита риторично говорителката. \"Получава се така, че т.нар. права на човека се третират по различен начин от различни държави. Многократно изразихме позицията си по въпроса, отново изискваме от канадската страна да поправи допуснатите грешки, незабавно да предостави на г-жа Мън пълна свобода, да гарантира законните й права\", добави Хуа, цитирана от ТАСС. В петък външната министърка на Канада призова Пекин да освободи бившия дипломат Майкъл Ковриг и консултанта Майкъл Спейвър, арестувани на 10 декември, предаде Франс прес.", "date": "2018.12.24", "title": "Китай обвини ЕС в лицемерие заради задържането на финансовата директорка на \"Хуавей\""}
{"url": "https://www.24chasa.bg/novini/article/7214549", "text": "В първите часове на 24 декември за проверка на ГКПП-Калотина е отклонен влизащ в страната товарен автомобил с турска регистрация, пътуващ от Англия през Западна Европа и България за Турция. Камионът превозвал групаж - стоки за бита и други.Това съобщиха от пресцентъра на МВР. В хода на инспекцията на товара, между стока, натоварена в Холандия - плафониери, са открити и пакети с розови и сини хапчета. При полеви наркотест хапчетата са дали положителен резултат за екстази. Общото количество на откритото наркотично вещество е 63,7 кг, разпределено в 32 пакета. Водачът на товарния автомобил - турски гражданин, е задържан за 72 часа. Образувано е досъдебно производство по описа на Митница Столична, под надзора на Софийска окръжна прокуратура.", "date": "2018.12.24", "title": "Митничари хванаха на Калотина турски тир с близо 64 кг екстази (Снимки)"}
{"url": "https://www.24chasa.bg/novini/article/7214363", "text": "През ноември Китай е внесъл рекордните 5,99 млн. тона втечнен природен газ, което представлява ръст от 48,5% спрямо същия период на предходната година, сочат данни на митниците. Стойността на този внос е 22,68 млрд. юана или два пъти повече от ноември 2017 г.,  За първите 11 месеца на годината вносът на втечнен природен газ възлиза на 47,52 млн. тона на стойност 153,41 млрд. юана. От данните на митниците се вижда, че през ноември се е увеличил бързо вносът и на някои селскостопански продукти като царевица, соево олио и памук. Според представител на Министерство на търговията, обемът на китайския вноса през цялата 2018 г. се очаква да надхвърли 2 трилиона долара, което е рекордно високо ниво.", "date": "2018.12.24", "title": "През ноември Китай е внесъл рекордно количество втечнен газ"}
{"url": "https://www.24chasa.bg/novini/article/7214392", "text": "Вътрешният министър Младен Маринов е разпоредил проверка по случая с директора на Гранична полиция Светлан Кичиков, който катастрофира вчера на магистралата със службена кола. Проверката е разпоредена на главния секретар, съобщава БТА. Кичиков вчера катастрофира със служебен автомобил близо до Пазарджик. По неофициална информация в колата имало жена и две деца. Четиримата се прибирали към София. Автомобилът е сериозно увреден.", "date": "2018.12.24", "title": "Маринов разпореди проверка по случая с директора на \"Гранична полиция\""}
{"url": "https://www.24chasa.bg/novini/article/7214388", "text": "Полицията в испанската автономна област Каталуния издирва мъж, който може да е планирал терористична атака в Барселона в празничните дни около Коледа, съобщи днес вестник \"Мундо\", цитиран от ТАСС и БТА. Според вестника става дума за гражданин на Мароко. Регионалните правоохранителни органи са уведомили част от своите сътрудници, както и градската полиция, за съществуващата заплаха. Полицията е наредила да се засилят мерките за сигурност в местата, където се събират големи групи хора, включително и по популярната за туристите улица \"Рамбла\" и в района на прочутата катедрала \"Саграда Фамилия\". Особено внимание също, според силите на реда, трябва да се обръща на едрогабаритни транспортни средства. Друг испански всекидневник - \"Ел Паис\", съобщава и инициалите на заподозрения - Б.Л., който бил на 30 г. и имал книжка за управление на автобуси. Предупреждение по същия повод изпрати чрез Туитър и Държавният департамент на САЩ. \"Терористите могат да атакуват практически без предупреждение, вземайки на прицел най-вече туристически места, транспортни възли и други обществени места\", отбелязва външнополитическото ведомство на САЩ. В Испания в момента е обявена четвърта степен на терористична опасност по 5-степенната скала, отбелязва ТАСС.", "date": "2018.12.24", "title": "Издирват 30-годишен мароканец, който вероятно готви атентат в Барселона"}
{"url": "https://www.24chasa.bg/novini/article/7214408", "text": "Директорът на „ Гранична полиция“ гл. комисар Светлан Кичиков е катастрофирал на магистрала „ Тракия“, край Пазарджик, съобщи за \"24 часа“ говорителят на полицията Мирослав Стоянов. Инцидентът е станал на 95км. на аутобана, по посока към София, в следобедните часове в неделя. Джипът, управляван от гл. комисар Кичиков, се е блъснал в ТИР. Във високопроходимия автомобил са пътували висшият полицейски служител, съпругата му и двете им деца. При катастрофата най-сериозно е пострадал главният комисар, който е с наранявания в областа на главата, но няма опасност за живота му. Травмите на съпругата и децата му са повърхностни. Първоначална медицинска помощ на семейството е оказана в болницата в Пазарджик. По-късно съпругата и децата на Светлан Кичиков са освободени за домашно лечение, а той е транспортиран за лечение във ВМА. Разследването на катастрофата е поверено на следователи.", "date": "2018.12.24", "title": "Директорът на „ Гранична полиция“ катастрофира на магистралата край Пазарджик (Обзор)"}
{"url": "https://www.24chasa.bg/novini/article/7214415", "text": "Британската премиерка Тереза Мей съкрати коледната ваканция на членовете на своето правителство и обяви, че ги свиква на извънредно заседание на 2 януари във връзка с очертаващия се \"твърд Брекзит\" (напускане на ЕС без споразумение), съобщава днес \"Файненшъл таймс\" цитиран от ТАСС и БТА. Според вестника непланираното заседание се налага, за да се разработи план за действия в навечерието на подновяващите се на 9 януари в британския парламент двудневни дебати по проекта за споразумение с ЕС. Дата за гласуване по проекта още не е насрочена. Депутатите първоначално трябваше да се произнесат по въпроса на 11 декември, но Мей отложи вота за януари, изправена пред неминуема заплаха от поражение.", "date": "2018.12.24", "title": "Мей съкращава коледната ваканция на правителството"}
{"url": "https://www.24chasa.bg/novini/article/7214425", "text": "В навечерието на най-светлите празници младите социалисти от столичния район „Лозенец“ проведоха дарителска кампания „Коледа за всеки“, подкрепена от Районния съвет на БСП – Лозенец. Младежите събраха средства и закупиха коледни пакети с хранителни стоки и малки подаръчета за възрастни хора в неравностойно положение от района. През изминалите два дни социалистите обиколиха домовете на над 30 нуждаещи се, за да им подарят радост и искра надежда в дните преди Коледа, съобщиха от пресцентъра на БСП. Те бяха посрещнати с топлина и благодарност за грижата и вниманието, което отдават на поколенията преди тях. „Разчитаме на Вас, младите. Трогнати сме от този жест“, каза Димитър Гергицов - един от хората, на които гостуваха младежите. „Чувстваме се удовлетворени от кампанията, защото да даваш добро е най-големият подарък, който можеш да направиш. Искаме тази кампания да се превърне в традиция за нашата организация. Хората от района трябва да знаят, че винаги могат да разчитат на нас, защото наш дълг е да помагаме на всеки“, сподели Габриел Вълков, председател на Младежко обединение в БСП – Лозенец. Николай Велчев, председател на Районния съвет на БСП – Лозенец пожела на всички весели празници и една здрава и успешна 2019 година. „Това е най-малкото, което можем да направим за възрастните хора от „Лозенец“, които посетихме през тези два дни“, допълни той. Младите социалисти планират да осъществят второ издание на инициативата през пролетта.", "date": "2018.12.24", "title": "Млади социалисти помагат на възрастни хора в навечерието на Коледа"}
{"url": "https://www.24chasa.bg/novini/article/7214381", "text": "На 21 декември в Брюксел ръководителят на китайската дипломатическа мисия към ЕС Джан Мин и представител на ротационния председател Австрия подписаха поправка в Споразумението за морски транспорт между Китай и ЕС, с който Хърватия става пълноправна страна по него,  По време на церемонията Джан Мин заяви, че взаимосвързаността, включително чрез морския транспорт, е важна част от практическото китайско-европейско сътрудничество. Благодарение на консенсуса между двете страни по инициативата „Един пояс, един път\", изграждането на платформата за китайско-европейска взаимосвързаност постига положителен напредък, каза Джан Мин, добавяйки, че с присъединяването на Хърватия към споразумението двустранните контакти ще продължат да се задълбочават и това ще даде нова сила на всеобхватното стратегическо партньорство между Китай и ЕС. Европейският представител заяви, че морският транспорт е важна част във връзката между Китай и ЕС. Той е свързан с поддържането на безопасността на корабоплаването и борбата срещу пиратството и тероризма. Присъединяването на Хърватия към споразумението е от полза за стимулиране на сътрудничеството в сферата на взаимосвързаността, икономиката и търговията, добави той. Морското сътрудничество е важна част от цялостните китайско-европейски връзки. През декември 2002 г. Пекин и Брюксел подписаха споразумение за морски транспорт, което влезе в сила през март 2008 г. и до момента е актуализирано на два пъти - в 2005 и 2009 г.", "date": "2018.12.24", "title": "Китай и ЕС подписаха поправки в двустранното споразумение за морски транспорт"}
{"url": "https://www.24chasa.bg/novini/article/7214428", "text": "Демокрацията зависи от това гражданите да говорят помежду си, дори ако имат различно минало или възгледи, заяви германският президент Франк-Валтер Щайнмайер в Коледното си послание към нацията, цитирано от ДПА. \"Нашата демокрация е толкова силна, колкото ние я направим. Тя се основава на това да изразяваме мненията си, като защитаваме интересите си. И това ни излага на опасността, че другият може понякога да е прав\", заявява той в реч, която ще бъде излъчена на Коледа, цитиран от БТА. Щайнмайер признава, че в Германия има \"несигурност, страхове и гняв\" и изразява опасения, че хората се отдръпват в групи от единомишленици, без да излизат от тях. \"Колкото и да не харесваме други или да искаме да ги няма, едно ще бъде вярно и утре: всички ние сме част от тази страна, независимо от произхода или цвета на кожата си, възгледите си за живота или любимия отбор\", подчерта той. \"Трябва отново да се научим да спорим без пяна на устата и да се научим да толерираме различията\", добавя германският президент. Той призовава хората да се стремят към приятелски спорове, като за тази цел говорят с хора, които не са съгласни с тях.", "date": "2018.12.24", "title": "Щайнмайер: В Германия има несигурност, страх и гняв"}
{"url": "https://www.24chasa.bg/novini/article/7214444", "text": "Египетските сили за сигурност убиха 14 екстремисти при операция на размирния Синайски полуостров, заяви днес египетското министерство на вътрешните работи, цитирано от ДПА. Групата планирала атентати срещу важни обекти, армията и полицията. Екстремистите били убити при престрелка по време на операция срещу скривалището им в град Ариш. Открити са оръжие, боеприпаси и взривни устройства. Не се съобщава за жертви сред силите за сигурност, информира БТА. Миналия месец джихадистите от \"Ислямска държава\" атакуваха автобус с християни копти, които пътуваха към манастир в пустинята в Южен Египет, и убиха седем души. Откакто през 2013 г. армията свали от власт президента ислямист Мохамед Морси, в Египет бяха извършени много атентати срещу силите си за сигурност, основно в Северен Синай. През февруари египетските власти предприеха голяма операция срещу \"терористи и престъпни организации\" в провинция Синай, където силите за сигурност се борят с радикални ислямисти, и на други места.", "date": "2018.12.24", "title": "14 екстремисти са убити на размирния Синайски полуостров"}
{"url": "https://www.24chasa.bg/novini/article/7214433", "text": "Млад мъж от врачанското с. Пудрия направил опит да заколи баща си след семеен скандал в неделя. Живеещият във Враца 20-годишен Борислав Ангелов се скарал с баща си Емил за пари и в яда си грабнал кухненски нож и наръгал родителя си в гърдите. Свидетел на разправията станала бабата на нападателя Ангелина, която съобщила веднага в полицията за стореното от внука й. Тежко раненият 42-годишен Емил Ангелов веднага бил откаран в спешния център във Враца, където му оказали неотложна помощ. Малко по-късно той бил препратен в столична болница  с непосредствена опасност за живота му. В родното си село Пудрия Борислав е познат като агресивен младеж, който често злоупотребявал с наркотиците. Преди няколко месеца след комбинация от дрога и алкохол младия мъж скочил от 4-я етаж на блока, в който живее във Враца, но оцелял по чудо с тежки фрактури на крайниците. От полицията съобщиха, че извършителят бил задържан от униформените на участъка в Криводол. Уведомен е бил и дежурния прокурор във Враца, а по случая е образувано досъдебно производство. След разпит в полицията Борислав е бил настанен във врачанския психодиспансер заради неадекватното му поведение и нужда от медицинска помощ.", "date": "2018.12.24", "title": "Наркоман опита да заколи баща си, пострадалият бере душа"}
{"url": "https://www.24chasa.bg/novini/article/7214471", "text": "Журналистката Лусия Пинеда от критичната към властите никарагуанска телевизия \"Сиен пор сиенто нотисиас\" беше арестувана и обвинена в тероризъм, предаде Франс прес, като цитира изявление на външното министерство на Коста Рика. Журналистката има двойно костариканско гражданство. Лусия Пинеда, началник редакция на телевизия \"Сиен пор сиенто нотисиас\", беше задържана в петък вечерта. Вчера й беше повдигнато обвинение в тероризъм и подстрекателство към омраза. Началото на процеса й е насрочено за 25 януари. В петък беше задържан и друг журналист, собственикът на спряната телевизия Мигел Мора, който беше обвинен в тероризъм и заговор, припомня АФП, цитирана от БТА. Телевизията отразяваше много критично започналата през април серия от антиправителствени протести. Ответните мерки на правителството доведоха до смъртта на най-малко 320 души по данни на хуманитарни организации. Президентът на Никарагуа Даниел Ортега, все по-изолиран на международната сцена, засилва натиска си срещу вътрешната опозиция, включително защитниците на човешките права, независимите медии и гражданските организации, отбелязва АФП. Въпреки протестите в цялата страна с искане за оставката му, бившият партизанин отказа да напусне поста ли да насрочи избори и прекрати диалога, започнал с посредничеството на Католическата църква. Бразилия оттегли поканата си към представители на Никарагуа да присъстват на церемонията по встъпване в длъжност на новоизбрания президент Жаир Болсонаро на 1 януари, предаде ТАСС, като цитира Ернесто Араужо, бъдещият външен министър на крайнодесния Болсонаро. Той подчерта, че причината е нарушаването на свободите на никарагуанския народ от страна на режима на Ортега. Араужо обеща, че президентът Болсонаро ще се придържа към твърда и ясна позиция по въпросите, засягащи защитата на свободата. По-рано бразилското външно министерство оттегли поканите към представители на Венецуела и Куба, като уточни, че това се прави по молба на бъдещото правителство.", "date": "2018.12.24", "title": "Двама журналисти в Никарагуа бяха обвинени в тероризъм"}
{"url": "https://www.24chasa.bg/novini/article/7214396", "text": "Ново проучване предполага, че базираният на текст Капча код (CAPTCHA ), един от най-широко използваните в света механизми за сигурност, вече не е толкова надежден, когато се сблъска с по-интелигентен изкуствен интелект. Капча кодът използва разбъркани или разкривени букви, знаци или цифри, за да разграничи хората от компютрите. Този автоматизиран тест на Тюринг се основава на убеждението, че хората са по-умели в разпознаването на тези символи, отколкото машините,  Но учените от китайския Северозападен университет, Пекинския университет и Ланкастърския университет съобщиха, че са разработили нов алгоритъм, базиран на машинното обучение, който може да разпознае повечето текстови Капча кодове в рамките на 0,05 секунди. Резултатите от тяхното проучване бяха публикувани и представени на Конференцията за компютърна и комуникационна сигурност в Торонто. Те описват алгоритъма като „широко приложим, не изискващ големи усилия и ефективен\" в сравнение с предишните атаки срещу Капча кода. Съавторът на доклада Фан Дини от Северозападния университет, обяснява, че програмата е тествана върху Капча схеми, използвани от 50 популярни уебсайта, сред които такива управлявания от Google, Wikipedia, Microsoft, Baidu, Alibaba и Tencent. Като цяло програмата е имала над 50% успех при декодирането на Капча кода при повечето сайтове в рамките на 0,05 секунди. Изкуственият интелект се основава на технология известна като „генеративна състезателна мрежа\" (GAN), която обучава Капча генеративна програма да произвежда голям брой обучаващи програми, които след това се използват за пробив. „Това предполага, че е лесно да бъде започната атака срещу капча кода чрез изкуствен интелект, което означава, че този вид защита от уебсайтовете вече не е надеждна.\", казва Фън Дини. Учените съветват собствениците на интернет сайтове да обмислят използването на алтернативни многопластови механизми за сигурност. Фан Дини заяви, че неговият екип търси начини за разработването на по-надеждна Капча система.", "date": "2018.12.24", "title": "Изкуствен интелект може лесно да се справи с Капча кода"}
{"url": "https://www.24chasa.bg/novini/article/7214480", "text": "Италианският министър-председател Джузепе Конте, който е на посещение в Либия, се срещна вчера с лидери на двете основни съперничещи си правителства на страната, предадоха ДПА и ТАСС. По време на срещата с премиера на подкрепяното от ООН либийско правителство на националното единство Файез Сарадж двете страни обсъдиха развитието на последните събития в Либия, съобщи пресслужбата на правителството в Триполи. Сарадж информира Конте за мерките за реформи в икономиката и сигурността, предприети от правителството. Италианският премиер подчерта, че Рим подкрепя правителството на националното единство, както и процеса на национално помирение и икономическите реформи в северноафриканската страна, информира БТА. Конте посети и източния либийски град Бенгази, където се срещна с генерал Халифа Хафтар, чиято самопровъзгласила се Либийска национална армия контролира Източна Либия и е в съюз с източното правителство и неговия парламент. Италианският премиер подчерта, че политическото решение е най-добрият начин за намиране на изход от продължаващата гражданска война в страната. Рим има сериозни интереси в либийския газов и петролен сектор и се стреми да пресече нелегалния трафик на на хора през Средиземно море, отбелязва ДПА. На 12 и 13 ноември Италия организира в Палермо конференция за помиряване на враждуващите либийски фракции. Посещението на Конте в Либия обаче е първата визита на лидер на италианското правителство от години, въпреки засиленото двустранно сътрудничество, свързано с миграционната криза. Либийски медии, цитирани от ТАСС, отбелязват, че премиерът на Италия се опитва да помогне за реализирането на договореностите, постигнати на конференцията в Палермо. Според медиите Конте е убеден, че постигането на компромис между Сарадж и Хафтар е ключът за намирането на изход от кризата. Богатата на петрол Либия е обхваната от хаос от 2011 г., когато с подкрепата на НАТО беше свален от власт дългогодишният авторитарен лидер Муамар Кадафи. В страната съществуват най-малко два центъра на властта - признатото от ООН правителство в Триполи и друго в източния град Тобрук. Освен тях десетки съперничещи си милиции се борят за властта и държавното богатство, отбелязва ДПА.", "date": "2018.12.24", "title": "ДПА: Рим има сериозни интереси в либийския газов и петролен сектор"}
{"url": "https://www.24chasa.bg/novini/article/7214485", "text": "Държавният глава Румен Радев изпрати съболезнователно писмо до индонезийския си колега Джоко Видодо по повод вълната цунами в Зондския пролив, засегнала островите Ява и Суматра. Това съобщиха от Прессекретариата на държавния глава. „С чувство на мъка и прискърбие светът научи за връхлетялото вашата страна бедствие, за стотиците жертви и ранени, за разрушените домове и унищожената инфраструктура. В този труден момент нашите мисли са заедно с народа на Индонезия. Желаем скорошно възстановяване на ранените и кураж в усилията за преодоляване на последиците от природното бедствие“, заявява в писмото си до Джоко Видодо българският президент. Румен Радев изразява своите и на българския народ искрени съболезнования към гражданите на Индонезия, близките и семействата на загиналите.", "date": "2018.12.24", "title": "Радев изпрати съболезнователно писмо до индонезийския си колега"}
{"url": "https://www.24chasa.bg/novini/article/7214482", "text": "Турският външен министър Мевлют Чавушоглу заяви, че според него израелският министър-председател Бенямин Нетаняху симпатизира на поставената извън закона Кюрдска работническа партия (ПКК), съобщи турската телевизия НТВ, цитирана от БТА. В последно време Нетаняху е неспокоен, тъй като разбра, че Сирия не може да бъде разделена. Той заедно с ПКК и СЗН (сирийските кюрдски Сили за защита на народа) са си поставили за цел Сирия да бъде разделена. Нетаняху симпатизира на ПКК, каза Чавушоглу. Той добави, че плановете на Нетаняху и ПКК \"са провалени\". В събота премиерът на Израел обвини Турция, че \"избива\" кюрди, след което последва размяна на остри изявления между Турция и Израел. Вчера турският президент Реджеп Тайип Ердоган обвини израелския премиер в извършване на \"държавен терор\", а Нетаняху на свой ред заяви, че Ердоган е \"антисемитски тиранин\", който е \"обзет от Израел\".", "date": "2018.12.24", "title": "Чавушоглу: Нетаняху симпатизира на ПКК"}
{"url": "https://www.24chasa.bg/novini/article/7211972", "text": "Младоженецът Куентин Тарантино прояви завидно хладнокръвие и сам прогони двама крадци, нахлули в дома му в Холивуд миналата неделя. Откакто е глава на семейство, легендарният кинорежисьор ревниво охранява собствеността си и младата си жена. Крадците очаквали къщата да е празна и се шашнали, когато творецът ги атакувал. Те побягнали, но все пак успели да отмъкнат някои бижута. Полицията ги издирва по записите от охранителните камери. Краят на годината очевидно е период на силни емоции за 55-годишния Тарантино. В края на ноември носителят на два оскара изостави вечното ергенство и взе за жена израелската певица и модел Даниела Пик на частна церемония в Лос Анджелис, разказват британски медии. На сватбата били поканени само 20 гости, сред които звездите от “Глутница кучета” Харви Кайтел и Тим Рот, а кум бил режисьорът, продуцент и актьор Ели Рот. Булката носела семпла, но изключително елегантна бяла сатенена рокля с гол гръб, комбинирана със сребърни сандали. Младоженците и гостите се веселили в модното заведение “Мистър Шоу”, където двойката изтанцувала първия си съпружески танц. Запознават се през 2009 г., когато Тарантино посещава Израел, за да представи филма си “Гадни копилета”. Оттогава отношенията му с 35-годишната манекенка се развиват на приливи и отливи. Връзката им става сериозна през 2016 г., а миналото лято филмовата икона прави предложение за брак. Даниела Пик разкрива събитието, като благодари на онези, които са поздравили годениците: “Благодаря за цялата любов. Толкова сме щастливи да празнуваме годежа си в Израел. Чувстваме се наистина благословени.” Това съобщение е последвано от годежно парти в Лос Анджелис, на което са поканени звездите на “Криминале” Самюел Джаксън, Ума Търман и Брус Уилис. Домакин на купона тогава е изпадналият по-късно в немилост продуцент Харви Уенстейн, срещу когото куп актриси повдигнаха обвинения в сексуален тормоз. композитор и текстописец Цвика Пик, който многократно е определян за израелски изпълнител на годината. Той участва в еврейската версия на бродуейския мюзикъл “Коса” и пише песента “Дива”, която печели Евровизия през 1998 г. Цвика не можа да присъства на сватбата заради влошено здраве. През 2005 г. самата Даниела участва в кастинга за Евровизия в Израел. За Куентин Тарантино това е първи брак. Сред по-дълготрайните му връзки са тези с Мира Сорвино и София Копола. Той обяви преди време в интервю за GQ, че е прекалено отдаден на правенето на филми, така че не му остава време за “светски неща” като например сватба. “Когато правя филм, не правя нищо друго - каза тогава режисьорът. - Всичко се върти около филма. Нямам жена. Нямам деца. Нищо, което да застане на пътя ми. Целият свят може да отиде в ада и да изгори в пламъци. Не ми пука. Това е животът ми. Това е моят връх Еверест. Направих избор да вървя по този път сам. Защото това е моето време. Моето време да правя филми.” Сватбата му с Даниела се състоя само дни след като Тарантино приключи снимките на филма “Имало едно време в Холивуд” с Леонардо ди Каприо и Брад Пит в главните роли. Лентата трябва да излезе по екраните догодина. Куентин Джером Тарантино е роден на 27 март 1983 г. в Ноксвил, щата Тенеси. Когато е на 4 г., семейството му се мести в Калифорния. Спомня си, че баба му редовно му говорела за уестърните на Джон Уейн и разпалвала страстта му към киното. Майка му и баща му се развеждат рано. Вторият му баща, който е музикант, също насърчава творческото му въображение. Любимият филм от детството му е “Франкенщайн”. Напуска училище на 16 години и се записва на театрални курсове, но и там му доскучава и напуска след две години с обещанието, че ще започне работа. Работи като продавач на билети в порнокино. Връстниците му завиждат, но той казва: “Порнофилмите не ми харесват. Харесва ми истинското кино, а не това - противно и евтино.” Следващата работа на младежа е в магазин за отдаване на видеокасети под наем. Там наблюдава какво хората обичат да гледат и това го насочва към темите, които го занимават като режисьор. През 1987 г. Тарантино пише и режисира филма “Рожденият ден на моя най-добър приятел”, но той изгаря в пожар. Тази лента обаче е в основата на хита “Истински романс” (1993 г.). Кариерата му на независим режисьор започва с филма “Глутница кучета” през 1992 г., по-късно определен от критиката като “най-великия независим филм на всички времена”. Финансира го, като продава на Оливър Стоун сценария за “Родени убийци”. През 1994 г. следва нова творба, за която говори целият филмов свят - “Криминале”. Останалите заглавия, които го превръщат в икона, са “Джаки Браун”, “Убий Бил”, “Гадни копилета”, “Джанго без окови”. Тарантино има коефициент на интелигентност 160. Двете си статуетки “Оскар” печели не като режисьор, а с оригинални сценарии. Някои от чертите на характера му са също толкова ексцентрични, както и филмите му, в които кръвта се лее в гротескни количества. Тарантино обаче е убеден, че екстремното насилие във филмите му няма нищо общо с реалността. Режисьорът ненавижда спорта, а гледането на спорт по телевизията определя като “истинско мъчение”. “Не мога да разбера как средностатистическият американец не може да остане три часа в киното, а спокойно гледа 4 ч идиотски мач?”, казва той. Също толкова силно Тарантино мрази и рекламите. Затова за филмите си измисля собствени марки продукти, които не съществуват в действителност. но изпитва непреодолимо влечение към женски стъпала, което личи и от някои повтарящи се като лайтмотив сцени във филмите му. Скоро след сватбата си Тарантино и Пик посетили Израел във връзка с Ханука. В Тел Авив младоженците отбелязали празника с бащата на Даниела - Цвика Пик. Снимката на израелската музикална легенда в компанията на дъщеря му и новия му зет била първата от много месеци поради здравословните му проблеми. Израелските папараци не пропуснали възможността да преследват новото семейство из Тел Авив, но Тарантино бил приятелски настроен и дори ги поздравил от колата си. ", "date": "2018.12.24", "title": "Вечният ерген Тарантино се предаде пред чара на красива еврейка"}
{"url": "https://www.24chasa.bg/novini/article/7208422", "text": "Преди броени дни 1000 писма започнаха своето пътуване из България и света, за да заредят непознати с вдъхновение и да запалят искрата на надежда.  “Всичко започна преди 2 години в Италия, когато завършвах магистратура. Освобождавах квартирата ми и беше празно - реших, че трябва да си го направя забавно. Така написах първото си писмо и го скрих в бар “Mag”, който посещавах често”, разказва младата Богомила с артистичното име Мила Боги. Собствениците на “Mag” са привърженици на мистерията и затова неговата концепция е speakeasy bar. Тези заведения стават популярни по време на сухия режим в Щатите - тогава там се сервира алкохол, а, разбира се, за да влезеш, трябва да знаеш “паролата”, защото привидно те не приличат на заведения. Богомила определя първия път, когато посетила мястото, като една от най-вълнуващите нощи в живота ѝ. След първото писмо, което оставя в италианския бар “Mag”, тя се вдъхновява да пише още. Хората, които откриват писмата, ги четат и пращат имейли с въпроси си към историите на Мила Боги. Постепенно запозва да получава въпроси и от хора, които не са чели писмата, защото закачката става популярна и в социалните мрежи в страната. В писмата, които крие, лирическият герой е писател. Идеята е той да свърже хората помежду им. “Той е която много харесва. Така създава ситуация около себе си. Предизвиква читателите да му задават въпроси, за да може да пише за тях”, разказва Богомила. После пътува из Италия със семейството си и заедно крият писма на всякакви места. С по-малкия ѝ брат се забавляват много с начинанието - тя ги пише, а той ги крие. Така се заражда играта the game of letters - ( б.а. - играта на писмата). Те и техните реакции. Боги разказва, че понякога хората са супер учудени - “какво изобщо е това и защо го получават”, а понякога просто го прибират. “Закачката беше да се създаде комуникация с тези хора, да се събуди интересът им и да отговорят с въпрос, за да разберат повече за лирическия герой, който бях създала”, обяснява Боги. Никой обаче не знае самоличността на “мистериозния писател”. И едно момиче, което е успяло да намери няколко писма, започва да се влюбва в мистериозния писател. Тогава Богомила ѝ разкрива, че тя се крие зад образа - решава,че не е коректно момичето да се заблуждава. След пътешествието в Ботуша, повелителката на писмата се прибира да живее в България и решава да продължи. Вече с кауза - иска да подбуди българите “да обръщат повече внимание на непознатите и да бъдат по-отворени към хората”. Тогава осъзнава, че за да достигне повече хора, не трябва да бъде сама в писането. Вярва, че има още много съмишленици, които имат нужда от подобно вдъхновение, и така идва идеята за конкурси за писма. “Вече не съм изобщо писател, а по-скоро съм муза - давам им темата и се опитвам да ги вдъхновя да пишат за неща по теми, важни за разсъждение”, разказва Мила Боги. Вярва, че е успяла да предизвика някаква промяна у хората. Преди броени дни приключи организираният от нея конкурс който търси вдъхновяващи истории за силата на желанието, които да бъдат предадени нататък. Писмата са разделени в няколко категории. Първата е детска - за автори до 14 г. Има и категория “най-вдъхновяващо/страстно писмо”. Дядото на Мила Боги я насърчава да създаде и категорията “най-мъдро писмо” за писатели над 65 г. Той дарява средства за начинанието на своята внучка и така успяват да покрият част от разходите. Получава подкрепа и от Димитър Тодоранов, който дава идеята за създаване на още една категория - “къси разкази” до 55 думи. С негова подкрепа инициативата ще може да продължи с Идеята на цялата кампания е да събуди общуването между хората. Организаторката признава, че се оказало трудно - получили 380 писма и журито имало много работа. Силните писма обаче много лесно се открояват, обобщава Боги. Установила, че има няколко типа хора, които са им писали. Някои го правят с ясната амбиция да спелеят, те много залагат на визуалното. Други пишат, защото някой им е разказал за конкурса и ги е насърчил да се включат, тъй като вярва в таланта им. “Третата група са хора, на които просто им харесва да отговорят на въпроса и искат някой да го прочете. Те ми пишат: “Знам, че не е това целта на конкурса и моето писмо сигурно няма да пътува из България, но за предизвикателството.” Или: “Беше много важно да го напиша - научих толкова много, като го направих”, разказва още момичето. Боги допълва, че повечето такива писания са тъжни, а авторите им са ги писали по-скоро на себе си, а не на непознатия читател. Отскоро има и нова група писатели, които се включват в конкурса. Това са хора със силно въображение. Тази година награда е получило дете, което е написало много силна история. Тя била художествена измислица, но много впечатлило журито. В събота бяха обявени победителите в конкурса. Техните писма, както и на финалистите, започнаха своето пътуване по света. Всеки от гостите на събитието имаше възможност да си вземе писмо, което да даде на непознат. “Всяко послание, което вдъхновява или поражда повод за размисъл за вяра в другия, заслужава да пътува”, разказва Богомила. Условието на миналогодишният коледен конкурс е за по време на празниците. Тя разказва, че другият конкурс е бил на тема “Какво означава да бъдеш човек?”. Вдъхновителката иска и догодина да има конкурс. Признава, че не е лесно, защото организацията и четенето на писма са силно емоционални. “Правих го с помощта на семейството ми, а това неизбежно довежда до някакви конфликти, защото ще кажеш нещо по-грубо или ще поискаш по-настоятелно”, разказва Богомила и се шегува, че било трудно да накараш хора с висше образование да правят нещо, без да задават въпроси и предложения. Мечтата на “добротворката” е да напише книга, защото най-голямото вдъхновение на Богомила е да увлича хората в нейните разкази.", "date": "2018.12.24", "title": "“Игра на писма” -  млада българка крие  послания до непознати"}
{"url": "https://www.24chasa.bg/novini/article/7214267", "text": "Земетресение с магнитуд 6,4 бе регистрирано днес във водите край Тонга, предаде ДПА, като се позова на Геофизическия институт на САЩ. Няма данни за жертви или щети и не е издадено предупреждение за цунами. Епицентърът на земетресението е бил на около 84 км от столицата Нукуалофа, на дълбочина от около 100 км, информира БТА. Тонга се намира над Тихоокеанския огнен пръстен, известен със сеизмичната и вулканичната си активност. ", "date": "2018.12.24", "title": "Земетресение с магнитуд 6,4 край Тонга"}
{"url": "https://www.24chasa.bg/novini/article/7214270", "text": "Президентът на САЩ Доналд Тръмп подписа указа за предстоящото изтегляне на американските войски от Сирия, предадоха Франс прес и ТАСС, цитирайки говорител на Пентагона. Говорителят отказа да съобщи други подробности. Тръмп обяви намерението си да изтегли американските военнослужещи от Сирия, заявявайки, че победата на Ислямска държава е постигната. Според американски официални представители изтеглянето на над 2000-те американски военнослужещи може да отнеме 60 до 100 дни, отбелязва ТАСС, цитирана от БТА. Президентът на САЩ има намерение изтеглянето да се извърши бавно и при тясна координация с Турция. Целта е да се избегне вакуум във властта в регионите, контролирани от кюрдските бунтовници. Оттеглянето на американските сили обаче ще остави кюрдската милиция Сили за защита на народа (СЗН) без военна подкрепа в момент, когато Анкара заплашва да я нападне. Официалната турска позиция е, че СЗН е терористична организация, припомня АФП.", "date": "2018.12.24", "title": "Тръмп подписа указа за изтегляне на американските войски от Сирия"}
{"url": "https://www.24chasa.bg/novini/article/7214274", "text": "С предизента Румен Радев си говорим приятелски и много по-приятно. Преди да стане президент не си бяхме близки. Борих се много, защото аз го харесвам. Той не е усмихнат, аз постоянно го карам да се усмихва. Има характер и издържа на напъна. Той не действа под диктата на БСП, нищо не прави под диктата под БСП. Това заяви Стефан Данаилов в ефира на Би Ти Ви. \"Това не е война между Борисов и Радев. Това е надпревара. Радев има амбиции да се докаже като политик. Може да се случи и дружба между тях\", добави той. \"Бойко започва да писва. Тия момчета, ако не се стегнат, няма да изкарат много време. Това не е успешно управление. Положителните качествва си отбелязват само те\", допълни Данаилов. \"Корнелия Нинова има от какво да се огорчи от поведението на Станишев. Братски отношения няма в тая работа. В началото Сергей беше много добре, като министър-председател беше много готин, той не позволи всичко да се решава от него, но след това се промени.\" \"Чух от един от другарите, че парията се е разцепила. Напротив - единни като юмрук. Нинова непрекъснато иска съвети от мен\", каза още той.", "date": "2018.12.24", "title": "Стефан Данаилов: Нинова непрекъснато търси съвети от мен"}
{"url": "https://www.24chasa.bg/novini/article/7214328", "text": "Невероятно и вълшебно се чувствам. Не може да се опише. Това заяви в ефира на Десислава Иванчева, която беше пусната  \"Имам апартамент наследство, както и вила в Етрополе, и една кола. Никога не съм била фризьорка.\" \"За нас има няколко версии, които ще се изложат в съдебна фаза. Към 14:00 часа разбрах за парите, когато следствия отдел ги показаха на капака на колата. Това е пълна постановка. Тези пари са подхвърлени. Никога не съм ги виждала, никога не съм пипала 56 хил. евро\", добави Иванчева. \"Никога не съм искала пари от Ваклин, единствено сме разговаряли за различни обекти в квартала. Ваклин дори не съм го виждала, освен на 15 април, когато ми се каза, че ще дойде инвеститор, който ще дари площадка. Говорихме за зелени системи, съвсем сериозни разговори се водеха. Никога не сме искали да ни се превеждат пари. Той самият каза, че иска да дари площадка\", допълни тя.", "date": "2018.12.24", "title": "Десислава Иванчева: Никога не съм искала пари от Ваклин"}
{"url": "https://www.24chasa.bg/novini/article/7214340", "text": "Тежка катастрофа на пътя Казанлък -Стара Загора. Кола, управляван от около 30-годишен мъж, се врязва в мантинелата на лек завой до с. Тулово, където ограничението на скоростта е до 50 км.ч, съобщава Нова телевизия. Шофьорът е откаран в университетска болница с изключително тежки наранявания и реална опасност за живота. Пътният участък Казанлък -Стара Загора е сред най-опасните пътища в страната с изключително тежки пътни инциденти.", "date": "2018.12.24", "title": "Млад мъж с опасност за живота след тежка катастрофа край село Тулово"}
{"url": "https://www.24chasa.bg/novini/article/7214327", "text": "Броят на жертвите на вълната цунами в Индонезия достигна 281, ранените са 1016, а 57 са безследно изчезнали, предадоха световните агенции. Очаква се тези цифри да нараснат с постъпването на информация от засегнатите райони, отбелязва Асошиейтед прес, цитирана от БТА. Цунамито помете островите Ява и Суматра в събота вечерта местно време, практически без предупреждение. Смята се, че то е било предизвикано от свличане на голяма част от южния склон на вулканичния остров Анак Кракатау в океана, отбелязва Ройтерс. Няма система за ранно предупреждение, способна да засече цунами, предизвикано от свличане на земни маси в океана. Това е второто смъртоносно цунами, засегнало Индонезия тази година. Цунамито на остров Сулавеси по-рано тази година обаче беше предшествано от земетресение, което даде известно предупреждение. В случая с цунамито през уикенда такова нямаше и вълната отнесе в океана сгради и посетители на концерт, отбелязва АП. Катастрофата събуди спомени за смъртоносното цунами в Индийския океан на 26 декември 2004 г., което отне живота на 226 000 души в 14 страни.", "date": "2018.12.24", "title": "Броят на жертвите на цунамито в Индонезия надхвърли 280 (Снимки)"}
{"url": "https://www.24chasa.bg/novini/article/7213956", "text": "      Ветко и Маринела Арабаджиеви отбелязват най-много празници на свобода, макар и да ги издирват с червена бюлетина в Интерпол, показа справка на “24 часа”. Хотелиерите ще посрещнат Рождество Христово на свобода, защото още не са се предали и не са арестувани. Въпреки че празникът е християнски, те вероятно са в държава с друго вероизповедание, твърдят техни приближени. Тайланд е една от възможните дестинации, където се крият Ветко и съпругата му. Няколко пъти през последните години точно за най-светлия християнски празник, твърдят приближените им. През 2014 г. например, докато били на воаяж там, в България беше задържана лимузината им ролс-ройс. Колата била открадната от имението на Ветко Арабаджиев на Френската Ривиера през 2011 г. 3 г. по-късно българин е хванат при опит да влезе с нея у нас. Днес семейството вече няма лимузини, защото те бяха откарани на паркинга на жандармерията при акцията в хотела им през септември. Друга възможна дестинация, където Ветко и Маринела ще посрещнат Коледа, е държава в Африка, където са отсядали и друг път, твърдят от обкръжението им. Там също е топло, както и в Тайланд, и населението няма традиции в православието. Коледа обаче не е единственият празник, който семейството ще празнува на свобода. На 19 декември Маринела Арабаджиева навърши 51 г., но без да кани гости, защото е в изгнание. Ден по-рано като подарък за празника Интерпол публикува и снимката ѝ в сайта си. Там тя е изписана като Маринела, а не с рожденото си име Марийка, защото го е сменила чрез съда. Мъжът ѝ обаче е обявен за издирване с името си по документи, което е Вълчо. Най-вероятно Арабаджиеви ще посрещнат и Нова година в екзотичното си странство. На 9 януари рожден ден има Ветко Арабаджиев. Тогава бизнесменът, обвинен за укриване на данъци и пране на пари, ще навърши 63 г. На същата дата обаче синът му Вълчо също има рожден ден, а той е единственият член на фамилията, който е заключен в ареста от септември насам. която обитава вече близо 4 месеца. Младежът е един от ВИП арестантите, които ще посрещнат Рождество Христово зад решетките. За разлика от Арабаджиеви бившите им съдружници и приятели семейство Баневи ще посрещнат Коледа на топло в ареста, а не в топлите страни. Те бяха арестувани във Франция, а от три седмици са у нас. Докараха ги в България точно на имения ден на Николай Банев и оттогава съдът отказва да ги пусне на свобода. Приватизатор номер 1 и съпругата му са обвинени в пране на пари, присвояване от приватизирани заводи и укриване на данъци. Зад решетките също може да се празнува Коледа (виж 3-а стр.), но не в лукса на собственото имение в полите на Витоша. Алкохолният бос Миню Стайков също ще посрещне Рождество Христово в ареста. Той е на топло от 5 септември заради обвинение за производство на нелегални цигари в Карнобат. Коледа не е единственият празник, който Стайков ще отбележи зад решетките. На 11 ноември той навърши 57 г. в килията, където е настанен. За разлика от него на свобода е синът му Стайко, който е обвинен задочно като член на престъпната група на баща си. 29-годишният мъж се издирва с червена бюлетина на Интерпол за втори път и продължава да се крие. Първият беше в края на 2012 г., когато го търсиха за данъчни престъпления, но тогава делото му се размина. Посрещна Коледа на свобода и се предаде през февруари 2013 г. Не е изключено това да се повтори и сега. Със сигурност обаче на Коледа и Нова година - Миню Стайков в ареста, Стайко в неизвестност и съпругата му Рени - вкъщи, защото срещу нея няма повдигнати обвинения. Разделено на 3 места за големия празник и за Нова година остава и семейството на Бирмите. Най-малкият от пернишката фамилия, обвинен за 4 фабрики за нелегални цигари, е Жоро Бирмата. Той се издирва с червена бюлетина от Интерпол. Брат му Антон се предаде пръв и все още е в ареста. Бащата Евлоги също се яви след няколко месеца, но го пуснаха на свобода с парична гаранция от 50 хил. лв. и на Коледа ще бъде вкъщи или в ресторант “Кошарите”, който купи преди 2 г. от Коко Динев. Така тримата мъже от фамилията няма да могат да вдигнат наздравица заедно нито за Коледа, нито за Нова година. на район “Младост” в София Десислава Иванчева, въпреки че тя не се вписва в профила на фамилиите по-горе. Иванчева е освободена под домашен арест от първата инстанция след 8 месеца на топло. Всъщност това устойчиво словосъчетание е доста различно от реалния живот - в ареста е доста студено. Парното бе пуснато след жалба на малкия Арабаджиев, че му е студено, и му бе позволено да внесе термобельо и шапка. Втората инстанция ще се произнесе след Коледа, така че със сигурност ще може да се радва на семейния уют в квартала, който управляваше, преди да я арестуват с пачките в служебната кола.", "date": "2018.12.24", "title": "Баневи на топло за Коледа, Арабаджиеви посрещат 4 празника в топлите страни"}
{"url": "https://www.24chasa.bg/novini/article/7214343", "text": "САЩ се готвят за продължителен период на спиране на работата на федералното правителство, след като Конгресът не успя да се споразумее за финансирането му заради искането на президента Доналд Тръмп в законопроекта да бъдат предвидени 5 милиарда долара за изграждане на стена по границата с Мексико, предадоха Асошиейтед прес и Франс прес. \"Много е възможно\" частичното спиране на работата да продължи до свикването на новия състав на Конгреса на 3 януари, заяви снощи Мик Мълвейни, директор на Белия дом за бюджета, пред телевизия \"Фокс нюз\". Очаква се преговорите за бюджета да бъдат подновени на 27 декември, информира БТА. В началото на януари представителите на Демократическата партия ще поемат контрола над Камарата на представителите, след като спечелиха на изборите в средата на мандата през ноември. Републиканската партия запази контрола си над Сената, което предвещава трудни преговори между двете камари, отбелязва АФП. Вчера Тръмп подчерта, че все още иска да получи средствата за строежа на стената. Представители на Демократическата партия предложиха 1,3 милиарда долара. Мълвейни даде да се разбере, че Тръмп може да приеме и по-малка сума от поисканата. Той не съобщи подробности, но заяви, че правителството е направило по-ниско контрапредложение и очаква отговор от лидера на демократите в Сената Чък Шумър.", "date": "2018.12.24", "title": "САЩ се готвят за продължително спиране на работата на правителството"}
{"url": "https://www.24chasa.bg/novini/article/7214352", "text": "Южна Корея налага глоба от 11,2 милиарда вона (9,9 милиона долара) на Бе Ем Ве заради запалили се двигатели и ще заведе дело срещу компанията поради обвинения, че компанията не е реагирала на десетките съобщения за подпалили се двигатели, предаде Асошиейтед прес, цитирана от БТА. След петмесечно разследване комисия на южнокорейското министерство на транспорта установи, че германското предприятие е опитало да прикрие технически проблеми, след като около 40 произведени от него автомобили са се подпалили тази година. Според министерството причината са дефектни клапани в охладителите на системата за рециркулация на изгорелите газове. През юли и октомври Бе Ем Ве се извини и изтегли от южнокорейския пазар около 172 000 автомобила от 65 различни модела. Южнокорейското поделение на производителя на автомобили потвърди, че изводите на министерството за причините за пожарите съвпадат с тези на компанията. Според Бе Ем Ве проблемът може да се реши чрез замяна на дефектните части. Компанията не отговори пряко на обвиненията, че е опитала да омаловажи проблема и през юли е изтеглила много по-малко модели, отколкото е трябвало. Няма данни за пострадали вследствие на запалил се двигател, отбелязва АП.", "date": "2018.12.24", "title": "Южна Корея глобява BMW заради дефектни двигатели"}
{"url": "https://www.24chasa.bg/novini/article/7214356", "text": "Служители на руското министерство на извънредните ситуации спасиха трима души в горящо жилище в Москва, предаде ТАСС, цитирана от БТА. В министерството беше получен сигнал за пожар на улица Чертановская 66. В жилище на осмия етаж на сграда са горели мебели и други вещи, като пожарът обхващаше площ от около 15 квадратни метра. В 5:50 ч. московско време (2:50 ч. по Гринуич) пламъците бяха потушени. Спасени са трима души, включително едно дете, съобщава министерството на извънредните ситуации.", "date": "2018.12.24", "title": "Спасиха трима, включително едно дете, от пожар Москва"}
{"url": "https://www.24chasa.bg/novini/article/7214360", "text": "Китай ще забрани вноса на стари кораби от чужбина, за да защити околната среда, пише Чайна дейли. Местата за рециклиране на кораби в страната, които разделят на части граждански и военни плавателни съдове, и ги превръщат предназначен за преработване стоманен скрап, ще се съсредоточат върху местните кораби,  Много места за рециклиране на кораби и близките им плажове бяха силно замърсени с тежки метали, петрол и други токсични вещества, се казва в съобщението. Новите мерки за забрана на вноса бяха обявени през април и ще влязат в сила на 31 декември. Те обхващат 32 вида твърди отпадъци, сред които кораби, автомобилни части, скрап от неръждаема стомана, титан и дърво.", "date": "2018.12.24", "title": "Китай забранява вноса на стари кораби от чужбина"}
{"url": "https://www.24chasa.bg/novini/article/7212056", "text": "Средствата, събрани на традиционната годишна разпродажба на облеклата на водещите на bTV, тази година ще отидат в полза на инициативата „Българската Коледа“. Служителите на bTV Media Group, които се включиха в разпродажбата, събраха 4000 лева. Медиата ще удвои сумата и така допълнително ще подпомогне каузата на „Българската Коледа“, която се провежда под патронажа на Президента на Република България. Сумата от 8000 лева от bTV Media Group ще бъде добавена към зрителските дарения в подкрепа на деца с тежки заболявания и увреждания. Утре, 25 декември, десетки журналисти, артисти, спортисти и общественици ще подкрепят инициативата „Българската Коледа“ по време на благотворителния концерт, който ще се излъчи на живо по bTV от 20 часа. Навръх Коледа посланици на каузата ще фокусират общественото внимание в подкрепа на деца с тежки заболявания и увреждания. Всеки, който желае, може да направи дарение с sms на кратък номер 1117 или с обаждане на 0900 1117.", "date": "2018.12.24", "title": "Приходите от разпродажбата на гардероба на водещите на bTV отиват за „Българската Коледа“"}
{"url": "https://www.24chasa.bg/novini/article/7205265", "text": "Колкото и да е необичайно за името му, дванадесетият знак от лунния китайски календар – прасето, е символ на просперитета и новото начало в бизнес план. 2019-та е годината на жълтото земно прасе, като жълтият цвят също е символ на благополучие и предмети с този нюанс, както и златните, се считат за задължителна придобивка. И след като се предполага, че ни очаква икономически просперитет през 2019-та, ще е важно да си направим равносметка за финансовото поведение на българина през изминалата година, а оттук да си направим извод как да подхождаме занапред. В разговор, експерт от   – Мартин Миланов ни предостави детайлна информация. - Може да се твърди, че финансовото поведение на българина през 2018-та бе доста по-умерено спрямо предишните години. Специално по отношение на пазара на злато, интересното е, че през тази година българите закупуваха предимно по-малки количества от ценния метал, но за сметка на това по-регулярно. Като че ли българинът се осъзна, че инвестицията и спестяването е важен навик и предпоставка за спасителен пояс, ако икономическата обстановка се влоши. През тази година например са закупени над 13 500 еднограмови кюлчета. - Ако трябва да говорим в проценти, златото закупено през 2018-та година е с 13% повече в сравнение с 2017-та. Една от разликите през тази година е, че не само са закупени повече от продуктите, от които българинът най-много се интересува но и новите инвестиционни продукти предлагани на пазара, като абонаментните кюлчета. Основните златни продукти са: 50-грамово кюлче злато (което е един от основните инвестиционни продукти), исторически златни монети (които също са инвестиционни) като Британски Суверен, френски Наполеон, турски куруш (название на турския грош) и други исторически златни монети. В общи линии това са по-предпочитаните исторически монети, които българите купуват през последните години, а специално през 2018-та. са наблегнали на повече. - Сред тях са австралийските лунари в различните им отсичания от 1/20 до 1 унция, също така австралийско кенгуру, което е сред най-припознатите инвестиционни продукти не само в България, но и по света. Тук отново поставям акцента за един нов продукт на пазара, кюлче от един грам на абонаментен принцип, което се превърна в предпочитан начин на хората да започнат да спестяват в  . - През последните няколко години българинът има по-голяма покупателна способност и това се вижда не само заради парите, които отделя с цел инвестиция или спестяване, но и в средствата, които влага за пътуване. Това, което ние можем да кажем е, че през последните няколко години българинът има все по-голяма възможност, а и желание, да инвестира част от парите си и също така да заделя за пътешествия. Тази тенденция, освен ако не се смени драстично икономическата обстановка, да продължи и в следващата година. - 2019-та година вероятно ще е година, в която ще бъдат взети доста геополитически решения от гледна точка на изострената политика между САЩ и Китай, на все по-острата външнополитическа реторика на Русия спрямо Украйна и други държави. Все още недобрите икономически показатели в еврозоната ще трябва да намерят отговор именно в 2019-та година. Реалния Брексит се очаква да се случи през Март месец, както и разследванията срещу президента Тръмп трябва да видят светлина през първата половина на следващата година. Не е ясно дали и кога ще се обърне нагласата на големите инвеститори на пазарите. Сантимента е, че 2019-та може и да мине под знака на последните печалби ръст в този икономически цикъл. Тези настроения на несигурност, рядко са добър знак, за световната икономическа стабилност. - В момента България е с доста стабилна икономика, ние бяхме на път да надминем очакванията в икономически план за 2018-та година. Това, което попречи на българската икономика беше мини финансовата криза в Турция, която сви износа и ръста на икономиката в третото тримесечие на годината. Макар че се очаква през 2019-та икономическият ръст на държавата да намалее спрямо 2018-та, пак ще има растеж, но няма да е толкова голям, колкото тази година. България и Румъния все още се считат за стабилни в икономическо отношение. Фактът, че ще влезем в Шенген, също се очаква да повлияе позитивно на икономиката ни. - Ние продължаваме да вярваме, че 2019-та ще е година, в която хора, които искат да имат дългосрона сигурносст в спестяванията си, трябва да се доверят на инвестиционното злато. Причината е много проста, всички икономически анализатори са на мнение, че икономическия цикъл на възход е в своя край и следващия период на икономика в рецесия наближава. Златото е буквално единственият добър вариант за съхранение на стойност и на пари, по време на такъв тип очаквани икономически промени. Златото си остава най-достъпния начин за инвестиция за българина. Има много изписани статии и коментари относно как да се инвестира, но истината е, че много голяма част от българите нямат финансовата грамотност, както и лесен и разбираем достъп до реалните инвестиционни пазари. Закупуването на злато е буквално най-лесния и един от най-сигурните начини, човек да съхрани това, което е изработил с усилен труд и да се възползва от тези съхранени пари под формата на злато, когато наистина има нужда. Това не е нищо ново, не е нищо непознато, българите имат традиции в това да имат злато и вярвам, че ако всяко едно семейство и всеки един сънародник има пари заделени в този ценен метал, ще спи по-спокойно когато неминуемо дойде следващата криза. Също така, друго нещо, което е традиционна дългосрочна инвестиция в България, макар и българинът да не го осъзнава, е недвижимият имот. Във времена на икономически затруднения, имотите като цена намаляват драстично но все пак могат да бъдат източник на ликвидност. В години на икономически възход става така, че имотите се отплащат на хората, които са имали смелостта да ги купят.", "date": "2018.12.24", "title": "Интервю с Мартин Миланов – експерт от Tavex, за 2019-та – годината на прасето"}
{"url": "https://www.24chasa.bg/novini/article/7214374", "text": "Турският президент Реджеп Тайип Ердоган е обещал \"да унищожи силите на \"Ислямска държава\" в Сирия в телефонен разговор с президента на САЩ Доналд Тръмп, предадоха ДПА и Асошиейтед прес. Излагайки своята версия за разговора, Тръмп писа в Туитър че Ердоган \"много убедително ме информира, че той ще унищожи всякакви остатъци от ИД в Сирия . . . и той е човек, който може да направи това, че и отгоре, Турция е най-близко там\". \"Нашите войски се връщат у дома\", добавя Тръмп в поста си, информира БТА. Според Анадолската агенция, цитирана от ДПА, двамата лидери са се съгласили да поддържат тясна военна и дипломатическа координация, за да попречат на това някой да се възползва от изтеглянето на американските войски от Сирия и да се отвори вакуум на властта в регионите, контролирани от кюрдските бунтовници. Ердоган снощи също писа в Туитър по този повод и изрази надежда, че разговорите му с Тръмп ще се отразят благотворно на отношенията между двете страни. \"Днес с президента на САЩ Доналд Тръмп проведохме продуктивен разговор, по време на който се договорихме да развиваме сътрудничеството в различни сфери, от търговските отношения до Сирия. Желанието ми е нашите отношения да се отразят благотворно на нашите страни и нашия регион\", написа Ердоган, цитиран от ТАСС. Турският президент изразил задоволство от предприетите от Вашингтон стъпки за борба с тероризма в Сирия и казал, че Турция е готова да предостави всякаква подкрепа в тази сфера, съобщи Анкара. След предишен разговор между двамата лидери, състоял се преди няколко дни, Тръмп обяви решението си да изтегли американските сили от Сирия, пренебрегвайки съветите на екипа си по националната сигурност. Министърът на отбраната Джим Матис подаде оставка веднага след това. Тръмп подписа снощи указа за предстоящото изтегляне на американските войски от Сирия, съобщи говорител на Пентагона, цитиран от Франс прес. Той отказа да съобщи други подробности, Според американски официални представители изтеглянето на над 2000-те американски военнослужещи може да отнеме 60 до 100 дни, отбелязва ТАСС.", "date": "2018.12.24", "title": "Ердоган обеща на Тръмп да унищожи \"Ислямска държава\" в Сирия"}
{"url": "https://www.24chasa.bg/novini/article/7214368", "text": "След катастрофа на магистрала \"Тракия\", директорът на Гранична полиция Светлан Кичиков е премесетен във ВМА. Той е настанен в болницата с травми по лицето, но без опасност за живота, съобщава БТА.  По неофициална информация в колата имало жена и две деца. Четиримата се прибирали към София. Автомобилът е сериозно увреден. Първоначалният оглед на инцидента показал, че автомобилът, в който бил Кичиков, катастрофирал в ремарке на ТИР. Катастрофата станала около 14,30 ч. Към този час официална информация от МВР липсва. Разследването ще изяснява как е станал инцидентът и защо Кичиков е бил със служебен автомобил.", "date": "2018.12.24", "title": "Директорът на \"Гранична полиция\" е преместен във ВМА след катастрофата"}
{"url": "https://www.24chasa.bg/novini/article/7214496", "text": "Президентът Румен Радев и неговата съпруга Десислава Радева ще присъстват на традиционния благотворителен спектакъл \"Българската Коледа\" утре. Концертът ще се състои от 20.00 часа в Народния театър \"Иван Вазов\". Това съобщиха от президентския прессекретариат. Шестнадесетото издание на \"Българската Коледа\" 2018/2019 година е в подкрепа на децата с тежки заболявания и увреждания. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза. Лиляна Боянова и Владимир Пенев ще бъдат водещи на спектакъла \"Българската Коледа\", а в благотворителния концерт ще вземат участие известните български изпълнители Михаела Филева, група \"Фондацията\", Графа, Миро, Поли Генова, Орлин Павлов, Тони Димитрова, Орлин Горанов, Еделина Кънева, Теди Кацарова, Богдана Петрова, Детския радиохор на Българското национално радио, както и възпитаниците на Национално училище за танцово изкуство в София, детска вокална група \"Бон-Бон\", Латида и хора към Национален фолклорен ансамбъл \"Филип Кутев\". Актрисата Албена Павлова, волейболистите Владимир Николов и Теодор Салпаров, актрисата Ралица Паскалева, боксьорите Кубрат и Тервел Пулеви, волейболистките Нася Димитрова и Христина Русева, баскетболистите Деян и Калоян Иванови, футболисти от отборите \"ЦСКА\", \"Левски\" и \"Славия\", актьорът Стефан Щерев, лекоатлетката Ивет Лалова, акробатите Мариела Костадинова и Панайот Димитров, световната и европейска шампионка по борба Тайбе Юсеин, лекоатлетката Мирела Демирева и плувецът Петър Стойчев също ще са сред застъпниците, които ще призоват за съпричастност и подкрепа на децата с тежки заболявания и увреждания. Участие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, чието лечение и рехабилитация се подкрепят от благотворителната инициатива. Допълнителна информация за \"Българската Коледа\", както и начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg.", "date": "2018.12.24", "title": "Румен и Десислава Радеви ще присъстват на \"Българската Коледа\""}
{"url": "https://www.24chasa.bg/novini/article/7214502", "text": "Мъж стреля в ресторант в центъра на Брюксел и избяга, съобщава Ройтерс. Той изстрелял три куршума във витрината на заведението преди да избяга. Няма ранени при инцидента, който е станал около 10 часа местно време. По думите на очевидци мъжът е използвал автомат „Калашников”, предава Нова телевизия. От полицията заявиха, че мотивите за стрелбата са неясни, но според говорителя на прокуратурата не става дума за терористично нападение.", "date": "2018.12.24", "title": "Мъж стреля в ресторант в центъра на Брюксел и избяга"}
{"url": "https://www.24chasa.bg/novini/article/7214498", "text": "Индонезийските власти съобщиха днес, че броят на жертвите от цунамито, което удари обширни части от бреговата ивица на островната държава, е достигнал 334 души, а ранените до момента са 764. За безследно изчезнали се смятат най-малко 61 души, предадоха ТАСС и ДПА. Според говорителя на националната агенция по издирване и спасяване Фахризала цунамито е засегнало 17 района от провинциите Бантен на остров Ява и Лампунг на остров Суматра. В Зондския проток между двата острова се намира вулканичният остров, на който изригна вулканът Кракатау и именно това се смята за причина за цунамито, съобщи пред журналисти началничката на агенцията по метеорология, климатология и геофизика Двикорита Карнавати, цитирана от ДПА и БТА. Тя каза, че специално сформиран екип от експерти е стигнал до заключение, че бедствието, ударило двете страни на Зондския пролив между островите Ява и Суматра, е било предизвикано от сложно природно явление. \"Цунамито е непряк резултат от изригването на Кракатау\", каза тя. Първоначално агенцията съобщи късно в събота, че големите вълни са били причинени от труса и допълнително засилени от пълнолунието, но по-късно каза, че те са предизвикани от това, че огромен земен масив от западната част на вулкана се е свлякъл в морето в резултат на изригването. Вулканът изригна в 21.03 ч. (14 ч. по Гринуич) в събота, а цунами достигнаха бреговете на Бантен и Лампунг 24 минути по-късно. Карнавати съобщи още, че властите са регистрирали лек вулканичен трус, който се равнявал на земетресение с магнитуд от 3,4. Именно този трус довел до свличане в морето на земна маса, покриваща 64 хектара от склоновете му. Тя посочи, че властите не са били в състояние да засекат заплахата, защото системата за предупреждение разпознава само потенциални вълни цунами, предизвикани от земетресения, а не такива, които са резултат от подводни земни свличания или вулканични изригвания. Очаква се броят на загиналите да нарасне, съобщи по-рано днес Националната агенция за справяне с бедствия. 11 687 души са били принудени да напуснат домовете си. За най-тежко пострадал засега се смята районът Пандегланг на западния бряг на на остров Ява, но спасителните екипи все още не могат да достигнат до всички засегнати райони, защото пътищата към тях са блокирани от развалини и наноси, довлечени от цунамито.", "date": "2018.12.24", "title": "Експерти: Изригването на вулкан е предизвикало цунамито в Индонезия (Снимки)"}
{"url": "https://www.24chasa.bg/novini/article/7214519", "text": "Бившият премиер на Пакистан Наваз Шариф беше осъден на седем години затвор по дело за корупция, предаде ТАСС. Присъдата беше прочетена днес от антикорупционния съд в Исламабад, съобщи телевизионният канал \"Джио Ти Ви\". Шариф беше подсъдим по две отделни дела, свързани с пране на пари и корупция: дело за стоманодобивния комбинат \"Ал Азиз\" и дело за инвестиционната фирма \"Флагшип инвестмънт\", информира БТА. По първото обвинение експремиерът получи освен ефективна присъда и глоба, равностойна на 2,5 млн долара. По второто дело беше оправдан. На 28 юли 2017 г. Шариф, който стана за трети път премиер на Пакистан през 2013 г., беше признат от Върховния съд за \"неподходящ за заеманата длъжност\" и подаде оставка. Срещу него бяха заведени общо 3 дела за корупция. Първото завърши на 6 юли 2018 г. в същия съд, когато Шариф получи присъда от 10 години затвор и глоба в размер на 8 млн. долара. Обвинението беше за закупуване на луксозни апартаменти в Лондон, придобити след отстраняването му от длъжност. През септември т.г. Шариф беше освободен под гаранция от затвора в очакване на произнасяне по обжалването на тази присъда. Обвиненията срещу Шариф бяха повдигнати, след като през пролетта на 2016 г. в медии беше публикувана информация от т.нар. Панамски документи. Шариф заяви, че обвиненията срещу него са политически мотивирани, предаде Ройтерс. Съдът обаче посочи, че Шариф не е бил в състояние да докаже източника на доходите си, за да закупи стоманодобивен комбинат в Саудитска Арабия, съобщи \"Джио Ти Ви\". Преди прочитането на днешната присъда хиляди активисти от партията на Шариф Пакистанска мюсюлманска лига (ПМЛ) влязоха в сблъсъци в полицията за борба с безредици пред съдебната сграда, предаде ДПА. Шахид Хакан Абаси, който наследи Шариф на премиерския пост след отстраняването му през 2017 г., обяви, че тяхната партия ПМЛ ще обжалва и втората присъда, но няма да прибягва до насилие, предаде Франс прес. \"Народът на Пакистан и историята няма да приемат тази присъда\", обяви Абаси пред медиите. Представител на съда каза пред журналисти, че Шариф ще бъде незабавно отведен в затвора.", "date": "2018.12.24", "title": "Осъдиха бивш пакистански премиер на 7 години затвор"}
{"url": "https://www.24chasa.bg/novini/article/7214540", "text": "Турция работи с други страни по въпроса за прехвърляне в ООН на разследването на убийството на саудитския журналист Джамал Кашоги. Това заяви днес турският външен министър Мевлют Чавушоглу, цитиран от Ройтерс и БТА. Чавушоглу, който говори на пресконференция в Тунис с министъра на външните работи на страната, призова Саудитска Арабия да сподели подробности по делото за убийството с международната общност. Журналистът Джамал Кашоги, който критикуваше властите в Рияд, е бил убит от саудитски агенти при посещение в генералното консулство на Саудитска Арабия в Истанбул на 2 октомври. Останките му все още не са намерени.", "date": "2018.12.24", "title": "Чавушоглу: Турция работи с други страни по въпроса за убийството на Кашоги"}
{"url": "https://www.24chasa.bg/novini/article/7214508", "text": "Небостъргачът „Опал тауър“, намиращ се в Олимпийския парк на Сидни, беше евакуиран. Над 200 души бяха изведени от 36-етажната сграда зарази опасността тя да се срути, информира Нова телевизия. Спасителните служби бяха повикани в късния следобед след като през цялата сутрин се чуваха пукащи звуци, които изплашиха до смърт нейните обитатели.", "date": "2018.12.24", "title": "Евакуираха небостъргач в Сидни заради опасност от срутване (Видео)"}
{"url": "https://www.24chasa.bg/novini/article/7214525", "text": "Хиляди християнски поклонници започнаха да се събират днес сутринта в град Витлеем, за да отбележат Рождество Христово, предаде Франс прес. По данни на израелското министерство на туризма, във Витлеем, смятан за родното място на Исус Христос, се очакват близо 150 000 поклонници и туристи, отбелязва ДПА. В празничната атмосфера на намиращия се на Западния бряг град от високоговорители се чуват коледни песни на арабски език. \"Целият свят е отправил взор към Витлеем\", посочи палестинската министърка на туризма Рула Маайех, цитирана от БТА. \"Тази година е много по-спокойно. По-хубаво е от миналата година\", заяви Абер Наср, палестинска християнка, дошла за празненствата във Витлеем от близко населено място. Миналогодишните празненства за Рождество Христово на Западния бряг бяха помрачени от напрежение, след като американският президент Доналд Тръмп обяви на 6 декември, че признава Ерусалим за столица на Израел, припомня Франс прес.", "date": "2018.12.24", "title": "Поклонници от цял свят се събират във Витлеем за Рождество Христово"}
{"url": "https://www.24chasa.bg/novini/article/7214537", "text": "Една от водещите британски финансови институции - \"Роял банк ъв Скотланд\" (Royal Bank of Scotland) подаде заявка за лиценз за банкова дейност в Германия, за да запази достъпа си до европейския финансов пазар след излизането на Великобритания от Европейския съюз, съобщи днес в. \"Файненшъл таймс\", цитиран от ТАСС и БТА. Според вестника от банката са потвърдили намерението си да заменят своя филиал във Франкфурт на Майн с нов клон, който ще функционира като регионален платежен център. В момента банката набира специалисти за разширение на бизнеса си. По оценки на експерти лондонското Сити може да загуби до 800 млрд. евро от изнасянето на дейността на международни банки и други финансови институции във Франкфурт на Майн заради Брекзита.", "date": "2018.12.24", "title": "Заради Брекзит: Още един британски финансов гигант се изнася във Франкфурт"}
