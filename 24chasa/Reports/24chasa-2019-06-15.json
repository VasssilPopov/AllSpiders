{"url": "https://www.24chasa.bg/novini/article/7507211", "text": "От най-дълбока древност змията е силно почитана. Траките я възприемат като образ на върховното си божество. Една от оброчните плочки с бога Сабазий, открита край Белинташ, е цялата в змии. Те са задължителен атрибут в ръцете му. В религиозната йерархия на траките той е на най-висок пиедестал. Според сведенията на античните автори Дионис е бил назоваван и с името Сабазий, разясни тракологът проф. Диляна Ботева. Тя припомни, че змията е тази, която изкушава Ева в Райската градина. Че тези животни са свещени, проличава и от купа, изложена в пловдивския археологически музей. Датира се от медно-каменната епоха през 4-ото хилядолетие преди Христа. Открита е в Капитан Димитриево. Змията е изобразена върху глинения съд, който е с ритуално предназначение. “Древните хора не са били по-будали от нас”, казва етноложката Соня Семерджиева. Те са почитали змията като пазител на домашното огнище, на синора. “Говорим за змията стопанин. Даже има поверие през Възраждането, че видиш ли я в двора си, не бива да я убиваш, защото е лоша поличба - носи смърт на член от семейството. Тоест, приемали са я като животно, в което се е вселил духът на някой от прадедите”, допълва тя. По цялото Средиземноморие е засвидетелстван култът към тези животни от най-стари времена. Две фаянсови статуетки, открити в двореца Кносос на остров Крит, са сред най-ценните артефакти на минойското изкуство. Известни са като Богините със змиите и се датират около 1600 г. пр. Хр. Това е още едно доказателство за култа към тези животни. При разкопки в другия център на древните цивилизации - Микена, са открити красиво изработени змии от керамика. Те са свити на кълбо и като датировка са също от 2-ото хилядолетие преди Христа. Очевидно могъщи царе като Атрей и неговия син Агамемнон са изпитвали почит към тези животни, които сега са изложени в музея на Микена. Бронзови накити от ранната желязна епоха - спираловидни гривни, които завършват с глави на змии, са други шедьоври на античното изкуство. “Това е вид имитативна магия - змията пази този, който носи украшението. То е изработено от метал, който е минал през огън и има двойна защита”, допълва Семерджиева.   Змията присъства и в произведения от гръко-римския пантеон. Типичен пример е фризът на здравеносните божества, открит в Пловдив. При идентифициране на фигурите по него най-вляво е Луна. До нея, обърната с гръб, е Панацея, която с Асклепий извършват възлияние за здраве. Панацея държи чаша с лекарство, а около патерата на Асклепий е увита змия. До него е Хигия, богинята на здравето, около чиято ръка също се вие влечуго. Именно използването на отровата за лечение се свързва с древната медицина. И досега популярната емблема на фармацията е змия, увита около чаша. Зевзеци дават на този символ друго тълкувание - жена си пие коктейла. Така или иначе змията е символ на мъдростта и живота, от една страна, а от друга - на смъртта и подземното царство. Мразена и почитана, тя е сред основните образи в митологията. Възприемана е и като символ на здраве и плодородие. Но и сатаната е мислен като змия. Това животно масово се среща и в средновековните накити. В народната традиция света Марина е покровителка на змиите, които са вплетени в косите ѝ. Празникът на светицата е 17 юли. “Ако направим съпоставка от древността, през Възраждането и по-късно, нещата са едни и същи и се доразвиват. Народът е бил мъдър”, обобщава Семерджиева.", "date": "2019.06.15", "title": "За древните змията е пазител на дома, убиеш ли я - лоша поличба"}
{"url": "https://www.24chasa.bg/novini/article/7508165", "text": "2 кучета кане корсо, ползвани като охрана в къпалнята “Мария Луиза” в София, разкъсаха английски сетер. Четириногото влязло през дупка в оградата на 4 юни. Собствениците дори чували как огромните кучета давят любимеца им. Опитали да влязат, но охраната им казала, че няма как да стане. Категорично отхвърлили възможността животните да са нападнали кучето им. Едва на следващия ден стопаните успели да влязат и видели любимеца си с прегризано гърло.  Според кучкари още 2 бездомни четириноги изчезнали след появата на огромните кучета, известни като породата на италианската мафия. Хората събират подписка, за да ги изгонят от къпалнята. Те дори спрели да разхождат любимците си в района. След подаден сигнал от общината ходили на проверка 3 пъти. Те обаче не открили там кучетата, затова предполагат, че са на някого от гардовете и ходят само когато той е на смяна. Преди седмица 5 кучета от същата порода, разкъсаха до смърт 39-годишен мъж в с. Владо Тричков. Собственикът им е в ареста.", "date": "2019.06.15", "title": "2 кане корсо в къпалнята “Мария Луиза” разкъсаха куче, граждани с подписка да ги изгонят от парка"}
{"url": "https://www.24chasa.bg/novini/article/7508216", "text": "Малък самолет Як-52 падна в река в Полша. Инцидентът станал по време на авиошоу в град Плоцк, пише \" \". Говорителят на местната спасителна служба Едуард Мистера съобщи, че самолетът е паднал във водата, докато е изпълнявал акробатични фигури. Пилотът на машината - 60-годишен германски гражданин, е загинал.", "date": "2019.06.15", "title": "Малък самолет падна в река в Полша, пилотът загина (Видео)"}
{"url": "https://www.24chasa.bg/novini/article/7508232", "text": "50 души са припаднали и колабирали в жегата в София днес, като една част от тях са възрастни хора, отишли да почетат паметта на починалите си близки в гробищните паркове. Това съобщи пред   говорителят на столичния Център за спешна медицинска помощ Катя Сунгарска. По думите й, само до обяд на спешния телефон са подадени над 200 сигнала за лекарска помощ. Медиците съветват възрастните хора да не излизат от домовете си в часовете между 10 и 17 часа. При неотложна работа да се носят шапки и слънцезащитни кремове, да се пие много вода със стайна температура и да се ходи на сянка.", "date": "2019.06.15", "title": "50 припаднали в жегата в София на Задушница"}
{"url": "https://www.24chasa.bg/novini/article/7508175", "text": "Питбул на полицай разкъса пинчер и чухуахуа в столичния кв. “Овча купел”. Грозните сцени се разиграли близо до детска градина на 11 юни. Полицаят от СДВР Светослав Йорданов извел кучето си с намордник, но той паднал. Питбулът бил без каишка и се нахвърлил върху двете малки кученца. Разкъсал ги за минута. Според очевидци Йорданов е бил пиян. По техни думи той опитал да се измъкне и обяснил, че кучето било изведено на разходка от майка му. “Това куче и преди е нападало моето куче, беше с намордник, но въпреки това му пусна кръв”, пише потребител на фейсбук в групата “Овча купел 1,2 и старата част”. Заради убитите 2 кучета е образувано досъдебно производство.", "date": "2019.06.15", "title": "Питбул на полицай уби пинчер и чихуахуа в “Овча купел”"}
{"url": "https://www.24chasa.bg/novini/article/7508167", "text": "Не сме размахвали оръжието, не сме ги насочвали умишлено към някой, като цяло се разглеждаше самият пистолет в колата. Това каза пред   Илиян Томов, едно от момчетата, които бяха задържани с бутафорни оръжия и часове след ареста се оплакаха, че са бити от полицаи. Пистолетът и автоматът, прибран в багажника, се оказват бутафорни. 18-годишните омчетата разказват, че веднага казали на полицаите, че става въпрос за играчки. Арестът им обаче съвсем не протекъл като игра, обясняват те. заградили ги няколко патрулки, но никой не им се представил. „Този агресивен полицай, ядосан и почна да ме ръга – вика келеш, глупак и започна да ми извива ръцете, през това време ми рита краката. Обясних набързо, че скоро съм претърпял тежка операция”, спомня си Кристиян. Илиян разказва, че е казал на полицая, че приятелят му има операция и да не го удря, но в този момент той го повикал и му зашлевил шамар зад врата. Кристиян е скиор, преди месеци претърпял травма и операция. Заради нанесените му удари е издвадил медицинско. Собственик на бутафорните оръжията е Илиян, който признал, че носи и електрошок. „Вдигнах си фанелката и казах г-н полицай имам електрошок, вземете го. В този момент полицаят дойде до мен, извади го и го насочи към мен и каза – пробвал ли си го. И аз казах не, подарък ми е. Е, да го пробвам ли върху теб? И аз казах – айде”, споделя за случилото се Илиян. Момчетата настояват полицаите да бъдат наказани, но признават, че не вярват в това. „Сгрешихме с това, че оръжието го разглеждаме в колата. Това е нашата вина”, признава Илиян. На Кристиян е повдигнато обвинение за хулиганство. От МВР отричат при ареста да е употребявана физическа сила. Назначена е проверка.", "date": "2019.06.15", "title": "Момчетата, задържани заради бутафорни пистолети: Полицаите ни малтретираха"}
{"url": "https://www.24chasa.bg/novini/article/7507216", "text": "През последните 10 г. биолозите наблюдават увеличение на популациите на змиите в планината. Според тях това се дължи на смяната на климата. Влечугите се срещат в къщи, дворове, детски градини, по улиците. Местните хора трябва да свикват с наличието на повече змии, защото климатът в Смолян започва все повече да прилича на този в Гърция, казва биологът и управител на “Дезинфекционна станция” в Смолян Оля Тотева. “Климатът ни се променя, ще има змии, а и комарите вече са по-различни, и мухите също. Насекомите вече нямат нищо общо със старите популации отпреди години. Забелязват се и нетрадиционни за нашата страна калинки и мравки. Преди дни ми донесоха калинка, която е различна от най-разпространената в България, седемточковата калинка. Тя бе африканска. Напоследък все по-рядко се виждат обичайните за нашата страна калинки. Изчезнаха врабците. На сметищата в района се срещат гларуси, които са характерни за водните райони. Забелязвам и друга тенденция - все по-малко животни се срещат в планината. Слизат надолу към населените места”, казва Тотева. Голяма напаст са и голите охлюви, наричани от местните плужеци. Най-много има в общините Смолян и Девин. Те унищожават нивите със зеленчуци, картофи и фасул в общините Смолян и Девин. Земеделци се жалват, че такова нападение от мекотели никога не е имало. Вредителите са от вида червен арон и с всяка година броят им нараства, а площите, които нападат, стават по-големи.   Според специалистите освен влагата друга причина за големия им брой е, че хората все по-малко използват препарати за борба с вредители. Най-често възрастните стопани събират охлювите и ги изхвърлят от градините си, а те се връщат обратно или нападат съседни. Според Тотева през последните години има все повече змии. Тя препоръчва хората за да не бъдат ухапани от змия. При евентуално ухапване веднага трябва да се потърси лекарска помощ. Всяко джипи има антизмийски серум в спешния си шкаф. Биологът Оля Тотева смята, че заради затоплянето на климата влечугите и гризачите в планината се увеличават.", "date": "2019.06.15", "title": "Затоплянето на климата увеличава броя на  змиите в планината"}
{"url": "https://www.24chasa.bg/novini/article/7508095", "text": "Намалиха от 20 на 3 години присъдата на обвиняемия за  . Адвокатът на подсъдимия Валентин Маринов обясни, че по време на заседанието в Апелативния съд вещото лице д-р Пламен Димитров е било разпитано още веднъж по възложената му допълнителна съдебно-медицинска експертиза. Той е потвърдил пред съда първоначалните си показания, информира  .  Инцидентът станал, когато Александър и негови приятели се прибирали от дискотеката през нощта срещу събота. Били пресрещнати от група роми. Един от тях му поискал цигара и след като не получил, двете групи се сбили, при което младежът е бил ударен с бутилка по главата. По случая беше задържан 32-годишен мъж, който ударил младежа и не позволил на останалите да му окажат първа помощ. Седмица по-късно момчето издъхна в болницата, а прокуратурата поиска доживотен затвор за Валентин Маринов. Адвокатът на Маринов подчерта, че при аутопсията категорично не е било установено телесно увреждане, получено от силен удар с юмрук в лицевата част на пострадалия. Не знам защо Окръжният съд в Русе не се съобрази с това, но този въпрос не е бил изследван и в досъдебното производство, посочи той. Вместо това е бил изследван въпросът за причината за смъртта, която е причинена от самото падане. По тази причина Апелативния съд във Велико Търново е преквалифицирал деянието от убийство, извършено по хулигански подбуди, в умишлено нанесена лека телесна повреда, при която е настъпила смърт по непредпазливост. С това решение се е стигнало и до значителната промяна в наложеното наказание - от 20 на 3 години \"лишаване от свобода\" при общ режим. Не знам дали е демагогия на прокуратурата, или натиск, но да дадеш едни очаквания, за да успокоиш общественото мнение, няма нищо общо с юриспруденцията, коментира адвокатът. Той обясни, че съгласно присъдата на Апелативния съд обезщетението от по 100 000 лева на всеки от двамата наследници на починалия Алекс остава в сила. Решението на Апелативния съд във Велико Търново може да бъде обжалвано пред върховната инстанция.", "date": "2019.06.15", "title": "Намалиха от 20 на 3 г. присъдата на мъжа, обвинен за смъртта на Алекс от Бяла"}
{"url": "https://www.24chasa.bg/novini/article/7508101", "text": "Новата министър-председателка на Молдова Мая Санду обеща напредък в отношенията с Европейския съюз и съд за всички, извършили злоупотреба с власт, включително най-влиятелния олигарх в бившата съветска република Владимир Плахотнюк, предаде Асошиейтед прес. Санду даде изявление след първото официално заседание на нейното коалиционно правителство, което беше съставено миналия уикенд, но не можа да поеме функциите си, тъй като временният кабинет оспори легитимността му и отказа да се оттегли, предава БТА. Министър-председателката изтъкна, че подобряването на връзките с ЕС е приоритет на правителството й (кандидатурата на Молдова за присъединяване беше замразена заради бавния темп на реформите), но отбеляза, че наред с това страната е склонна да засили икономическото и търговското си сътрудничество с Русия. \"Правителствената програма ясно заявява, че близостта с ЕС е основата на дейността ни\", каза Санду и обяви предстояща визита в Молдова на делегация от Брюксел. \"Съвсем скоро ще станете свидетели на конкретни стъпки и напредък в подобряване на връзките ни с ЕС\", каза тя. След като вчера бившата управляваща Демократическа партия на Молдова (ДПМ) на Плахотнюк, подкрепяна от Конституционния съд, обяви, че се отказва от властта и разпуска правителството на премиера Павел Филип, днес Конституционният съд отмени постановлението, оспорващо легитимността на новото правителство и официално сложи край на кризата. Румънският президент Клаус Йоханис приветства последните политически събития в Молдова в петък, които е вероятно да допринесат за уреждане на кризата и мирен преход на властта, съобщи Аджерпрес. Според президентската администрация тези събития са протекли по време на посещение в Кишинев вчера на президентския съветник по външната политика Богдан Ауреску. Там той е имал среща за координиране с американския посланик в страната Дерек Хоган и е разговарял с лидерите на блока \"Акум\" Мая Санду и Андрей Нъстасе, лидерите на Демократическата партия на Молдова Владимир Плахотнюк и Павел Филип, лидера на Партията на социалистите (ПСРМ) Зинаида Гречани и с президента на Молдова Игор Додон. На срещите Ауреску е повторил призива на Румъния за спокойствие, сдържаност и отговорност, както и нуждата Молдова да продължи по европейския си път чрез прилагане на споразумението си за асоцииране с ЕС и продължаване на реформите за сближаване със съюза. Президентът на Молдова Игор Додон е заявил пред Ауреску желанието си за продължаване на стратегическото партньорство между Молдова и Румъния и на европейския път на страната му. През последната седмица Молдова беше обхваната от хаос. Там две съперничещи си правителства влязоха в спор за властта. В петък Демократическата партия на Молдова се съгласи да се откаже от властта и да я предаде на правителство на \"Акум\" и Партията на социалистите начело с Мая Санду. Новото правителството и депутатите от \"Акум\" и ПСРМ получиха пълната подкрепа на Съединените щати и Русия, както и на Европейския съюз.", "date": "2019.06.15", "title": "Новият премиер на Молдова обеща укрепване на връзките с ЕС и правосъдие"}
{"url": "https://www.24chasa.bg/novini/article/7508134", "text": "Груба проява на вандализъм е извършена през нощта в София. Нов случай на нарязани автомобилни гуми е регистриран в столичния квартал \"Хаджи Димитър\". Извършителят е неизвестен, съобщава  . В нощта срещу събота неизвестен намушкал с нож по две гуми на 10 автомобила. Част от колите са били паркирани в нарушение. „Пълен шок, видях си гумите нарязани. От злоба, не знам, така си го обяснявам, че някой нещо има. Или хора, които не са нормални”, казва потърпевшата Ивелина Нецова. В района има камера за видеонаблюдение, която обаче от месец не работела. Този е втори случай за последните 2 седмици. „Ние винаги в България трябва да нарежем гумите, трябва някой автобус да се обърне, за да обърнем внимание. За да се стигне до това тоя човек смело да върви тука и на 10-15 коли да нареже гумите, значи нещо далеч преди това е скъсано”, смята потърпевшият Здравко Димов.", "date": "2019.06.15", "title": "Oтново рязаха гуми на коли в София"}
{"url": "https://www.24chasa.bg/novini/article/7508153", "text": "40-годишен мъж е с опасност за живота след катастрофата край Ябланица. Това съобщиха за   от Военномедицинска академия. Мъжът е настанен в Реанимацията на болничното заведение. Другите двама пострадали при инцидента са с по-леки травми. Настанени са в Клиниката по неврохирургия и гръдна хирургия.", "date": "2019.06.15", "title": "Полицай на 40 г. е с опасност за живота след катастрофата край Ябланица"}
{"url": "https://www.24chasa.bg/novini/article/7508016", "text": "Германия увеличава разходите си за отбрана по съображения за сигурност - това заяви днес канцлерът Ангела Меркел в седмичното си радиоизявление, излъчвано чрез интернет, предаде ТАСС. \"Години наред снабдявахме Бундесвера недостатъчно. Затова е добре, че няколко години увеличавахме бюджета за нашата сигурност, за нашите въоръжени сили. Догодина ще направим това отново. Сигурността идва оттам, че ще може да се купят повече модерни средства и да се изпълняват нови задачи\", обясни Меркел. По-рано Германия информира НАТО, че тазгодишният й бюджет за отбрана ще достигне 47,32 милиарда евро, а през следващата година ще нарасне на 49,67 милиарда евро, предава БТА. Президентът на САЩ Доналд Тръмп неведнъж е критикувал германските власти, твърдейки, че разходите им за армията не са достатъчни. Той се позовава на договореностите, постигнати преди пет години в рамките на НАТО, според които всички страни от блока трябва да повишат разходите си за отбрана до 2 на сто от своя БВП. През февруари т. г. Берлин обеща на НАТО до 2024 г. да вдигне военните си разходи на 1,5 процента от БВП на страната.", "date": "2019.06.15", "title": "Меркел подкрепи увеличаването\nна германския\nбюджет за отбрана"}
{"url": "https://www.24chasa.bg/novini/article/7508019", "text": "По информация на генералното консулство на България в Солун няма данни за пострадали българи по време на пожар, разразил се и потушен по-рано днес в южната част на халкидическия полуостров Ситония, край курортното село Каламици. Служителите в дипломатическата мисия не са регистрирали и сигнали на български граждани, търсещи съдействие от генералното консулство във връзка с пожара. Това съобщиха от Министерството на външните работи. След разговор между българските дипломати и представител на противопожарната служба в град Полигирос е уточнено, че възникналият в събота сутрин пожар е потушен към обяд, а властите са оставили на място противопожарни коли и огнеборци. Проверка на дипломатическата ни мисия в най-близко намиращия се къмпинг потвърждава, че никой от гостите на курорта не е пострадал, нито има нужда от съдействие. Генералното консулство на Република България в Солун остава на разположение за съдействие в извънредни ситуации на телефон +30 2310 829 210 и +30 2310 869 520 в извънработно време.", "date": "2019.06.15", "title": "Външно: Няма засегнати българи от пожара на Ситония (Видео)"}
{"url": "https://www.24chasa.bg/novini/article/7508034", "text": "Решението на рейтинговата агенция Мудис (Moody's) да понижи кредитния рейтинг на Турция повдига въпроси за нейната \"обективност и неутралност\", се казва в съобщение на турското министерство на финансите, предаде ДПА. В петък Мудис понижи кредитния рейтинг на Турция от Ba3 на B1, като запази негативната му перспектива, предава БТА. \"Отражението на продължаващата ерозия на институционалния потенциал и на ефективността на политиките върху доверието на инвеститорите все повече натежава над традиционните кредитни предимства на Турция, включително голямата и и многостранно развита икономика и ниското равнище на правителствения дълг\", казва Мудис. Според рейтинговата агенция Турция остава силно уязвима към нов продължителен период на икономическа и финансова нестабилност. Мудис допълва, че правителствените планове за реформи, оповестени в средата на 2018 г., са мерки, които се дискутират от години с малко конкретен резултат. Плановете \"продължават да бъдат фокусирани върху краткосрочната подкрепа за икономическата активност за сметка на подкопаване на вътрешната устойчивост на икономиката\". Мудис също така изразява опасения за \"прозрачността и независимостта\" на турската централна банка и от напрежението между Анкара и Вашингтон около закупуването на руските ракетни системи С-400 от Турция. Спорното решение за повторни кметски избори в Истанбул на 23 юни \"създава потенциал за политическа нестабилност\", която може да доведе до спад в стойността на турската лира, се казва още в анализа на Мудис. Турското министерство на финансите днес отговори, че решението на рейтинговата агенция не съответства на основните показатели на турската икономика и следователно повдига въпросителни за обективността и неутралността на анализите й. ", "date": "2019.06.15", "title": "Турция критикува Мудис за понижаването на\nкредитния рейтинг на страната"}
{"url": "https://www.24chasa.bg/novini/article/7508039", "text": "Градушка затрудни движението по магистрала \"Тракия\" в района на Вакарел, видя човек на \"24 часа\".  По-рано днес на магистралата имаше няколко верижни катастрофи,  , а  .                                                                                                                                                                                                                                                                                                                       ", "date": "2019.06.15", "title": "Градушка затрудни движението по магистрала \"Тракия\" (Снимки)"}
{"url": "https://www.24chasa.bg/novini/article/7508057", "text": "САЩ удължиха с още три месеца разрешението за Ирак да внася газ от Иран за производство на електроенергия въпреки санкциите срещу Техеран, съобщиха Ройтерс и ТАСС. Багдад има крайно голяма нужда от иранските енергоносители през горещия летен период, когато потреблението на електричество рязко се увеличава, предава БТА. Ирак получава от Иран 28 млн. куб. метра газ дневно, които са предназначени за електроцентралите му. Хроничният недостиг на електроенергия често оставя иракските граждани без ток за 20 часа в денонощие. Миналата година спиранията на тока станаха основна причина за масови протести в южната част на страната. Според източник на Ройтерс изключението от американския санкционен режим е било предоставено в телефонен разговор между иракския премиер Адел Абдел Махди и държавния секретар Майк Помпейо. Ирак за първи път получи изключение от режима за внос на електроенергия от Иран, след като Вашингтон наложи санкции срещу иранския петролен сектор през ноември. Багдад няколко пъти получи изключения от ограниченията, макар да бе призован от американските власти да развие собствена енергийна инфраструктура, за да намали зависимостта си от иранския енергиен внос. Ирак разчита силно на иранския газ за захранване на няколко електроцентрали. Макар страната да има едни от най-големите залежи на природен газ в света, разработването на залежите напредва бавно и Багдад разчита на Иран за газ и електроенергия.", "date": "2019.06.15", "title": "САЩ разрешиха на Ирак още 3 месеца да внася енергоносители от Иран"}
{"url": "https://www.24chasa.bg/novini/article/7507933", "text": "Министърът на туризма Николина Ангелкова се включи днес в проверки в Слънчев бряг, насочени към туроператори и турагенти, които предлагат екскурзии. В инспекцията участваха още представители на Икономическа полиция и КЗП. Съвместните екипи действаха по сигнали, че се извършва нерегламентирана дейност. За това бе сигнализирано на първата за този сезон открита приемна на министъра по Черноморието за граждани и представители на бизнеса, която се проведе на 14 юни в курорта. Още в първия проверяван обект бе установена липса на задължителна застраховка за туроператорска дейност, което най-вероятно ще доведе до заличаване на фирмата, информира министър Ангелкова. Била е констатирана и промяна на обстоятелствата за дейността, което също веднага ще се провери и ако е извършено нарушение, то ще бъде добавено към първото, обясни Ангелкова. Във втория обект на крайбрежната алея на видно място липсваше валидна застраховка за дейността, което е задължително изискване по закон. \"Туристът трябва да бъде информиран за услугите, които заплаща. Ако застраховка наистина липсва, ще бъде наложена санкция\", коментира министърът. Тя предупреди, че инспекциите ще продължат интензивно, а само за година и половина заради подобни нарушения са заличени над 350 туроператора. В момента контролните дирекции в Министерството на туризма, КЗП и Икономическа полиция инспектират дали изложените удостоверения на туристическите компании отговарят на търговците, които ги използват и дали екскурзоводите са регистрирани и са преминали цялата процедура съгласно Наредбата за професионална квалификация на екскурзоводите.  Попитана от представители на медии за гласуваните промени на Закона за устройството на Черноморското крайбрежие министър Ангелкова коментира, че частта на закона за административните санкции е била стартирана за обсъждане преди 2 години с всички заинтересовани. \"Целта е да бъдат опазени дюните и да се преустановят всички нарушения, които сме срещали, особено за неохраняемите плажове, санкциите да бъдат конкретизирани и да се налагат наказания. Между първо и второ четене народните представители предложиха регламентиране на къмпингуването с предложение четири ведомства да подготвят наредба, която детайлно да определи съответния регламент. Никога не сме били против къмпингуването и винаги сме търсили широк диалог, за да може този вид туризъм да се развива по правилата\", коментира  министърът. ", "date": "2019.06.15", "title": "Ангелкова, МВР и КЗП проверяват за нелегални турагенти в Слънчев бряг"}
{"url": "https://www.24chasa.bg/novini/article/7507934", "text": "Турският кораб \"Фатих\" е започнал проучвателни сондажи край бреговете на Кипър, съобщава \"Катимерини\", като се позовава на интервю на турския външен министър Мевлют Чавушоглу пред Анадолската агенция. Чавушоглу заяви, че \"Фатих\" е започнал сондаж западно от кипърския град Пафос и допълни, че и вторият турски сондажен кораб, който първоначално трябваше да започне работа в Черно море, се е насочил към същия район, предава БТА. Тази седмица властите на Република Кипър издадоха международни заповеди за арест на членовете на екипажа на \"Фатих\", защото Кипър смята, че със сондажните си дейности Турция нарушава изключителните му права върху подводните залежи на нефт и природен газ край острова. Под заплаха от задържане се намират 25 души. Турция не признава изключителната икономическа зона на Република Кипър и в интервюто си пред Анадолската агенция Чавушоглу каза, че проучванията и сондажите на Турция са в рамките на нейния континентален шелф и в секторите, концесионирани на турската държавна петролна компания от признатата само от Анкара Севернокипърска турска република. Турският външен министър отново повтори позицията на Анкара, че действията на кипърските гърци за концесиониране на блокове в Източното Средиземноморие за проучвания и добив на природен газ са едностранни. Чавушоглу припомни, че Турция многократно е настоявала първо да бъдат защитени правата на кипърските турци и едва после да бъдат предприемани действия. \"Казват ни, че ако го направят, ще признаят (Севернокипърската турска република). Не, днес не всички признават Тайван, но всички търгуват и сключват договори с него\", каза турският външен министър.", "date": "2019.06.15", "title": "Турският кораб \"Фатих\" е започнал сондажи край Кипър"}
{"url": "https://www.24chasa.bg/novini/article/7507742", "text": "60 тв програми са били разпространявани нелегално от кабелни оператори в Южна България, а само за 3 – Нова тв, БТВ и НВО щетата за 2 месеца е била 10,5 млн. лв. Това каза шефът на отдел „Киберпрестъпност“ в ГДБОП комисар Явор Колев. Той бе категоричен, че акцията е била насочена само срещу незаконното разпространение на телевизия и не е изземана техника за пренос на интернет. „Не зная защо в Гоце Делчев, Дупница и Кюстендил нямат интернет. Може би някой цели да нагнети напрежението в полза на кабелните пирати“, каза топполицаят и обясни, че при нито едно от претърсванията в градовете Дупница, Кюстендил, Гоце Делчев, Петрич, Сандански, Кърджали и Бургас фирмите не са съдействали на разследващите. Бургаският оператор РН и този в Сандански – Вайтъл, пък предлагали и специално мобилно приложение, с което разпространявали телевизионен сигнал, за който нямали права. „Става дума специализиран софтуер, който, като се инсталира, се достига до телевизионни програми“, каза Колев и посочи, че м.г. са имали 5 операции срещу търговци, които са продавали джаджи за нелегално гледане на тв програми. Щетата от тях обаче била много по-малка в сравнение с тази от незаконния сигнал, разпространяван от кабелните оператори. „Иззетата техника е скъпа, тя е само за разпространение на тв програми е и така е прекратено престъплението“, каза Колев. Той посочи, че за незаконното предаване на тв програмите предвиденото наказание е до 5 години затвор. Разследва се и укриване на абонати, като така се криели данъци.", "date": "2019.06.15", "title": "Явор Колев: 60 тв разпространявали кабелните пирати без да плащат"}
{"url": "https://www.24chasa.bg/novini/article/7507941", "text": "След жесток удар в паркирана кола млад мъж загина днес във врачанското с. Манастирище. 29-годишният Цони Цонев карал с висока скорост пистов мотор, не успял да овладее машината на завой в центъра на селото и се забил в спрял „Опел” пред кметството. Свидетели на удара разказват, че цялото тяло на моториста е било натрошено и той не давал никакви признаци на живот. Тялото на загиналия веднага било откарано за аутопсия във врачанската съдебна медицина. Младият мъж работел предимно в чужбина, споделиха местните хора. Прибирал се в Манастирище, колкото да похарчи спечеленото от гурбета и пак поемал зад граница.  Бащата на Цони е неуспелия кандидат за кмет на селото Кирил Цонев-Цокера, който е и сред най-известните затворници в Северозапада, според сайта konkurent.bg.  Местните твърдят, че в актива си Цокера има и едно успешно бягство от затвора, откъдето се измъкнал, след като прокопал дупка под килията си. Той бил пратен зад решетките заради кражби.", "date": "2019.06.15", "title": "Млад мъж загина, след като се заби с мотора си в паркирана кола"}
{"url": "https://www.24chasa.bg/novini/article/7507979", "text": "Мъж е починал, а четирима са тежко ранени при катастрофа, съобщиха за БТА от областната дирекция на МВР в Ловеч. Инцидентът е станал около 12-30 часа на пътя София - Варна, край Ябланица, в района на п.в. \"Стрелките\". Челно са се сблъскали полицейски патрулен автомобил, в който са пътували трима служители, и лек автомобил с варненска регистрация с двама души. Причините за катастрофата все още се изясняват. От Центъра за спешна медицинска помощ в Ловеч съобщиха, че тримата пострадали полицаи от патрулната кола се транспортират към Военна болница в София. Единият от тях е в тежко състояние и с опасност за живота, а другите двама са с по-леки травми. Мъж, пътувал в другия автомобил, е починал на път за болницата. Жена от същия автомобил е с фрактура и е транспортирана за лечение в плевенска болница. Движението в района на катастрофата се регулира от пътни полицаи.", "date": "2019.06.15", "title": "Мъж загина, а четирима са тежко ранени при катастрофа с патрулка на пътя София-Варна"}
{"url": "https://www.24chasa.bg/novini/article/7507982", "text": "Известният италиански филмов, театрален и оперен режисьор, сценарист и продуцент Франко Дзефирели почина на 96-годишна възраст, съобщават световните агенции. Лучано Дзефирели, синът на именития творец, съобщава, че баща му е \"угаснал мирно\" в дома си в Рим след продължително боледуване, което се е влошило през последните месеци, предава БТА. Франко Дзефирели очарова публиката по целия свят с романтичното си виждане и често екстравагантните си продукции. Сред най-известните му творби са \"Укротяване на опърничавата\" с Елизабет Тейлър и Ричард Бъртън, \"Ромео и Жулиета\" с Ленард Уайтинг и Оливия Хъси, \"Безкрайна любов\", \"Хамлет\" с Мел Гибсън и Глен Клоуз, мини сериалът \"Исус от Назарет\", \"Чай с Мусолини\", \"Калас завинаги\" с Фани Ардан, \"Джейн Еър\" с Шарлот Генсбур. Режисьорът е работил със звезди от ранга на Лорънс Оливие, Алек Гинес, Фей Дънауей, Джон Войт, Шер, Джуди Денч, Марчело Мастрояни, Пласидо Доминго, Лучано Павароти, Мария Калас. Демонстрирайки завидна гъвкавост, Франко Дзефирели поставя и десетки оперни и театрални продукции на водещи световни сцени - от Миланската скала до \"Метрополитън\" в Ню Йорк. Често оценяван по-високо от публиката, отколкото от критиката, Франко Дзефирели, роден във Флоренция на 12 февруари 1923 г., е последният от поколението на италианските колоси, които творят след Втората световна война - Федерико Фелини, Лукино Висконти и Виторио де Сика. Дзефирели дебютира в киното с \"Къмпинг\" (1957). Режисьорът е създал около двайсетина филма, за най-успешен от които се счита \"Ромео и Жулиета\". Лентата е отличена със \"Златен глобус\" и две награди \"Оскар\" от четири номинации. През 1977 г. Франко Дзефирели е почетен с орден за заслуги към Италия. Режисьорът е първият италианец, удостоен с рицарско звание за заслуги към британското изкуство. Дзефирели превръща в своя мисия да направи културата достъпна за масите, често черпейки вдъхновение от Шекспир и други литературни величия. Навремето творецът се определи като султан с \"троен харем\" - кино, театър и опера. \"Не съм филмов режисьор. Аз съм режисьор, който използва различни инструменти, за да изрази мечтите и историите си и да накара хората да мечтаят\", казва Дзефирели в свое интервю от 2006 г. Въпреки напредналата възраст и крехкото си здраве, Франко Дзефирели остава активен почти до самия си край. В свое интервю за в. \"Кориере дела сера\" от март тази година именитият творец споделя: \"Старостта е огромно бреме, но въпреки това все още търся идеи, които да осъществя. Това ме държи зает\". \"Не исках този ден да настъпва. Франко Дзефирели - един от най-ярките представители на нашата култура, ни напусна тази сутрин. Скърбим заедно с близките му. Сбогом, Маестро. Флоренция никога няма да те забрави\", написа в Туитър Дарио Нардела, кметът на родния град на твореца.", "date": "2019.06.15", "title": "Почина режисьорът Франко Дзефирели (Обновена)"}
{"url": "https://www.24chasa.bg/novini/article/7507984", "text": "Лейбъристът Джереми Корбин, лидер на основната британската опозиционна партия, постави под съмнение доказателствата на правителството в подкрепата му на обвиненията срещу Иран, че стои зад атаките на петролни танкери на входа на Персийския залив, и предупреди да не се нагнетява напрежение, предаде Ройтерс. Вчера Великобритания се присъедини към САЩ, които обвиняват Иран за нападенията срещу два танкера, засилвайки опасенията от по-широка военна конфронтация в района на жизненоважен за световната петролна промишленост морски път. Техеран отрече да има отношение към атаките, предава БТА. \"Без убедителни доказателства за атаките срещу танкерите правителствената риторика само ще увеличи заплахата от война\", написа Корбин късно снощи в Туитър. \"Великобритания би трябвало да съдейства за намаляване на напрежението в Залива, а не да подхранва военната ескалация, започнала с оттеглянето на САЩ от ядреното споразумение с Иран\", отбеляза той, имайки предвид пакта от 2015 г. за поставяне под контрол на ядрените планове на Техеран. Британският външен министър Джереми Хънт, който е сред водещите претенденти за приемник на министър-председателката Тереза Мей след оставката й, нарече коментарите на Корбин \"жалки и предвидими\" и добави: \"Защо той никога не успява да си наложи да подкрепи британските съюзници, британското разузнаване или британските интереси?\". Според Доминик Рааб, друг кандидат за водач на Консервативната партия и правителството, коментарите на Корбин показват, че той е негоден за лидер на Великобритания. \"Корбин позволява на антиамериканските си предразсъдъци да объркват моралния му компас и политическа преценка\", каза той. Миналата година Корбин беше разкритикуван от опоненти и от депутати от собствената си партия, след като постави под въпрос решението на правителството да обвини Русия в атаката с нервнопаралитичен токсин срещу бивш руски двоен агент в Англия.", "date": "2019.06.15", "title": "Корбин за атаката на танкерите: Без убедителни доказателства се увеличава заплахата от война"}
{"url": "https://www.24chasa.bg/novini/article/7507987", "text": "Специалисти от университета на Арканзас успешно са тествали лазер, който унищожава \"пътуващи\" в кръвоносните съдове ракови клетки, съобщи Сайънс алърт. Технологията позволява да се предотвратят метастази - вторични туморни образувания, които правят лечението трудноосъществимо. Дефектните клетки поглъщат по-интензивно лазерната светлина в сравнение със здравите тъкани. В резултат се натрупва по-голямо топлинно излъчване и дефектните клетки загиват, предава БТА. По думите на учените, въпросният метод е дал възможност да бъдат унищожени до 96 процента от използваните в тестовете ракови клетки. Подобни методи вече съществуват, но новото устройство може да сканира литър кръв за час, т.е. много по-бързо от неговите аналози. По-рано този месец учени от института Броуд в Масачузетс заключиха, че повечето здрави хора притежават участъци от мутирали клетки, включително от онези, които са свързани с развитие на злокачествени тумори.", "date": "2019.06.15", "title": "Тестваха успешно лазер, който унищожава ракови клетки"}
{"url": "https://www.24chasa.bg/novini/article/7507996", "text": "Министерството на отбраната на Република България разпространи позиция на министъра на отбраната Красимир Каракачанов: В изявление на „Демократична България“, изразена чрез г-н Велизар Шаламанов, се интерпретира темата с трагичния инцидент с вертолет Ми-17 отпреди повече от година и се повтарят познати политически клишета. Тягостно е точно в деня на почит към починалите да ставаме свидетели на такива неуместни интерпретации, но заради доброто име на загиналите в инцидента пилоти и заради честта на мъжете в униформа, които с достойнство продължават да изпълняват своя воински дълг, съм длъжен да поясня следното: „Демократична България“ в своята позиция говори за „опасна руска авиотехника“ и за „опасно малък брой на полетните часове“ за тренировъчни полети на летците. Това твърдение е добър пример за подмяна на причината и следствието. Истината е, че именно заради такъв тип дългогогодишно философстване и бездействие авиотехниката бе оставена без поддръжка и бяха драстично ограничени полетните часове. Така че няма как един проблем да се лекува с още повече от същата политическа причина, която е породила този проблем. Въпросната коалиция смята, че трябва да се обърнем към съюзниците по въпроса за „опасната руска авиотехника“. Очевидно за тази политическа сила е неизвестна безспорната максима, че една техника е опасна най-вече тогава, когато не се поддържа. Полша например има една ескадрила Су-22 от 18 самолета и две ескадрили МиГ-29 с общо 30 самолета. Този факт по никакъв начин не пречи на Полша да разширява военно-техническото си сътрудничество със САЩ, включително с увеличаване на броя на американските вооеннослужеци на полска територия и с преговори за закупуване на изтребители Ф-35. Словакия пък само преди дни обяви предстоящото сключване на нов договор с Русия за обслужване и поддръжка на изтребителите МиГ-29 на страната на стойност 100 млн. евро за следващите поне 4 години. Очевидно е, че има източноевропейски партньори от НАТО, които не страдат от натегачески политически комплекси. Времето на бездействието относно поддръжката на авиационната техника в Българската армия вече отмина. Както е известно има заделени средства до края на годината за ремонт на вертолетната авиация, включително и Ми-17. Правителството отдели и средства за възстановяване на летателната годност на самолетите Су-25 и за запазване на придобитите отбранителни способности в периода до придобиване на новия тип боен самолет и достигане до оперативна готовност за неговото използване. Може да се добави и увеличението на заплатите в системата на отбраната с по 10% в две поредни години, както и други положителни стъпки. За мен като министър на отбраната и вицепремиер Българската армия е най-важна и е най-голямата ми грижа, докато за „Демократична България“ на първо място е да приветства гей-парадите и да се грижи за „правата на еднополовите двойки“. Но самият факт, че улисани в многобройните си акции в подкрепа на гейовете, са намерили време да споменат и Българската армия – това е един наистина положителен факт. В случай, че в бъдеще решат да покажат почит и към военнослужещите, напомням, че всяка година Денят на храбростта и празник на Българската армия винаги се пада на 6 май, Гергьовден.", "date": "2019.06.15", "title": "Каракачанов: Една техника е опасна най-вече тогава, когато не се поддържа"}
{"url": "https://www.24chasa.bg/novini/article/7507178", "text": "Честите валежи, избуялите треви и сравнително невисоките температури са рай за змии и кърлежи. По паркове и всякакви полянки може да се види тази пълзяща твар. В часовете до обяд те си търсят активно храна. Не са един и два случаите дори на ухапвания. Трябва ли да се страхуваме? “Нищо няма да ни направят, ако не ги закачаме. Пепелянка може да пропълзи през крака ти и няма да те клъвне, ако не я предизвикаш”, категоричен е зоологът гл. ас. д-р Огнян Тодоров, директор на Природонаучния музей в Пловдив. Неслучайно от най-дълбока древност змията е почитана. А за древните траки тя е върховен бог. “Точно в този сезон обаче влечугите се активират. Понеже са студенокръвни, в най-големите горещини се крият, за да не прегреят”, разяснява Тодоров. По думите му в България има 17 вида, от които само 4 са отровни, 2 от тях са Други опасни видове са  и Неговата отрова обаче не е в предните зъби, а в хранопровода. С нея може да убие единствено гущер, казва зоологът. Според него пепелянката и усойницата имат различна биология. Първата живее в по-ниските части, а втората - над 700 м надморска височина. Тази граница обаче може да варира в зависимост от географските райони. В по-южните части на страната пепелянката може да се качи нависоко. Лесно се разпознава - по рогчето в предната част на главата. При нея и усойницата е характерна ромбоидната шарка отгоре. Смоците пък са по-елегантни и с издължени тела. “Отровата на пепелянката поразява кръвоносната система. Представлява коктейл от токсини. Докато отровата на усойницата е нервнопаралитична. Това идва от факта, че се храни предимно с гущери, а пепелянката - с топлокръвни мишки и бозайници. Нейната отрова е по-концентрирана”, допълва д-р Тодоров. И подчертава, че и двата вида не застрашават здравето на човека. “Ако не сте алергични, няма да умрете при ухапване”, казва той. Дори е противопоказно да се ползва антисерум. “Ухапване от усойницата и пепелянката предизвиква вкарване на белтъчни молекули в човешкото тяло и съответно организмът предизвиква алергична реакция. Един имунно здрав човек спокойно може да преодолее отровата на тези два вида змии без медицинска помощ. Ако обаче е алергичен, тогава ползването на антисерум е абсолютно задължително”, допълва специалистът. И предупреждава, че използването на противоотрова е допълнително вкарване на белтък, което може да предизвика хипералергична реакция, която е много по-опасна, отколкото отравянето от змия. В градски условия няма нищо необичайно да се натъкнеш на влечуги. В Пловдив например които са два вида. Те мигрират до 3 км от водния басейн, в който живеят. Придвижват се по градинките и канализацията. Тези видове не са опасни. Имат защитна реакция, като изпускат миризлив секрет, за да отблъснат нападателите си. “Много рядко правят опит да хапят. Но ако го направят, няма нищо обезпокоително. Зъбите им са толкова нежни, че образуват две малки точици върху кожата”, обясни д-р Тодоров.  Мнозина хора обаче изпитват фобии от змии. Този страх се насажда още от деца. Прави се, защото не се познават видовете. Голяма част от змиите у нас дори не опитват да захапят при съприкосновение с човека. Обикновено когато някой срещне влечуго в гората, се опитва да го убие. В резултат то се защитава”, казва зоологът, изловил стотици змии по време на учебни практики със студенти. Той твърди, че и усойница, и пепелянка е минавала през крака му, без да му направят нищо. Хората в градовете най-често се паникьосват от водните видове, които са най-разпространени. Но те са полезни земноводни, хранят се с насекоми и жаби. Сред често срещаните е и  Той също се смята за полезен, защото Почти навсякъде у нас има змии. В Кресненския пролом са съсредоточени най-много видове, но не и като численост. Там се наблюдава и най-красивата европейска змия, която е на ръба на изчезването. В България има и  но тя няма нищо общо със страховития вид. Стига до 30 см и живее, заровена в почвата. Възможността да се наблюдава е почти нулева, казва специалистът.  също е интересна, изглежда като дъждовен червей. Устата ѝ е толкова малка, че се храни единствено с най-дребни мравки. Специалисти съветват хората, които живеят в къщи, да не оставят вратите и прозорците на приземните етажи отворени през лятото. Има риск змия или смок да се вмъкнат. Препоръчително е да се косят зелените площи. Заради зачестили сигнали на граждани за забелязани змии в кварталите на Сливен, които граничат с вилните зони, преди дни от общинския пресцентър разясниха, че в градската среда най-често се срещат змии от семейство Смокообразни. Според вида си те са дълги между 60 и 200 см и не са опасни за човека. За разлика от отровните пепелянка и усойница, които са с максимална дължина 50-60 см. Жители на Сливен съобщили, че в района на Дюлева река в крайния квартал “Дружба” са попаднали на (Elaphesauromates). Този вид е включен в Червената книга на България. Наподобява украсата на пепелянка, но е с по-голяма дължина на тялото - 180-200 см. Пъстрият смок е защитен вид и не е опасен и отровен за човека. Поради това, че хора го ловят и убиват, неговата популация в България е застрашена. Биоразнообразието в района на Сливен и парк “Сините камъни” край града е наситено с интересни и ценни видове, които всички граждани трябва да опазват, за да останат за следващите поколения, припомнят от общината. По принцип всички влечуги от семейство Смокообразни са включени в приложение 3 към Закона за биологичното разнообразие и са защитени от закона. Чл. 38 от този закон гласи: “Забраняват се улавяне, убиване, пренасяне, излагане на публични места, търговия и др. на защитени животински видове. За нарушения от физически лица се налага глоба от 200 до 5000 лв., а на юридическите лица се налага санкция от 5000 до 10 000 лева”. При среща с пълзящо, сигнал се подава до националния тел. 112. Тук на помощ идва пожарната или спасителният отряд. Общините масово нямат назначен змиеловец или договор с фирми за прибиране на влечуги, показа проверка на “24 часа”. Превенцията е в редовното косене на тревни площи и детски площадки. При обилната влага през пролетта трудно се смогва, а съчетано с благоприятните температури, змийската популация се увеличава. Пет сигнала за забелязани змии са получени във великотърновската пожарна от началото на сезона. Две от срещите с влечугите са били в село Леденик, две - в Килифарево, и една в Полски Тръмбеш. “Добре е змиите да не се закачат, а хората веднага да се обадят на тел. 112. След като се хване със специална щипка от обучени хора, се пуска в естествена среда извън населеното място. Змиите са защитен вид и не трябва да се убиват, те по принцип са полезни”, обяснява Станко Лазов, шеф на оперативния център към пожарната в Търново. “Ние отиваме, за да помогнем. Има случаи, когато хората казват, че са я видели в дадено помещение, но докато отидем, вече я няма. Съветваме, ако е в помещение, да затворят вратата и да не влизат вътре”, допълва Лазов. Влечугите пропълзяват предимно в мазета и в дворове, не е изключено да се крият и в каменни зидове. Има и куриози, когато монтьори в автосервиз се натъкнали на змия, свита върху двигателя на кола. Охранител в горнооряховска фирма пък се оказал очи в очи с пепелянка, опъната върху телевизора в дежурната стая, разказват негови колеги. Не са редки случаите, когато след първоначалния шок стопаните ликвидират влечугото с мотики, лопати и други подръчни средства, без да уведомяват властите и да ги е грижа за природното равновесие. “Няма змия, която да нападне без причина. Когато ги настъпиш или ги удариш с прът, стават агресивни”, казват специалистите. Четири официални сигнала има до пожарната в Смолян за месец, казва Цветан Стоилков, шеф на “Пожарогасителна и спасителна дейност”. “Местата, където не трябва да бъдат, се обработват с репелент - прахообразно вещество, което ги отблъсква с миризма След дъжд то се отмива и e нужно повторно поръсване”, казва Стоилков. Ефикасен е репелент с до 5% камфорово масло. Гранулираният продукт изпуска слаб аромат на камфор, който ги отблъсква. Той не е токсичен както за самите змии, така и за домашни любимци. Разпръсква се в района, който трябва да се предпази. 100 г са достатъчни за 10 кв. м, с 250 г в открити пространства може да се посипе ивица от 83 м. Преди време змии изпълзяха от подпорна стена, която е на метри от първите къщи в смолянското село Търън. От всяка пукнатина в 50-метровата стена имаше змийски глави. Две змии са влезли в кухнята на Христо Кондуров. Пожарникарите се бориха с дни с напастта. Целият район от стената, която е съоръжение към основния път от Смолян за Кърджали, до първите къщи в Търън бе напръскан с репелент. Най-често сигналите са за водни змии. През май в двора на детска градина “Елица” в Мадан са уловени четири усойници Змиите се появили, докато децата били в сградата. В градината всеки ден човек обхождал района за змии и други влечуги. Преди дни в социалните мрежи бе публикувана змия на детска площадка в село Смилян, която преди това е била обработвана. Майките в селото твърдят, че е била усойница. Специалисти казват обаче, че става дума за по-тъмната като окраска медянка, която е от семейството Смокови - защитена и безобидна. (24 часа) Три са случаите на ухапани от змии тази пролет във Великотърновско. Мъж и жена пострадаха през май в Горна Оряховица - клъвнати са от неотровни змии вероятно смокове. 26-годишен обаче е лекуван в реанимацията на търновската болница, след като преди дни е ухапан от пепелянка. Мъжът пострадал от отровното влечуго в близко село и веднага е потърсил лекарска помощ. Получил е лечение с противозмийски серум. След 2 дни е изписан от реанимацията на 31 май клинично здрав по отношение на отравянето, казаха лекарите.  Преподавател от Центъра за подкрепа за личностно развитие в Горна Оряховица бе ухапан от влечуго, докато разчиствал междублоковото пространство на ул.“Мано Тодоров”. Мъжът първоначално не разбрал. Помислил, че се е убол на трън По-късно забелязал зачервяване и точици от змийските зъби. На следващия ден потърсил медицинска помощ. Поставена му е инжекция със специален серум. Тъй като нямал признаци на интоксикация, се предполага, че влечугото не е отровно. В средата на май змия ухапа млада майка на поляна край детска площадка в кв. “Пролет”. Жената излязла да разходи 3-месечното си бебе и кучето. Нагазила в тревата, но усетила силна болна в левия крак. Раната също е обработена в спешна помощ. Вероятно е настъпила смок. Според единствения токсиколог във Великотърновско д-р Виолета Пашова не може да се каже, че случаите са повече от обикновено. Имало е години и с повече ухапани от змии. В 30-годишната практика няма случай на починал от змийска отрова “Нашите отровни змии не са толкова отровни като тропическите. Теоретично ухапване от пепелянка може да причини смърт. Зависи дали за първи път в сезона е клъвнала. Отровата се образува в слюнчените жлези и влечугото я използва за самоотбрана. Напада, когато се почувства застрашено”, казва лекарката и съветва, щом забележим змия, да се опитаме да избегнем по-близка среща. Най-разпространените видове в района са смок, водни влечуги, пепелянка. По-рядко срещана е усойницата. В случай че човек не я е видял и е бил ухапан от пепелянка, раната изглежда много типично - две точковидни рани на разстояние около 1 см. “Обикновено има болка на мястото, зачервяване, може да започне задръжка на течности - лимфостаза. Може да се получи възпалителен процес и да има болка и по съдовете на поразения крайник. Може да се появят уголемени лимфни възли, и то доста бързо - в рамките на час след инцидента”, казва лекарката. При ухапване от отровна змия симптомите са: общо неразположение, гадене, повръщане, разстройство. На по-късен етап се появяват белези за разрушаване на червените кръвни телца - хемолиза. Може да има белези и на засягане на нерви, например спускане на клепача на окото. “Всичко е индивидуално, зависи какъв е съставът на конкретната отрова и дали е отделена за първи път, или във времето е имало предшестващо ухапване”, допълва д-р Пашова. Ако се потърси лекарска помощ навреме, не остават трайни увреждания за пациентите. “При тропическите змии, с каквато патология не съм се срещала, понякога може да се стигне до ампутация на крайник. Те са много по-отровни”, обяснява токсиколожката. Хората трябва да се опитат да движат по-малко крайника, който е ухапан, за да не се разнася отровата Да промият раната с подръчни средства и да потърсят помощ. Лекарката казва, че не бива да се пристяга ръката или кракът, както и да се прави опит да се изсмуква отровата. “Може да се направи някаква компресираща превръзка над мястото. Важно е да не е толкова силно пристягането и да не остава много продължително време”, казва д-р Пашова. Нестандартна идея върви в общинската администрация в Горна Оряховица, след като през май имаше два случая на ухапани от змии в града. “Защо да не разселим таралежи в дворовете на детските градини като превенция”, хрумнало на служителите. Така хем децата щели да им се радват, хем ще ловят змиите, ако пропълзят до площадките.  Еколозите обаче смятат, че бодливите бозайници няма да се задържат в забавачките, а бързо ще намерят начин да се върнат в естествената си среда. Паметливи припомнят, че преди повече от половин век именно таралежи разчистиха от змии терените, където изникнаха Слъчев бряг и Златни пясъци. (24 часа)", "date": "2019.06.15", "title": "Змии изпълзяха. Не ги убивайте, законът ги пази"}
{"url": "https://www.24chasa.bg/novini/article/7508007", "text": "Архиепископът на Париж Мишел Опти ще отслужи днес следобед в ограничен кръг първата литургия в катедралата \"Нотр Дам\" след зрелищния пожар на 15 април, който унищожи част от нея, предаде Франс прес. \"По очевидни съображения за сигурност\" на литургията няма да присъстват вярващи, но тя ще бъде предавана пряко от католическата телевизия КТО, за да могат християните да участват и да се причестят\", уточни парижката епархия, предава БТА. На едночасовата служба, която започва в 18 часа местно време, ще присъстват едва 30-ина души, половината от които - свещеници. Месата ще бъде отслужена в параклис зад мястото за хора, което е обезопасено. Сред присъстващите ще е ректорът на \"Нотр Дам\" Патрик Шове, свещеници - членове на епископския съвет, доброволци и хора, работещи по възстановяването, както и служители в парижката епархия. Въпреки че на влизане ще трябва да сложат каски, свещениците смятат по време на службата да останат в обичайните си литургични одежди. Датата на литургията беше избрана във връзка с празника, който чества освещаването на олтара на катедралата. Тази дата е особено важна в духовно отношение, подчерта пред АФП ректорът Патрик Шове, който изрази радостта си, че ще може да се покаже, че \"Нотр Дам е жива\". След пожара в катедралата се трудят между 60 и 100 работници, които продължават да изнасят отломки и да укрепват конструкцията. Работата по обезопасяването може да отнеме седмици, преди да започнат продължителни и сложни експертизи, необходими за предприемането на възстановителните работи.", "date": "2019.06.15", "title": "Отслужват първа литургия след пожара в \"Нотр Дам\""}
{"url": "https://www.24chasa.bg/novini/article/7508013", "text": "Пострадалите в   от другия автомобил са починали, 68 годишният водач - на път за болница, а 66 – годишна жена - в медицинско заведение. Тримата пострадали полицаи се транспортират към софийска болница. Това съобщиха от МВР. Предстои да бъдат изяснени причините, довели до тежкото произшествие. По първоначални данни, водачът на Рено \"Меган“ е загубил контрол над автомобила, навлязъл е в насрещното платно и е последвал челен удар с полицейския \"Опел Астра“. Отрицателни са пробите за тестване на алкохол на тримата полицейски служители, взета им е кръвна проба за анализ. По случая е образувано следствено дело.", "date": "2019.06.15", "title": "2 станаха жертвите на катастрофата с патрулка на АМ \"Хемус\""}
{"url": "https://www.24chasa.bg/novini/article/7507938", "text": "Гора и сухи треви са пламнали в района на Каламици, на втория ръкав на Халкидики - Ситония в съседна Гърция. Горят сухи треви. Пожарът се разраства, съобщават \"Прототема\" и thestival.gr. 14 противопожарни екипа и 24 огнеборци вече са ангажирани в борбата с огъня. Подготвя се и специализиран самолет, предава  . Шофьори пишат в социалните мрежи, че видимостта по пътя от Солун към Неа Муданя е ниска. Автомобилите засега спират в аварийните ленти.", "date": "2019.06.15", "title": "Голям пожар пламна на Халкидики"}
{"url": "https://www.24chasa.bg/novini/article/7507902", "text": "Трупът на 37-годишен велосипедист е открит захвърлен в канавка на главния път за ГКПП „Маказа” в района на село Загорско. Сигналът за инцидента е подаден в събота сутрин в полицейското управление в Момчилград в 10,30 часа. Преминаващ пътник забелязал тялото на мъжа и сигнализирал на спешния телефон 112. На място са изпратени криминалисти, които успели да установят самоличността на загиналия мъж. Той е местен жител. Вероятно велосипедистът е бил блъснат от преминаващ автомобил. Според очевидци трупът на мъжа е бил силно окървавен. Дежурна оперативна група от РУ-Момчилград извърши оглед на мястото на произшествието. Полицията умолява гражданите, които имат информация за инцидента, да се обадят на телефон 112 или в най-близкото РУ на МВР при гарантирана анонимност. Движението в района на произшествието беше отклонявано в едната пътна лента заради огледа на криминалистите.", "date": "2019.06.15", "title": "Откриха в канавка трупа на прегазен велосипедист на международен път (Снимки)"}
{"url": "https://www.24chasa.bg/novini/article/7507900", "text": "Най-малко 11 души са били ранени при катастрофа в южния турски окръг Анталия, предаде ТАСС, позовавайки се на турския в. \"Миллиет\". Засега няма официална информация за националността на пострадалите, но се предполага, че сред тях има граждани на Русия и Узбекистан, предава БТА. Микробусът се е сблъскал с автомобил на пътя Кумлуджа-Анталия тази сутрин около 9 часа.", "date": "2019.06.15", "title": "Бус и кола се блъснаха в Анталия, най-малко 11 са ранени"}
{"url": "https://www.24chasa.bg/novini/article/7507886", "text": "На 17 юни от 14:30 часа, на \"Дондуков\" 2 президентът Румен Радев ще удостои с орден \"Стара планина\" първа степен посланика на Федерална република Германия Херберт Салбер. Отличието се връчва за изключителни заслуги за укрепването и развитието на българо-германските отношения, съобщава прессекретариата на президента. По-късно, от 15.30 часа, държавният глава ще се срещне с председателя на парламента на Грузия Иракли Кобахидзе.", "date": "2019.06.15", "title": "Радев дава орден \"Стара планина\" на посланика на Германия Херберт Салбер"}
{"url": "https://www.24chasa.bg/novini/article/7507612", "text": "Китайската народна банка (КНБ) реши в петък да засили подкрепата за ликвидността на средните и малки банки, като увеличи повторната отстъпка и квотата за постоянно кредитно улеснение. КНБ ще осигури 200 милиарда юана (около 29 милиарда долара) повторна отстъпка и квота за постоянно кредитно улеснение от 100 милиарда юана за средните и малки банки, за да могат те да запазят достатъчна ликвидност, се казва в изявление на институцията, цитирано от  . Средните и малките банки могат да кандидатстват за подкрепа на ликвидността чрез използване на квалифицирани облигации, междубанкови прехвърляеми депозитни сертификати и обезпечения. За да поддържа стабилна ликвидност в средата на годината, централната банка наля този петък 100 милиарда юана във финансовата система чрез операции с 28-дневни обратни репо-сделки с лихвен процент от 2,85 процента.", "date": "2019.06.15", "title": "Китайската народна банка увеличи подкрепата за ликвидността на малките банки"}
{"url": "https://www.24chasa.bg/novini/article/7507683", "text": "„Нешке, моли се Бог да се спаси човечеството, защото алчността ще унищожи земята“, това казвала Ванга на спортистката, разказа Робева в ефира на  . Тя споделя още от срещите си с нея във филма „Ванга – човек и феномен“. Робева си спомни в ефир как веднъж отишла в Петрич заедно със съпруга си. Тогава Ванга усетила, че той не вярва на думите й. Казала му много неща за неговото минало. Стойчо обаче й отвърнал, че половината от тях не са истина. Тогава Ванга му заръчала, като се прибере да се обади на майка си. Върнали се с Робева вкъщи и той звъннал на майка си. Тя потвърдила всичко, което казала Ванга. Съпругът на Нешка Робева обаче така и не повярвал на петричкия феномен.", "date": "2019.06.15", "title": "\"Нешке, моли се Бог да спаси човечеството\", казвала Ванга на Робева"}
{"url": "https://www.24chasa.bg/novini/article/7507696", "text": "ИДИЛ търси млади хора, които не са запознати с исляма. Това каза в студиото на „Тази събота” по   специалистът по национална сигурност и борба с тероризма Славчо Велков. Той допълни, че в наръчника за вербовка на Ислямска държава пише, че най-добрата почва за покълване на семето на техните идеали са тези, които не са приели исляма или току-що са го приели. „Това 16-годишно момче се е поддало на влиянието на тези идеологии, които са силни и могат да помогнат на един млад човек да преодолее комплексите си. Те не са запознати в дълбочина с основните духовни стълбове в исляма”, посочи експертът. По думите му, той е изненадан какво се говори за исляма и неговите догми. „В случая не можем да говорим религията ислям, а за най-консервативните форми като салафизъм, който е официална религия на Ислямска държава”, допълни експертът по сигурност. Велков заяви, че едва ли 16-годишният младеж е щял да стигне в мисията си докрай. „Аз не видях бомба, а компоненти за самоделно взривно устройство. Сравнението със Сарафово не е компетентно, защото не се прави разлика в количеството взривно вещество и тротиловия му еквивалент”, посочи той. Експертът по сигурност обясни, че инцидентът е бил с висока степен на обществена опасност, а огласяването на случая от службите не е било професионално. „В много държави постоянно предотвратяват опити за терористични актове и радикализация, но там съобщенията са кратки и лаконични. Разпространяването на много информация води до лепването на един етикет, който после трудно може да бъде отлепен и преобръща живота на един млад човек ”, каза Велков. Мохамед Саид Алялдани Яхия е припознат от службите ни като заплаха за националната ни сигурност преди 2 години. Той е сириец и идва в България през 2014 г. със статут на бежанец. През 2017 г. година попада в затвора в Бусманци. Там остава седем месеца без никакви обяснения или разпити. „Не знам защо ме помислиха за опасен. Аз съм нормален човек, не съм се виждал от пет години с майка ми и баща ми. След едно мое гостуване при тях в Саудитска Арабия ме викнаха и ме питаха защо съм ходил там. Нямаха точни въпроси. Тези седем месеца в затвора съсипаха живота ми”, заяви мъжът.", "date": "2019.06.15", "title": "Славчо Велков за ученика, обвинен в тероризъм: Сравнението със Сарафово не е компетентно"}
{"url": "https://www.24chasa.bg/novini/article/7507714", "text": "Бразилски съдия помилва вчера  , заради психическото заболяване, от което страда, като нареди той да остане за неопределено време в затворническо психиатрично заведение, предаде Асошиейтед прес. Аделио Биспо де Оливейра е в полицейски арест от 6 септември м.г., когато бе обвинен, че е намушкал с нож Болсонаро, докато той водел кампанията си по улиците на Жуис де Фора - град на 186 км северно от Рио де Жанейро. Острието на ножа прободе корема на кандидат-президента и сериозно застраши живота му. Нападателят бе пребит от поддръжници на Болсонаро след нападението, припомня БТА. Полицията каза тогава, че Биспо е признал вината си, а Болсонаро продължи кампанията и бе избран за президент. Вчера съдия Бруно Савино обяви решението си предварителният арест на нападателя да бъде трансформиран в безсрочно настаняване в психиатрично заведение в рамките на федералната система на затворите. Той ще остане там, докато медицински експерти не докажат, че вече не е опасен.", "date": "2019.06.15", "title": "Съдия помилва нападателя на Болсонаро, защото бил психично болен"}
{"url": "https://www.24chasa.bg/novini/article/7507733", "text": "Руският президент Владимир Путин поздрави лично китайския президент Си Дзинпин по случай рождения му ден и му донесе вкусен подарък - руски сладолед, каза прессекретарят на Кремъл Дмитрий Песков, цитиран от ТАСС. Двамата лидери са в Душанбе - столицата на Таджикистан, където днес се откри 5-ата среща на върха на Съвещанието за взаимодействие и мерки за доверие в Азия (СВМДА), предава БТА. Си Дзинпин навършва 66 години. По този повод Путин лично отиде в резиденцията на китайския лидер да го поздрави. \"Президентът даде висока оценка на ролята на Си Дзинпин за развитието на двустранните отношения и отбеляза успеха на неотдавнашното държавно посещение на китайския президент в Русия\", каза Песков. Си на свой ред топло благодари на руския си колега и отбеляза, че Путин е много популярен в Китай. Преди няколко години на Източния икономически съмит китайски бизнесмени разказаха на Путин, че руският сладолед е много популярен в Китай. При следващата си визита в Китай руският президент донесе това лакомство като подарък на Си Дзинпин, а сега отново го зарадва със същото и в Душанбе, посочва ТАСС.", "date": "2019.06.15", "title": "Си Дзинпин има рожден ден, Путин му подари руски сладолед (Снимки)"}
{"url": "https://www.24chasa.bg/novini/article/7507728", "text": "Верижна катастрофа блокира пътя Бургас-Айтос около 9,30 ч. тази сутрин, пострадали са мъж и жени, съобщи говорителят на полицията Цветелина Рандева. Ударили са се три автомобила, като два от тях все още са в страната на пътната отсечка за Българово и Съдиево, а третият - в канавка извън шосето. Към момента пострадалите мъж и жена, които са били в една от колите, са откарани в бургаската болница. Те се оплаквали от болки в гърдите. Пътната отсечка е затворена за 20 минути. На разклона  за Българово полицаи прехвърлят пътното движение през Карнобат и магистралата. \"От обратната страна на Айтос също има прехвърляне на пътния трафик, за да не се допусне образуване на големи тапи. Колите, които вече са се натрупали в отсечката  се пропускат покрай местопроизшествието. Призоваваме тези, на които им предстои пътуване или да го отложат, или да използват АМ Тракия\", каза още Цветелина Рандева.", "date": "2019.06.15", "title": "Верижна катастрофа блокира пътя Бургас-Айтос, двама са ранени"}
{"url": "https://www.24chasa.bg/novini/article/7507709", "text": "Тежкотоварен автомобил се е завъртял на АМ “Тракия” и е катастрофирал. Инцидентът е станал при 160-ия км в посока София.  Тирът е излязъл от пътя и е излетял в съседно поле. На място има поне два полицейски екипа.  Пътуващи съобщиха за “24 часа”, че преди тази катастрофа има други две верижни в същата посока. Сблъсъците са през няколко километра един от друг. В първата верижна участват поне три автомобила, както и във втората. Огромно задръстване се е образувало в района, като колите се движат съвсем бавно. Опашката е поне 5 км. Към момента няма данни за пострадали, на мястото няма и медицински екипи.", "date": "2019.06.15", "title": "Две верижни катастрофи и завъртял се тир на “Тракия”, огромно задръстване към София"}
{"url": "https://www.24chasa.bg/novini/article/7507760", "text": "В столицата на Таджикистан започна Петата среща на върха на Съвещанието по взаимодействие и мерки за доверие в Азия (СВМДА), в която участват държавни и правителствени ръководители и външни министри от 27 страни-участнички, обхващащи около 90 на сто от територията и населението на Азия, предаде ТАСС. Още осем държави и пет международни организации, включително ООН, имат статут на наблюдатели и също са представени на форума, призван да гарантира мира, сигурността и стабилността в Азия. Откривайки форума, президентът на страната домакин Емомали Рахмон отбеляза, че заплаха за международната и регионалната сигурност остават нарастващите мащаби на тероризма, екстремизма и транснационалната организирана престъпност. \"Борбата с тях изисква от всички държави членки на Съвещанието да приемат незабавни съвместни мерки\", подчерта той, цитиран от БТА. Рахмон се спря по-конкретно на тревожната обстановка в съседен Афганистан и изказа мнение, че привличането на страната в процеси за регионална интеграция може да изиграе важна роля за нормализиране на ситуацията там. Таджикската столица е специално украсена и подготвена за големия азиатски форум, на който присъстват президентите на Русия и Китай - Владимир Путин и Си Дзинпин, на Турция и Иран - Реджеп Ердоган и Хасан Рохани, и други. В града са въведени безпрецедентни мерки за сигурност. Мобилизиран е целият състав на правоохранителните органи и силовите структури на централноазиатската страна. Денонощно се охраняват всички стратегически важни обекти и местата за провеждане на мероприятията от СВМДА. Седмица преди началото на срещата бяха затворени основните магистрали на града за автомобилен транспорт. Кметството призова гражданите да се въздържат от използване на личните си автомобили през центъра на столицата и да използват обществен транспорт. Всички училища са затворени и учениците са пуснати в извънредна ваканция. Предприемачи от средния и дребен бизнес, продавачи и обслужващ персонал бяха принудени да прекратят търговската си дейност, но те се отнасят към това с разбиране, отбелязва ТАСС. Идеята за този форум е на първия президент на Казахстан Нурсултан Назарбаев и датира от 1992 г. През 2018 г. председателството на форума премина от Китай към Таджикистан до догодина, и затова той сега е домакин на форума.", "date": "2019.06.15", "title": "В Душанбе започна форум на високо равнище за мир, сигурност и стабилност в Азия"}
{"url": "https://www.24chasa.bg/novini/article/7507788", "text": "В 9.00 часа в 65-та аудитория в Ректората на Софийския университет \"Св. Климент Охридски\" започна изпитът по история на България. Кандидат-студент изтегли вариант 1 на теста и двете теми, по които пишат явилите се на изпита: \"Софроний Врачански - книжовна и политическа дейност\" и \"Българската държава според Санстефанския договор, Берлинския договор и Търновската конституция\". Кандидатите, подали заявление за явяване на изпита, са 804, съобщи пресцентърът на висшето училище. Заместник-ректорът на Софийския университет проф. Ренета Божанкова е приветствала кандидат-студентите и е изразила надежда да работят спокойно и уверено, защото прочетеното, премисленото и наученото ще им помогнат в днешния ден да работят така, че да получат отлични резултати и да станат студенти на СУ в избраната от тях специалност. Деканът на Историческия факултет и председател на изпитната комисия доц. Тодор Попнеделев е пожелал успех на кандидатите. Специалностите, за които кандидат-студентите могат да кандидатстват след успешно положен изпит по история, са: \"Философия\"; \"Социология\"; \"Политология\"; \"Публична администрация\"; \"Културология\"; \"Библиотечно-информационни науки\"; \"Публични информационни системи\"; \"Философия\" /на английски език\"; \"История\"; \"Археология\"; \"Етнология и културна антропология\"; \"История и география\"; \"Архивистика и документалистика\"; \"История и геополитика на Балканите\"; \"История и философия\"; \"Хебраистика\"; \"Педагогика\"; \"Социални дейности\"; \"Неформално образование\"; \"Предучилищна и начална училищна педагогика\"; \"Социална педагогика\"; \"Специална педагогика\"; \"Логопедия\"; \"Физическо възпитание и спорт\". С изпит по история на България и с изпит по български език и литература бъдещите студенти могат да запишат специалността \"Право\", а с изпит по история на България и с изпит по английски, немски, френски, испански, италиански или руски език /по избор/ за специалностите \"Международни отношения\" и \"Регионално развитие и политика\". С успешно издържани изпити по история на България и с изпит по английски, немски, френски, испански език /по избор/ бъдещите студенти могат да запишат специалността \"Европеистика\". С успешно положени изпити по история на България и по английски или френски език /по избор/ кандидатите могат да запишат специалността \"История и чужд език\".", "date": "2019.06.15", "title": "За Софроний Врачански и за Санстефанския договор пишат в Софийския университет"}
{"url": "https://www.24chasa.bg/novini/article/7507785", "text": "Близо 60 на сто от състава на МВР вече са млади хора, щатът на ведомството е запълнен, дори е малко над 47 500, каза днес във Варна министърът на вътрешните работи Младен Маринов, който бе гост на 10-я юбилеен концерт \"С обич за децата, в памет на бащите герои\", предаде БТА. Маринов посочи, че започналият летен сезон е сериозно предизвикателство, особено с оглед събитията по света и заплахите от тероризъм. Взели сме мерки, ще си вършим работата, така че всички да са спокойни и туристите, веднъж посетили страната ни, да се връщат отново, посочи Маринов. За акцията срещу кабелните оператори министърът каза, че се правят опити за настройване на обществеността срещу полицията и прокуратурата. Той уточни, че действията на тези органи са насочени само срещу апаратурата и техниката, която позволява излъчване на телевизионни програми. Доставката на интернет е решение на самите оператори и гражданите, останали без такава услуга, да търсят отговорност от тях, каза министърът. Той припомни, че по този случай се работи в партньорство с Европол. Министърът допълни, че е наясно, че българите, когато ползват услуги, нямат навик да мислят дали не става дума за интелектуално пиратство. Несправянето с този вид престъпност обаче води до влошаване имиджа на държавата, посочи Маринов. 10-ят юбилеен концерт \"С обич за децата, в памет на бащите герои\" бе организиран от Синдикална федерация на служителите в МВР - Варна. Инициативата е в подкрепа на децата и семействата на загинали и пострадали при изпълнение на служебния си дълг полицаи и пожарникари. Освен да чуят различни музикални изпълнения, зрителите имат възможност да видят демонстрации с полицейска, пожарна и военна техника и помощни средства.", "date": "2019.06.15", "title": "Маринов за акцията срещу кабеларките: Доставката на интернет е решение на операторите"}
{"url": "https://www.24chasa.bg/novini/article/7507792", "text": "Руският президент Владимир Путин има кратка среща \"на крак\" с турския си колега Реджеп Тайип Ердоган по време на срещата на върха на Съвещанието по взаимодействие и мерки за доверие в Азия (СВМДА), която се провежда в Душанбе - столицата на Таджикистан, съобщи прессекретарят на Кремъл Дмитрий Песков, цитиран от ТАСС и БТА. \"Проведоха кратък разговор \"на крак\", каза Песков, отговаряйки на въпрос преди началото на пленарното заседание на лидерите на страните, участнички в СВМДА. Той добави, че отделна среща на двамата лидери - Путин и Ердоган - в Душанбе не се предвижда.", "date": "2019.06.15", "title": "Путин и Ердоган разговаряха на крак в Душанбе"}
{"url": "https://www.24chasa.bg/novini/article/7507621", "text": "Производството на електроенергия в Китай е нараснало с 3,3% на годишна база до 2,8 трилиона киловатчаса през първите пет месеца на 2019 г., показват официални данни. Само през май, производството на електроенергия е нараснало с 0,2% спрямо година по-рано – до 558,9 милиарда киловатчаса, което е спад с 3,6 процентни пункта спрямо април, според Националното статистическо бюро (НСБ), което отдава забавения ръст на различни фактори като повече дни с високи температури през същия период преди година, предава  . В разбивка, производството на енергия от въглища е спаднало с 4,9% спрямо същия период на миналата година, което е с 4,7% по-малко от регистрираното през април, докато производството на хидро- и ядрена енергия отбелязаха по-бавен растеж – съответно с 10,8% и 15,4%. Производството на вятърна и слънчева енергия през май нараства по-бързо от месец по-рано – с 19,4% и 15,5% на годишна база.", "date": "2019.06.15", "title": "Производството на електроенергия в Китай е нараснало с 3,3% през първите пет месеца"}
{"url": "https://www.24chasa.bg/novini/article/7507795", "text": "Бившият президент на САЩ Барак Обама пристигна снощи със семейството си в Южна Франция на едноседмична ваканция, предаде Франс прес, като се позова на местните власти. Самолетът на Обама кацна на летището на град Авиньон. След това бившият президент на САЩ отпътува със съпругата си Мишел и двете им дъщери, Малия и Саша, в посока Вилньов-лез-Авиньон - община на отсрещния бряг на река Рона. Няма официално потвърждение къде ще отседне семейство Обама, предаде БТА. Според местни медии обаче мястото ще е идиличният остров Бартлас. Семейство Обама ще се настани в замък от 18-и век, който принадлежи на американско семейство. Обявената цена за едноседмичен престой там е 55 000 евро.", "date": "2019.06.15", "title": "Семейството на Обама пристигна на ваканция във Франция"}
{"url": "https://www.24chasa.bg/novini/article/7507798", "text": "Двама души са загинали, а 28 са били ранени при 25 катастрофи в страната през изминалото денонощие, съобщи МВР. В София са станали две тежки и 36 леки пътни произшествия с двама ранени. Загинали няма.                                                                                                                                                                                                                                                                                                                                                                                                                                                                                                                                                                                                                                              ", "date": "2019.06.15", "title": "Двама загинали и 28 ранени при инциденти на пътя за денонощие"}
{"url": "https://www.24chasa.bg/novini/article/7507796", "text": "САЩ са удвоили броя на кандидатите за убежище, които връщат всеки ден в Мексико от Ел Пасо, щата Тексас, съобщи представител на мексиканските имиграционни власти, цитиран от Ройтерс. Агенцията определя това като първи признак за действия, след като миналата седмица Мексико сключи сделка с Вашингтон, за да избегне американски мита. Под натиска на президента на САЩ Доналд Тръмп Мексико се съгласи да разшири програма, която предвижда кандидатите за убежище в Съединените щати, предимно от Централна Америка, да остават на мексиканска територия, докато молбите им бъдат разгледани. От четвъртък около 200 кандидати за убежище биват връщани на ден в Мексико от Ел Пасо, Тексас, при 100 преди, предава БТА. Близо 12 000 човека са били върнати в Мексико от януари. Тръмп междувременно потвърди, че сделката включва план за признаване на Мексико за \"сигурна трета страна\", в която кандидатите ще трябва да търсят убежище, ако южният съсед на САЩ не положи достатъчно усилия, за да намали миграцията до средата на следващия месец. \"Точно така и именно това ще се случи\", каза той в интервю за американската телевизия Фокс нюз. Президентът на САЩ междувременно назначи Том Хоман за \"граничен цар\". Хоман е ветеран от имиграционната агенция, на която бе изпълняващ длъжността директор през първата година от престоя на Тръмп в Белия дом. Той се пенсионира миналата година, след като увеличи арестите на имигранти, които не са извършили престъпления, отбелязва Ройтерс. АП определя Хоман като ентусиазиран поддръжник на Тръмп. От другата страна на границата, оставка подаде ръководителят на мексиканската миграционна служба Тонатиу Гилен, предаде ТАСС, като се позова на комюнике на ведомството. Причини не бяха посочени. Мексико ще разположи 825 допълнителни имиграционни агенти по своите граници в рамките на споразумението със САЩ, съобщи мексиканският министър на външните работи Марсело Ебрард, цитиран от ДПА. Освен това, до вторник ще приключи планираното дислоциране на 6000 войници по границата с Гватемала. Хиляди мигранти влизат всеки ден от Гватемала в Мексико по пътя си към САЩ, които заплашиха своя южен съсед с мита, ако не спре наплива на хора, отбелязва ДПА. Мексико има малко повече от един месец, за да изпълни искането на Тръмп.", "date": "2019.06.15", "title": "САЩ удвоиха броя на кандидатите за убежище, които връщат в Мексико"}
{"url": "https://www.24chasa.bg/novini/article/7507807", "text": "Световната търговия се нуждае от възстановяване на доверието между страните. Трябва да се намери изход от ситуацията с търговските войни и битките без правила в международните работи, заяви руският президент Владимир Путин, цитиран от ТАСС, в реч на срещата на върха на Съвещанието по взаимодействие и мерки за доверие в Азия (СВМДА) в столицата на Таджикистан Душанбе. Москва призовава участниците в срещата да засилят сътрудничеството си в борбата с тероризма. \"Трябва да засилим сътрудничеството си в разкриването и неутрализирането на терористични групировки, в блокирането на каналите им за финансиране, включително трафика на наркотици. Важно е да направим всичко възможно да не допуснем терористи да се доберат до химическо, биологическо и други видове оръжие за масово унищожение\", заяви руският лидер, цитиран от БТА. Според него \"понастоящем устойчива стабилност в Азия може да се постигне само чрез уреждане на кризисните ситуации и конфликтите, и с последователно противодействие на терористичната заплаха\". Путин призова страните от СВМДА също \"да пресекат пропагандата на екстремистки идеи\". Президентът обърна особено внимание на положението в Афганистан, \"където радикални екстремистки организации, включително прогонени от Близкия изток, отново се активизират\". Путин призова всички страни да се придържат към Съвместния всеобхватен план за действие (СВПД) по иранската ядрена програма. Той подчерта, че решението на САЩ да се оттеглят от споразумението има отрицателно отражение върху общата обстановка по отношение на режима за неразпространение на ядрено оръжие и увери, че Русия ще спазва стриктно задълженията си в рамките на договореностите. Във връзка със Сирия руският държавен глава изтъкна, че е много важно възможно най-скоро там да започне политически процес. \"Смятаме дългосрочната стабилизация в Сирия за крайно актуална задача за гарантиране на сигурността в нашия район\", каза той и отбеляза, че трябва колкото може по-скоро да се пристъпи към подготвяне на политическите преобразования, необходими за нормализиране на ситуацията в страната. Путин заяви, че не вижда алтернативи на дипломатическия подход за уреждане на ядрения проблем на Корейския полуостров. Той подчерта, че страните участнички в СВМДА трябва да подпомагат усилията за намаляване на напрежението на полуострова и укрепване на сигурността в Североизточна Азия като цяло. Руският президент благодари на държавните лидери в Азиатския район, подкрепили през 2018 г. в ООН руския проект за резолюция за отговорно поведение в областта на информацията и телекомуникациите. Путин припомни, че по-рано участниците в СВМДА са се споразумели да съдействат в насърчаване на идеята за изработване на универсални международни правила за отговорно поведение в цифровото пространство, за да не се допусне използването на информационните технологии за подкопаване на международния мир и сигурност. Той отбеляза, че в тази насока вече за постигнати определени резултати.", "date": "2019.06.15", "title": "Путин в Душанбе: Трябва да намерим изход от ситуацията с търговските войни"}
{"url": "https://www.24chasa.bg/novini/article/7502052", "text": "Отдавна отминаха времената, когато чупеха капачките на дилърите с бухалки, а наркоманите умираха в ъгъла на някой строеж от свръхдоза хероин. Неговото място днес заемат дизайнерски наркотици, известни като “соли” или “подправки”. Потребителите на класическите психоактивни вещества, разбира се, не са отишли никъде. През лятото в парковете из София пак се усеща добре познатата на много хора миризма на трева, а полицейските проверки в популярните техно клубове отдавна са се превърнали в рутина. Под влияние на развитието на недостъпната тъмна мрежа се променят моделите на продажба на наркотици. Съвременните технологии предоставят на престъпниците анонимност онлайн и им позволяват да създават силно секретни общности. Тенденция при търговията с наркотици е постепенно тя да става онлайн и все повече да между продавач и купувач. Сделките се осъществяват чрез виртуални и прокси сървъри, Tor и алгоритми за криптиране. На Запад купувачите предпочитат да получават стоката си по пощата, тъй като пратките в границите на САЩ и страните-членки на ЕС, на практика не се проверяват. За застраховка наркотиците са внимателно скрити в колети с друга стока, а ако купувачът все пак има лош късмет да го хванат, тогава на помощ пристигат адвокати и презумпцията за невинност и рядко се стига до обвинение. В руската действителност доставката по пощата е много по-опасна. Пратките от и за чужбина се проверяват внимателно, като колетите трябва да бъдат запечатани пред очите на пощенски служител. Дори при леко съмнение баретите веднага поставят нещастния купувач в хоризонтално положение. Тези, които действат сами, обикновено получават до 20 години, а онези, които са успели да привлекат приятели, могат да прекарат остатъка от живота си зад решетките. Един от най-големите онлайн магазини за дрога в руския даркнет произвежда, съхранява и пакетира наркотици за жителите на 110 града в Русия, Беларус и Украйна, а (20,5 млн. евро) годишно. Наркотиците обикновено се крият на тайни места, а купувачите получават инструкции за намирането им. Такива скривалища са наричани маркери, съкровищници, мисии, мини. Руснаците наричат кладмени хората, които се занимават със създаването на въпросните скривалища маркери и получават заплащане за всяко, което е успешно открито от купувача. Прехвърлянето на стоки между продавачи и доставчици, както и продажбата на стоки на едро също се извършват с такива скривалища, а сложността на маркерите обикновено е правопропорционална на цената на стоката. По правило всички контакти между играчите се извършват с криптирани връзки онлайн, за да се намали максимално опасността от лично познанство с някого по веригата. “Работих като кладмен с гаджето си. Когато клиентите ставаха все повеч,е едва смогвахме. Намерихме още хора, които да крият пратките, и бяхме повишени”, разказва действаща дилърка. Тя и партньорът ѝ започнали да вземат партиди на едро и да ги разпределт на части сред останалите в групата. “Постепенно в дома ни започнаха да се натрупват наркотици. Бяха наистина много. Изключително много. Децата строят крепости от възглавници и одеяла, а ние градихме замъци от 100-грамови плочи от хашиш и полиетиленови брикети, напълнени с компресирана марихуана, кокаин или амфетамин”, разкрива участничката в престъпната схема. Хора като нея са двигател на разпространението на дрога чрез тъмния интернет в Русия. Ако бъде заловена сега, жената е заплашена от 15 г. зад решетките. “Затова търговците на дребно не искат да държат стоката у себе си и постоянно искат от нас да правим скривалища. По-лесно им е да плащат на нас, отколкото да рискуват кожата си”, обяснява дилърката.", "date": "2019.06.15", "title": "Дилърка: Строихме си замъци от 100-грамови плочки хашиш"}
{"url": "https://www.24chasa.bg/novini/article/7506279", "text": "На 12 април 1961 година 27-годишният Юрий Гагарин става първият човек, зърнал земната повърхност от Космоса. \"Красиво е, каква красота само\", възкликва той. Въпреки това пилотът не е първият пътник на съветската космическа капсула \"Восток\". През предишните месеци 10 кучета са били на неговото място. Само 6 от тях обаче се връщат живи, предава The Sun. Повечето от тези полети са били тайни и някои кучета са загубили живота си в тях. Но придобитите знания все още служат на астронавтите и до днес. Няколко седмици преди полета на Гагарин учени от НАСА пращат шимпанзето Хам с експериментална капсула до Меркурий. 15 минути след излитане космическият кораб се разбива. Учените успяват да отворят люка. Хам изглежда сякаш се усмихва. По-късно експерти по приматите установяват, че изражението на шимпанзето е предизвикано от тотален ужас. Кучетата се оказват много по-податливи от шимпанзетата за изстрелване с ракети в Космоса. През лятото на 1950 г. биолозите от Московския авиационен институт прекарват вечерите си в търсене на бездомни кучета. Женските кучета са избирани поради техния нрав и темперамент. Те е трябвало да тежат по-малко от 6,80 кг и да са достатъчно малки, за да успеят да се поберат в носа на ракетата.  Всеки път, когато учените забележели подобен екземпляр, изскачали от колите си с мръвка в ръка. След месеци на подбор и тестове били избрани 14 кучета. Те са изпратени на тайно ракетно изпитание в полигона \"Капустин Яр\", близо до Сталинград - днес Волгоград. В ранните часове на 22 юли 1951 година първите две кучета са готови за излитане. Циган, в превод циганин, и Дезик са поставени в горната част на експериментална ракета, която е с форма на пура. Точно преди разсъмване главният ракетен инженер Сергей Королев дава заповед за начало на мисията.  Циган и Дезик се борят срещу натиска на ускорението. След това почти на 110 км от повърхността на планетата ни частта с кучетата се откача и започва да се спуска към Земята. Така те се превръщат в първите живи същества, издигнали се толкова високо. През тези 220 секунди полет животните са били в безтегловност. Приближавайки се до Земята, парашутите се разтварят, за да забавят падането. След като кацат и екипът отваря люка, кучетата са не само живи, но и не изглеждат никак зле.  2 дни по-късно Дезик отново бе прикачен към върха на ракета за втория от тези суборбитални полети, в компанията на друго куче Лиза. Тъй като отделението с кучетата падна рязко и парашутите не се разтварят, те загиват. Циган бил пенсиониран и живял още 10 години в дома на учен. През 1957 г. Съветската космическа програма се мести в по-голямо и изолирано място. Нова ракета достига скорост от почти 11 км/ч, за да успее да превъзмогне гравитацията на планетата и да достигне орбита. На 4 октомври Королев пуска първия сателитен спътник Спутник 1. Циркулирайки около Земята на всеки 90 минути, бипкащата сребърна сфера разярява САЩ. Съветският премиер Никита Хрушчов иска още едно изпитание в рамките на месец, точно преди 40-ата годишнина от Болшевишката революция. Лайка, още една бездомница от улиците на Москва, изпълнява желанието му, като тя става първото куче, полетяло в орбита около Земята, в Спутник 2. Корабът тежи повече от половин тон. Бил е снабден със система за хранене и вакуум за изхвърляне на отпадъци. Но има един проблем - технологията не е достатъчно развита, за да го върне безопасно на Земята. На 3 ноември Лайка е изстреляна от новия център. Показанията на пулса й и дихателният ритъм подсказват, че е била уплашена от първоначалното ускорение, но се отпуска, когато капсулата достига орбита и изпада в безтегловност. Няколко секунди след достигането на орбита обаче, отделението с кучето започва да прегрява и вентилаторите не успяват да го охладят. Тъй като температурите достигат до повече от 40 градуса, сигурно е, че Лайка е починала след около два часа. По това време никой в Русия, нито никъде по света, освен работещите в мисията, не знае истината. Съветските медии тогава заявяват, че Лайка е жива и здрава. Пет месеца по-късно останките й са унищожени, когато спътникът изгаря при навлизането му в атмосферата на Земята отново. Американски групи за защита на животните протестират заради обричането на живота на кучето с изпращането му на еднопосочна мисия. Но в целия Съветски съюз и Източна Европа считат Лайка за герой. Тя е първата от кучетата космонавти, за които пишат в книги, разпространяват чрез картички и пощенски марки. Може да се открият цигари с нейния лик, преспапиета и часовници. Орбиталните полети бяха стопирани, докато Королев не успее да усъвършенства средствата за връщане на животните живи обратно на Земята. Кучетата Белка и Стрелка са изстреляни през август 1960 г., заедно с два плъха, 40 мишки и селекция от насекоми, култури на микроби и семена. Спутник 5 е вторият опит за изпращане на кучета в орбита и тяхното успешно връщане на Земята. Този космически кораб е много по-добър от онзи на Лайка. Освен камери и телевизия, той е оборудван и със слънчеви панели за захранване, както и охлаждаща система. След заповед на Королев Белка и Стрелка падат на Земята с повече от 1 271 376 км/ч. На 6705.6 м парашутите се разтварят. При кацането си кучетата са невредими и размахват опашки, за да поздравят стопаните си. Обществената реакция е поразителна - това са две от най-сладките и щастливи кучета, летели в Космоса и върнали се обратно на Земята. Двойката става известна, гостува в телевизионни предавания. Превръщат се в суперзвезди, след като се появяват и по всякакви сувенири. Те са изобразявани усмихнати, в скафандри, надничайки през ракетните люкове, пътувайки рамо до рамо и \"пронизвайки\" звездите. Имаше фигурки, анимации, книги и разкази. А първото куче с руски паспорт се оказва едно от малките на Стрелка, което е пратено от Хрушчов до Белия дом, след първата му среща с американския президент Джон Ф. Кенеди. На 12 април 1961 г. Юрий Гагарин каца на Земята, използвайки технологията от Белка и Стрелка, и така се превръща в новия национален герой.  Но руснаците плануват едно последно кучешко изстрелване в Космоса. На 22 февруари 1966 г. кучетата Уголек и Ветерок са изпратени в орбита с адаптирана капсула \"Восток\". Мисията ги отвежда високо над Земята чрез радиационните колани на Ван Алън. В крайна сметка, след 22 дни, кучетата се завръщат на Земята. Първите им стъпки били нестабилни, но те оцеляват - физически невредими. Кучетата успяват да помогнат на руснаците да създадат космически станции и дават на НАСА увереност, за да пратят астронавти на Луната. Споменът за руските кучета космонавти е жив и до днес върху сувенири по цял свят. През 2008 г. откриха първия паметник на Лайка в Москва, а някои от космическите капсули, с които са летели кучетата, са изложени в музея на космонавтиката в руската столица. Днес астронавтите, живеещи в продължение на месеци на Международната космическа станция, или тези, които се обучават за връщане на Луната и пътуване до Марс, все още дължат своя комфорт и безопасност на пионерските усилия на бездомните кучета.", "date": "2019.06.15", "title": "Как руските кучета изпревариха хората и видяха първи Земята от Космоса"}
{"url": "https://www.24chasa.bg/novini/article/7507587", "text": "Днес е Черешова задушница, която се отбелязва в съботния ден преди големия християнски празник Петдесетница. Черешовата задушница е свързана с поверието за прибирането на душите на всички покойници, които са били на свобода след Велики четвъртък. Православната църква е установила на този ден специално богослужение в памет на починалите християни. Тази обща панихида познаваме като Черешова задушница. На този ден чрез богослужението в църквата измолваме прошка от Бога за нашите покойници. Живите се молят за отминалите от този свят, защото телесната смърт не прекъсва единството между вярващите. В памет на покойниците, наред с молитвите, от нас се изискват и дела на благотворителност. \"Милост за даване да имаш към всеки живеещ, но и умрелия не лишавай от милост\" - четем в Библията. Благотворителен характер имат и общите трапези, които вярващите правят на Черешова задушница. Приготвят се жито, хляб, вино, плодове и други храни, които се раздават. Житото символизира възкресението, а хлябът - Исус Христос. На Черешова задушница християните посещават гробовете на близките си покойници, почистват ги, прекадяват ги, преливат ги с вода и с червено вино. Запалват свещ и раздават житото, хляба и първите череши, дали името на тази панихида.", "date": "2019.06.15", "title": "Черешова задушница е"}
{"url": "https://www.24chasa.bg/novini/article/7507601", "text": "609 души са бегълците от закона, които в момента не са в затвора. „Темата стана актуална, когато изчезнаха братя Галеви и до момента не знаем къде са“, казва пред Нова тв журналистът Стефан Ташев. Той разказа куриозен случай, когато на рали в Шумен през 2017 г. един от участниците блъска човек. Оказва се, че той е търсен от полицията в рамките на 5 години. Според Ташев един от проблема е кадрови - не достигат хора в полицията. Той беше категоричен, че когато човек е рецидивист не трябва да чака решение от съда за крайно задържане, тъй като е опасен за останалите. Стефанов съветва да се изгради мрежа от информатори, чрез които да се откриват търсените хора.", "date": "2019.06.15", "title": "609 души бегълци от закона - кадрови ли е проблемът"}
{"url": "https://www.24chasa.bg/novini/article/7507597", "text": "\"Към момента състоянието на детето е по-добро, но е много изплашен, плаче, щом изляза от стаята\". Това заяви пред   майката на  . \"Аз бях в гръб, чух само трясъка и писъка на детето. Имаше едно момче, то повдигна вратата, после дойде и един мъж, те ми помогнаха\", разказа майката.  \"По никакъв начин не се чувствам виновна, винаги, когато стане голям инцидент, търсят вината в другите, не мисля, че в едно училище, където по цял ден има много деца, това е допустимо\", каза още Миглена Милчева. Тя беше категорична, че ще заведе дело. Момчето ще бъде изписано до няколко дни. ", "date": "2019.06.15", "title": "По-добре е детето, върху което падна метална врата, майката ще заведе дело"}
{"url": "https://www.24chasa.bg/novini/article/7507607", "text": "Субсидиите на правителството за държавните болници в Китай са се увеличавали средно с 15,6% на годишна база от 2010 г. насам. През 2018 г. властите са отпуснали 270,5 милиарда юана (39,26 милиарда долара) в сравнение с 84,9 милиарда през 2010 г., заяви на пресконференция Джу Хунбяо, високопоставен служител в Националната комисия по здравеопазване, предава  . Въпреки това, държавните фондове представляват само около 10% от общите приходи на държавните болници до края на миналата година, уточни той. Здравните заведения са имали три основни източника на приходи – такси от услуги, надценки за лекарства и директни държавни субсидии. Провеждащата се в момента реформа на държавните болници, която започна през 2017 г., имаше за цел да премахне надценките върху лекарствата. „Приходите на държавните болници ще зависят от таксите за обслужване\", каза Джу. Местните служби по здравеопазване проучват различни начини за реформа на ценообразуването на потребителските такси, за да ги направят достъпни за мнозинството граждани. В същото време обаче, правителството настоява повишаването на таксите да става постепенно. Повишената потребителска такса ще бъде включена във възстановените средства по здравноосигурителните схеми, така че да не се увеличават разходите, добави Джу. Властите ще работят и за намаляване на разходите за прегледи с помощта на по-голямо медицинско оборудване. Очаква се продължаващата реформа да подобри заплащането, социалните грижи и работната среда за болничния персонал, каза той.", "date": "2019.06.15", "title": "Държавните болници в Китай ще получат повече средства от правителството"}
{"url": "https://www.24chasa.bg/novini/article/7507609", "text": "С изпити по история на България и по химия продължава втората кандидатстудентска сесия в Софийския университет \"Св. Климент Охридски\" за учебната 2019/2020 година. Това съобщи пресцентърът на висшето училище. Изпитът по история на България е от 9.00 часа и се състои от два компонента - развиване на тема по даден исторически проблем и тест. Времетраенето на изпита е четири астрономически часа. Предложената изпитна програма е съставена въз основа на учебното съдържание по История на България за 11-и клас на средните училища от задължителната подготовка. В нея са включени основни проблеми, които са обединени в тематични кръгове и се отнасят до развитието на българската държава и на българското общество във времето от края на седми до средата на 20-и век. Изпитната комисия ще формулира темите и вариантите на теста в деня на изпита, така че те да покриват цялото учебно съдържание, заложено в програмата по история на България. При започване на изпита ще се изтеглят две теми, като всеки кандидат-студент ще има правото да избере и да пише по една от тях, както и по един от тестовите варианти, който се раздава на кандидат-студентите. Тестът включва въпроси от отворен и затворен тип от областта на политическата, стопанската, църковната и културната история на България през Средновековието, Възраждането и Новото време. Основните цели на изпита са да провери историческите знания на кандидат-студентите, предвидени в държавните образователни изисквания, уменията им за създаване на аргументиран текст по определен проблем, както и да провери нивото им на владеене на книжовния български език. Кандидатстудентският изпит по химия е от 14.00 часа и продължава четири и половина астрономически часа. Изпитът е от два компонента - компонент 1 се оценява с числова оценка по шестобалната система. Тази числова оценка се използва за балообразуваща за всички, които кандидатстват с изпит по химия в Софийския университет. Компонентът се състои от две части. Първата част включва 20 тестови въпроса с изборен отговор /един от пет/ върху материала по неорганична и органична химия. Втората част включва 4 логически задачи - 2 - по неорганична, и 2 - по органична химия. Компонент 2 е задължителен само за кандидатите за специалността \"Медицина\" в Софийския университет. Той представлява развиване на тема от учебния материал от седми, осми, девети и десети клас. До участие в балообразуването и класирането за специалността \"Медицина\" се допускат само кандидат-студентите, получили резултат \"да\" на този компонент.", "date": "2019.06.15", "title": "Днес са кандидатстудентските изпити по история и химия в Софийския университет"}
{"url": "https://www.24chasa.bg/novini/article/7506554", "text": "Милена Драгийска управлява „Лидл България” от 2007 г., когато веригата стъпва на българския пазар. Започва кариерата си в Lidl Германия през 2002 г. като регионален мениджър продажби за регионите на Щутгарт и Карлсруе. После продължава професионалното си развитие в централата на Lidl, където отговаря за международни проекти на Lidl International. - Допълнителният трети почивен ден всъщност се отнася за колегите в магазините. Знаете, в България сме свикнали, че с изключение на институциите почти всичко в сферата на търговията и услугите работи до късно, всяка събота и неделя, дори на официалните празници. Приемаме за даденост, че дори да се сетим за нещо важно, което сме забравили да купим на 1 януари например, отиваме и магазинът работи. И много хора, когато излязат извън страната, са изненадани, че вечер след 18 или 19 ч. магазините вече са затворили. Или пък че ако в петък не си си купил хляб, в събота и неделя трудно намираш откъде да си го купиш. Ситуацията у нас е доста по-различна. През 2016 г. „Лидл България” първи в сектора обяви 25 декември за официален почивен ден. Предприехме следваща стъпка и отново сме която обяви трети официален почивен ден за всички свои служители в търговската мрежа. От 2020 г. - освен на Коледа, 25 декември, и на Нова година, 1 януари, служителите в магазините на Lidl вече ще почиват и на още един официален празник – Великденската неделя. На първо място, третият почивен ден за колегите в магазините е израз на нашата благодарност за тяхната неуморна ангажираност, както и възможност да отбележат със семействата си този повод. Това наше решение е само поредната стъпка от постоянните ни усилия да осигуряваме допълнителни възможности на нашите служители да се чувстват добре на работното си място и да подобряват Искрено вярвам, че нашите клиенти подкрепят подобна мярка, както и се надявам това да се превърне в коректна работодателска практика на пазара. - За нас е важно чрез мрежата от магазини да дадем възможност на всички потребители в града да се наслаждават на любимите си Lidl продукти и на нашите специални предложения, с характерното за Lidl оптимално съотношение качество-цена. Стремим се да осигуряваме удобни локации и да съобразяваме всеки обект със спецификите на различните райони. Двата нови магазина, които отворихме на 10 юни, са пример именно в тази посока. Магазинът на Сточна гара е проектиран така, че да осигурява повече пространство и удобство в този централен, гъсто населен район на столицата със сериозен трафик. Той е на две нива, като по този начин осигурява обширна търговска зала от близо 1500 кв. м и едновременно с това достатъчно паркоместа - 104, за максимално удобство на клиентите. Паркингът е разположен на първото ниво, където има ескалатори и асансьор за връзка с втория етаж. На второто ниво се намира търговската зала с прилежащата към нея пекарна за хляб и хлебни изделия, административните и социални помещения и зоната за прием на стоки. Магазинът на бул. „Евлоги и Христо Георгиеви“ №169 е създаден съобразно изискванията за магазини, които се помещават в супер централни градски части. Обектът е проектиран така, че да отговоря на нуждите на клиентите, без да натоварва допълнително градската среда в този столичен район. Новият магазин е удобна локация за ежедневно пазаруване на живущите и работещите в района. Въпреки че е с доста по-малка търговска площ - малко над 800 кв. м, пространството е организирано така, че да на презентираните разнообразни хранителни и нехранителни стоки, а пазаруването да е все така лесно и удобно, както във всички наши магазини. Скоро в близост ще се отвори и метростанция. - Свободният избор е нещо много важно днес, така че за нас е съществено да осигурим на потребителите възможност и алтернатива, отговаряща в най-голяма степен на това, което търсят. От стъпването си на пазара въведохме различен бизнес модел, който успешно съчетава световните практики и инструменти на бранда с локалната експертиза, превръщайки го в За тези близо 9 години успяхме да се превърнем в предпочитан избор на хиляди клиенти всеки ден, които избират нас за своето ежедневно или седмично пазаруване. Хората оценяват лесните и удобни локации, прегледната подредба на стоките, а също и добре подбрания и същевременно разнообразен асортимент от собствени марки на доказани производители и добре познати брандове, които ние предлагаме на характерното за Lidl оптимално съотношение качество-цена. Например нашите 800 кв. м в новооткрития ни магазин на бул. „Евлоги и Христо Георгиеви“ са все пак по-щедра търговска площ от всички други търговски локации в близкия район. Преди месец анонсирахме резултатите от мащабно вкусово проучване на наши продукти собствена марка, което реализирахме в партньорство с международната агенция за маркетингови проучвания и анализи IPSOS. Допитахме се до 4600 човека, които тестваха 199 наши продукта. Избрахме проучване от типа на т.нар. сляп тест (blind test), при който тестващите не виждат опаковките на продуктите и не разполагат с информация за марка или производител. Целта беше да се избегне влиянието, което брандът носи като предварително очакване. А резултатите бяха повече от впечатляващи - 86% от тествалите одобриха вкуса на собствените марки на Lidl и 82% потвърдиха качеството им. Те са безспорен знак, че собствените марки на Lidl не само и вкуса на хората, но и че клиентите оценяват качеството, което предлагаме. И ако трябва да обобщя, всеки ден работим усилено именно, за да даваме още повече причини и основание на потребителя да избере нас – от качеството и свежестта на продуктите, през бързото обслужване в удобни и чисти магазини, до социалните инициативи, които системно подкрепяме. - Факт е, че през последните няколко години Lidl осъществи амбициозна програма за стабилна експанзия в България. През 2018 г. отворихме 7 нови магазина, като с това общият брой магазини нарасна до 93. Плановете ни за 2019 г. са с От началото на годината отвориха врати магазини в курортите Поморие и Св. св. Константин и Елена, само преди седмица - два нови магазина в София, а в следващите няколко седмици предстои и откриване в Царево. За щастие пазарът се развива и отварянето на нови магазини е икономически обосновано. Демографското и общоикономическото развитие в редица населени места се променя. Има райони, които активно растат и стават все по-привлекателни за нашия бизнес, така че възможностите пред нас са достатъчно устойчиви.", "date": "2019.06.15", "title": "Милена Драгийска, главен изпълнителен директор на „Лидл България”: Служителите в магазините ни ще имат трети официален почивен ден"}
{"url": "https://www.24chasa.bg/novini/article/7507639", "text": "„Партията губи не само изборите, но и идеологията си“, каза в ефира на   Михаил Миков, член на Националния съвет на БСП. „Председатели се сменят, въпросът е накъде върви партията. Тези евроизбори сочат, че посоката е грешна“, допълва той. Коментира, че вотът при евроизборите е по-висок, защото в момента БСП е в опозиция, а при предишните - хората са били недоволни от кабинета Орешарски. „Партията не печели доверие. Не е виновна само Корнелия Нинова, разбира се“, казва Миков. „Защо БСП напусна парламента и се лиши от най-голямата трибуна“, попита той в ефир. Не знае дали подаването на оставка от страна на Нинова е добро решение. „Тя смяташе, че този драматизъм, с който го прави, ще реши накъде да иде БСП“, казва Миков. Според него конгресът ще избере пътят, който да върне доверието на хората към партията.  Смята, че ако Нинова си оттегли оставката този драматизъм ще се превърне във водевил. „Това е в областта на Стефан Данаилов“, шегува се Миков. Според него БСП трябва да заложи на по-справедливото данъчно облагане и не трябва Орбан да е олицетворение на левите. „Победата на ГЕРБ очертава нова перспектива при местния вот“, казва Миков.", "date": "2019.06.15", "title": "Михаил Миков: БСП губи не само изборите, но и идеологията си"}
{"url": "https://www.24chasa.bg/novini/article/7507630", "text": "Обща стачка се проведе в Бразилия срещу пенсионната реформа вчера - деня, в който бе открит футболният турнир Копа Америка, на който страната е домакин, предаде Франс прес. Местни медии съобщиха за демонстрации в близо 200 града във всичките 27 бразилски щата. По данни на синдикатите са стачкували 45 милиона души в 300 града, предава БТА. В резултат на общата стачка в Бразилия бяха блокирани пътища и се стигна до смущения в транспорта. Повечето демонстрации протекоха спокойно. 14 човека обаче бяха задържани за нарушаване на обществения ред в мегаполиса Сао Пауло. Снощи местно време в най-многолюдния бразилски град се игра мачът на откриването на футболния турнир Копа Америка, в който домакините от Бразилия победиха Боливия с 3:0. Това е първата стачка от такъв мащаб в Бразилия, откакто десният президент Жаир Болсонаро встъпи в длъжност в началото на тази година. Администрацията на Болсонаро иска да повиши възрастта за пенсиониране до 65 години за мъжете и до 62 години за жените, както и да увеличи вноските. Пенсионната реформа е ключова част от либералната икономическа политика на екипа на Болсонаро. Министърът на икономиката Пауло Гедес предупреди, че ще се стигне до катастрофа, ако не бъде реформирана системата, дефицитът в която е достигнал 83 милиарда евро (5,5 процента от брутния вътрешен продукт) в края на миналата година, при това на фона на застаряването на населението.", "date": "2019.06.15", "title": "Стачка срещу пенсионната реформа в Бразилия (Снимки)"}
{"url": "https://www.24chasa.bg/novini/article/7507626", "text": "Цяла част от пътен мост се срути в Южен Китай. Две коли са паднали в река и двама души са в неизвестност, предаде Асошиейтед прес, като се позова на агенция Синхуа. 120-метров участък от мост в град Хъюан, провинция Гуандун, се срутил вчера рано сутринта. Двама охранители, които се намирали наблизо, спасили 44-годишен мъж. Двама души обаче остават в неизвестност, след като паднали в река Дунцзян, предаде БТА. Мостът се срутил за броени секунди, като преди това нямало никакви видими признаци за проблеми с конструкцията. В ход е разследване. Проливни дъждове и наводнения причиниха смъртта на 61 души в Южен Китай. Не е ясно обаче дали има връзка между природното бедствие и срутването на моста.", "date": "2019.06.15", "title": "Част от мост се срути в Южен Китай, двама са в неизвестност"}
{"url": "https://www.24chasa.bg/novini/article/7507644", "text": "Властите в Хонконг ще отложат по-нататъшното придвижване на спорния законопроект, предвиждащ разрешаване на екстрадициите от китайския специален административен район към континентален Китай заради невижданите масови протести там, съобщи днес радиостанция Ар Ти Ейч Кей, позовавайки се на източник в правителството. С подобни съобщения излязоха и други местни медии, предадоха световните агенции. В резултат на масовия гняв и съпътстваните от насилие многолюдни протести в бившата британска колония, подкрепата за законопроекта е започнала да намалява и няколко прокитайски политици и високопоставен съветник на главната администраторка на Хонконг Кари Лам са призовали вчера въпросът за неговото гласуване да бъде изваден от дневния ред за известно време, предава БТА. Очаква се Кари Лам да говори пред журналисти по-късно днес, съобщи Ройтерс. Законопроектът за екстрадицията, отнасящ се за 7-те милиона местни жители, за чуждестранните и китайските граждани, живеещи или пътуващи през града, предизвика опасения у мнозина, че може да застраши юридическата автономия, която гарантира статута на Хонконг като международен финансов център. Самата Лам изхождаше от необходимостта чрез този законопроект да бъде създаден механизъм да бъдат предавани в континентален Китай лица, укриващи се от правосъдието в тази автономна територия с особен административен статут. Поддръжниците на опозицията се опасяват, че този нов режим може да се разпространи не само върху съдените за криминални и корупционни престъпления, но и върху правозащитниците, и обвиняват Пекин, че засилва намесата си във вътрешните работи на Хонконг, който има гарантирана широка степен на автономия до 2047 г. Избухналите тази седмица битки между полицията и протестиращите в бившата британска колония доведоха до най-острата политическа криза, след като комунистически континентален Китай си върна контрола над Хонконг през 1997 г. с обещание да не се меси в работата на местната съдена система и да спазва гарантираните там граждански свободи, отбелязва Асошиейтед прес. Около 80 души бяха ранени при уличните сблъсъци през последните дни, десетки са и арестуваните. Кари Лам, която е определена от Пекин за главен местен администратор, е в сложно положение, раздвоена между лоялността си към шефовете на управляващата комунистическа партия и настроенията на широката местна общественост, ревностно защитаваща свободите си, наследени от британското колониално управление. Противниците й настояват тя да изтегли законопроекта, а Лам каза, че няма да го направи, подкрепяна от лидерите в Пекин. Много от протестиращите вече искат и нейната оставка. През последните часове някои членове на Изпълнителния съвет - правителството на Хонконг, казаха, че тя вероятно трябва да преосмисли плановете си бързо - до юли - да прокара законопроекта. Група бивши високопоставени правителствени чиновници я призоваха с открито писмо да не налага конфронтация, опитвайки се да прокара непопулярни законопроекти. Нов голям протестен поход е насрочен за неделя. Отстъпление на Лам от намеренията й да прокара законопроекта през градския парламент би било немислимо миналата седмица и Лам изглеждаше непоколебима в действията си, наричайки протестите \"улични бунтове\". Но заплахата с екстрадиция накара някои от местните финансови магнати да започнат да прехвърлят личните си авоари зад граница, твърдят финансови съветници, банкери и юристи, цитирани от Ройтерс. Брожение започва да се забелязва и сред силите на реда, недоволни от обвиненията срещу тях в полицейска бруталност при смазване на протестите. Засега е неясно как местното ръководство може да успокои нещата и да деескалира кризата, при положение, че Пекин твърдо подкрепя законопроекта и никак не обича прояви на масово недоволство, както и на външен натиск, посочва Асошиейтед прес. Много експерти смятат, че Лам може да се окаже принудена да се оттегли, поемайки отговорност за гнева, предизвикан от законопроекта.", "date": "2019.06.15", "title": "Хонконгските власти ще изтеглят спорния законопроект за екстрадицията"}
{"url": "https://www.24chasa.bg/novini/article/7507671", "text": "Бомба от Втората световна война бе обезвредена успешно близо до площад Александерплац в центъра на Берлин, предаде ДПА, като се позова на полицията в германската столица. Никой не е пострадал при операцията, уточнява БТА. 100-килограмовата бомба била открита при строителни работи. Хората, живеещи в района, бяха евакуирани, а няколко линии на градската железница - спрени, по време на провеждането на операцията по нейното обезвреждане.", "date": "2019.06.15", "title": "Обезвредиха 100 кг бомба от Втората световна война в центъра на Берлин"}
{"url": "https://www.24chasa.bg/novini/article/7507679", "text": "Днес катедралата \"Нотр Дам\" в Париж отваря врати за първата служба след опустошителния пожар преди два месеца. Едва 20 души ще бъдат допуснати на месата, която ще отслужи архиепископът на Париж монсеньор Мишел Опти. Всички те ще носят каски заради собствената им сигурност, предаде  . Службата ще бъде предавана по телевизията. На 15 април пожар изпепели голяма част от прочутата катедрала. Обещаните дарения за възстановяването ѝ достигнаха сумата от близо 1 милиард долара. 150 строителни работници са ангажирани с ремонтните работи, които се очаква да продължат месеци.", "date": "2019.06.15", "title": "Меса в \"Нотр Дам\" 2 месеца след големия пожар, посетителите ще влязат с каски"}
{"url": "https://www.24chasa.bg/novini/article/7507810", "text": "Лидерката на Хонконг Кари Лам, цитирана от Ройтерс, обяви днес, че след внимателно проучване на ситуацията правителството е взело решение да бъде прекратено по-нататъшното обсъждане на законопроекта за екстрадиция в Китай, предизвикал масови протести в автономната територия. \"Ще рестартираме дебатите с всички сектори на обществото, ще извършим още обяснителна работа и ще изслушаме различни възгледи в обществото\", каза Лам на пресконференция в Хонконг. Тя отбеляза, че замразяването на процеса е за неопределено време, без краен срок, предава БТА. Лам изрази \"дълбоко съжаление, че законопроектът е предизвикал сериозни разногласия, неразбиране и протести в обществото. Според нея въпросът се сваля от дневния ред на Законодателния съвет (парламента на Хонконг) и ще се вземат мерки за възстановяване на реда и поддържане на спокойствие в града, който има автономен статут след възстановяването на върховната власт на Пекин над него през 1997 г. Въпреки днешното съобщение на Лам, което дава заден ход по законопроекта - безпрецедентна стъпка от страна на властите, които са под натиск от Пекин, опозиционната организация \"Граждански фронт за човешки права\" предупреди, че не възнамерява да отмени насрочената за утре нова многохилядна протестна акция. Нейните активисти настояват за пълен и окончателен отказ от законопроекта, който цели да бъде създаден механизъм за предаване в континентален Китай на лица, укриващи се от правосъдието в тази автономна територия с особен административен статут. Поддръжниците на опозицията се опасяват, че този нов режим може да се разпространи не само върху съдените за криминални и корупционни престъпления, но и върху правозащитниците, и обвиняват Пекин, че засилва намесата си във вътрешните работи на Хонконг, който има гарантирана широка степен на автономия до 2047 г. Местните жители смятат, че законът подкопава автономния статут на Хонконг, основан на формулата \"една страна - две системи\", и създава заплаха за демократичните свободи.", "date": "2019.06.15", "title": "Властите в Хонконг замразиха\nзаконопроекта за екстрадиция в Китай"}
{"url": "https://www.24chasa.bg/novini/article/7507820", "text": "Турция е против стъпките за промяна на статута на Йерусалим, заяви днес турският президент Реджеп Тайип Ердоган на срещата на върха на Съвещанието по взаимодействие и мерки за доверие в Азия (СВМДА) в столицата на Таджикистан Душанбе, предаде ТАСС. \"Ние предприемаме активни действия по палестинския въпрос и отхвърляме политиката на \"свършен факт\" по отношение на Йерусалим\", каза турският лидер, цитиран от БТА. Ердоган засегна и ситуацията в съседна Сирия, като отбеляза, че Турция е приела на своя територия 4 милиона сирийски бежанци, постигнала е определени успехи в трансграничните операции срещу терористични организации и е обезопасила някои региони в Сирия, където бежанците биха могли да се върнат. Турският президент подчерта също, че неговата страна води борба с терористичната групировка Ислямска държава, с кюрдските формирования Сили за защита на народа и Кюрдската работническа партия, които представляват заплаха за бъдещето на Сирия.", "date": "2019.06.15", "title": "Ердоган: Турция е против стъпките за промяна на статута на Йерусалим"}
{"url": "https://www.24chasa.bg/novini/article/7507834", "text": "Започват засилени проверки на водачите на мотоциклети, като ще се следи за нарушители, които умишлено крият регистрационните си номера, както и за използването на обезопасителни системи. Инспекциите са част от набелязаните мерки между Държавна агенция \"Безопасност на движението\" и Пътна полиция с оглед началото на летния сезон. Това съобщи председателят на агенцията Малина Крумова по време на откриването на \"Мото училище за безопасност\", съобщиха от Агенцията. Проявата се организира от \"Софийски мотористи\" във ВТУ \"Тодор Каблешков\" и цели да запознае начинаещи и кандидат-мотоциклетисти с основните правила за безопасност на пътя. Говорейки за безопасност на мотоциклетистите трябва да посочим, че започваме тежко този летен сезон - едва в неговото начало вече отчитаме 11 смъртни случаи на мотористи на пътя, е посочила Малина Крумова. По думите й затова друг акцент на проверките ще бъде и използването на обезопасителни системи - каски и защитни екипировки за мотористите, както и за хората, които возят. Зная колко критично важно е другите участници в движението да Ви пазят, защото Вие сте сред най-уязвимите групи. Но също толкова важно е да ограничим системните нарушители и се надявам, че Вие като общност ще подкрепите институциите, защото това също е част от проблема и от нуждата от повече толерантност на пътя, е подчертала председателят на държавната агенция. Тя е поздравила организаторите, че съсредоточават усилия в две ключови направления с организирането на мото училището - сигурност и превенция. Затова имате пълната подкрепа на Държавна агенция \"Безопасност на движението по пътищата\" и се надявам, че това ще е първата от много инициативи, които ще реализираме заедно в тази област, е казала още Малина Крумова. Тя е отправила предложение съвместно с мото клубовете да бъдат разработени специализирани информационни материали. Друг акцент в нейното изказване е бил инициирането на общ диалог за мерки за повишаване на безопасността на мотоциклетистите. Нека заедно направим преглед на всички аспекти свързани с безопасността - какво можем заедно да променим в законодателството, в начина по който се обучават водачите на мотоциклети, организацията на движението и въобще във всички аспекти, които могат да спасят човешки живот. Вашата гледна точка, извлечена от ежедневния опит, ще ни бъде много ценна, се е обърнала тя към представителите на мото общността. В днешното Мото училище за безопасност са участвали над 100 начинаещи и кандидат-мотоциклетисти. В рамките на еднодневния курс те ще преминат както теоретичен, така и практичен курс включващ съвети за безопасност, изисквания за екипировката, технически аспекти на превозното средство, специфика на движението в града и извън него, и др. Организирани са и демонстрации, и практични уроци за обучаващите се, в двора на висшето училище.", "date": "2019.06.15", "title": "Започват засилени проверки на мотористите"}
{"url": "https://www.24chasa.bg/novini/article/7507831", "text": "Продължава проверката на къщите за гости. Държавен фонд „Земеделие” и земеделското министерство инспектират обекти, изградени с пари от европейския съюз. Под прицела на проверяващите са над 280 къщи за гости, финансирани по програмата за развитие на селските райони. Целта е да се установи дали те наистина работят и посрещат туристи. Инспекции днес има в района на Батак и Велинград, предаде  . В к.к. „Цигов чарк” беше проверена къща, след сигнал, че служител на ДФ „Земеделие” има връзка със собствениците на обекта. Те са получили около 230 хил. лв. еврофинансиране. Инспекцията показа, че когато сумата е била дадена, държавният служител все още не е заемал позицията. На място е установено, че къщата извършва туристическа дейност – имало е посетители от над 45 държави. Предстои във Велинград да се провери сигнал, че собственици на къща за гости имат близки отношения с кмета на населеното място. От ДФ „Земеделие” заявиха, че са получили над 60 сигнала за неправомерно получени евросредства. Проверките ще продължат до края на месеца.", "date": "2019.06.15", "title": "Проверяват къщи за гости във Велинград и Батак"}
{"url": "https://www.24chasa.bg/novini/article/7507840", "text": "Държавите от Азия трябва да търсят пътища за изграждане на нова архитектура за всеобща комплексна сигурност, каза днес китайският президент Си Дзинпин на провеждащата се в Душанбе (Таджикистан) Пета среща на върха на Съвещанието по взаимодействие и мерки за доверие в Азия (СВМДА). \"Необходимо е да се търсят пътища за създаване на нова архитектура на регионалната сигурност, която да отчита особеностите на Азия, - каза Си, цитиран от ТАСС. - Ние трябва заедно да реагираме на предизвикателствата и ръка за ръка да създаваме нова обстановка на сигурност и развитие в Азия. Изграждането на взаимно уважение и на атмосфера на взаимно доверие в Азия е наша обща цел.\" \"Важно е да продължаваме да претворяваме в живота концепцията за изграждане на всеобща, комплексна и устойчива сигурност, а също да бъдем решителни поддръжници на диалога, а не на конфронтацията, на партньорството, а не на формирането на блокове\", добави китайският президент, цитиран от БТА. Той призова за задълбочаване на сътрудничеството в борбата с тероризма във всичките му форми и за обръщане на особено внимание на \"ефективни превантивни мерки\" срещу \"вълната от екстремистки идеи\". Си Дзинпин посочи също, че е необходим отказ от принципите на \"игри с нулева сума\" и от протекционизма.", "date": "2019.06.15", "title": "Си Дзинпин: Ръка за ръка да създадем обстановка на сигурност и развитие в Азия"}
{"url": "https://www.24chasa.bg/novini/article/7507844", "text": "Руските следствени власти разследват причините за твърдото кацане на летището в южния руски град Краснодар на пътнически самолет, пристигащ от Москва през изминалата нощ, предаде ТАСС. От пресслужбата на летището съобщиха, че при захода към кацане самолетът \"Боинг 737-800\" е закачил с опашката си повърхността на пистата и отново се е вдигнал във въздуха за втори летателен кръг за кацане. Вторият опит преминал нормално, предаде БТА. На борда е имало 175 души и никой не е пострадал, съобщиха от Южното следствено управление по транспорта. Инцидентът е станал в 2 ч през нощта. Служители на управлението извършват проверка и изясняват обстоятелствата около случилото се. Пристигналият самолет трябвало да излети с обратен полет към Москва, но пътниците били пренасочени към други полети.", "date": "2019.06.15", "title": "Пътнически самолет закачи пистата с опашката си при кацане в Краснодар"}
{"url": "https://www.24chasa.bg/novini/article/7507919", "text": "Министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари, съобщиха от транспортното ведомство. Церемонията ще се състои в понеделник, 17 юни, от 11.00 часа в заседателната зала на Министерството. Министърът на транспорта Осман Нуркович е на посещение в страната по покана на министър Росен Желязков. Преди подписването на документа двамата министри ще обсъдят възможностите за разширяване на сътрудничеството между България и Черна гора. Предвижда се министър Росен Желязков да представи пред колегата си Осман Нуркович българската система за провеждане на теоретичните изпити на кандидатите за шофьори.", "date": "2019.06.15", "title": "България и Черна гора ще подпишат спогодба за автомобилни превози"}
{"url": "https://www.24chasa.bg/novini/article/7507923", "text": "Иран ще продължи да ограничава областите на спазване на задълженията си по ядреното споразумение със световните сили, докато другите подписали го не дадат \"положителни сигнали\", каза президентът на страната Хасан Рохани, цитиран от Ройтерс и БТА, на азиатската среща на върха по въпросите на сигурността, която се провежда в Таджикистан. Техеран обяви през май, че ще престане да спазва някои от задълженията си по ядрената сделка от 2015 г., след като по-рано САЩ обявиха, че едностранно се изтеглят от нея. Той възнамерява да поднови обогатяването на уран до по-висока степен, ако до 60 дни световните сили не защитят икономиката му от американските санкции. \"Очевидно е, че Иран не може да спазва това споразумение едностранно\", каза Рохани пред лидерите на 27 азиатски държави, събрали се в Душанбе. Той не посочи какво конкретно ще предприеме Иран или пък какви положителни сигнали очаква да види. В заключителната си декларация страните участнички във форума в Душанбе потвърдиха, че споразумението по иранската ядрена програма от 2015 г. е значително постижение на многостранната дипломация и че то няма алтернатива, като призоваха всички страни, които са го подписали, да изпълняват изцяло задълженията си.", "date": "2019.06.15", "title": "Рохани в Душанбе: Иран не може да спазва ядреното споразумение едностранно"}
