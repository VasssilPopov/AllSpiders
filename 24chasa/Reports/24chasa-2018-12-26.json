{"url": "https://www.24chasa.bg/novini/article/7216556", "text": "Дванайсетгодишно момче бе открито живо, след като останало 40 минути затрупано под лавина във френските Алпи, предаде Франс прес, цитирана от БТА.  Лавина отнесла детето, което карало ски заедно с родителите си в планинския курорт Ла План, в областта Савоя. Лавината връхлетяла момчето, след като излязло извън обработената писта. 40 минути по-късно то било открито от куче на спасителите. \"Това е чудо, защото момчето не е носело устройство за сигнализиране за жертви на лавини. Шансовете за оцеляване са нищожни след 15 минути под снега. Детето имаше голям късмет, че кучето маркира на определено място\", казаха спасителите. Момчето, със счупен крак и много уплашено, е транспортирано и прието в болница в Гренобъл, добавя АФП.", "date": "2018.12.26", "title": "Дете останало 40 минути, затрупано под лавина във френските Алпи, откриха го живо"}
{"url": "https://www.24chasa.bg/novini/article/7216474", "text": "Около 30 души са ранени в Сицилия от трус с магнитуд 4,8, който удари в 3,19 ч през нощта срещу сряда италианския остров часове след изригването на вулкана Етна, съобщи Би Би Си. 10 души са откарани в болница с наранявания от паднали останки. Има частично разрушени къщи и пътища в провинция Катания, предаде телевизия “Ти-джи-ком 24”. Пострадалите не са с опасност за живота. Участък от автомагистрала А18, свързваща градовете Катания и Месина, е затворен заради повреждане на пътната настилка. Епицентърът на труса е бил на дълбочина 2 км край община Виагранде, на 170 км източно от град Палермо. Малко преди силното земетресение изригна Етна - най-активният вулкан в Европа, и изхвърли облаци прах в небето, предаде Ройтерс. Властите затвориха летището на Катания в Източна Сицилия, а близките села бяха засипани с пепел. Изригването в понеделник бе последвано от над 130 труса със сила до 4,3. Най-силният бе в нощта срещу сряда от 4,8. Италиански медии съобщават, че избухнала паника сред жителите, много от които избягали на улиците. На хората, живеещи по склоновете на Етна, било съобщено бързо да се изнасят.  В село Флери 80-годишен мъж е спасен от дома си. Повредени са старинни къщи и черкви. Люлели са се сградите в Катания - град с над 300-хилядно население. Според учени вулканът Етна е изпуснал лава от нова пукнатина край югоизточния му кратер. Чула се е силна експлозия. Това е първото му голямо изригване от над десетилетие. През март екип учени установи, че цялата структура на вулкана Етна се придвижва към морето със скорост от 14 мм годишно. ", "date": "2018.12.26", "title": "Вулкан и трусове люлеят Сицилия, десетки ранени (обзор)"}
{"url": "https://www.24chasa.bg/novini/article/7216438", "text": "Американският президент говори по телефона със 7-годишно момиченце и го попита: “Все още ли вярваш в Дядо Коледа?”. Когато Колман Лойд отговори: “Да, сър”, Доналд Тръмп добави: “Защото на седем това е маргинално, нали?”. Малката Колман не знаела какво означава “маргинално” и казала: “Да, сър”. Тръмп приключил разговора с думите: “Е, просто се забавлявай!”, предаде АП. Детето от Лексингтън, Южна Каролина, се обадило в програмата “НОРАД следи Санта” в понеделник вечер, за да проследи полета на шейната на Дядо Коледа. Ученият, който му отговорил на телефона, го попитал дали иска да говори с президента. Шест минути по-късно Тръмп бил на линия. В интервю за регионалния вестник “Пост енд куриър” Колман Лойд разказва, че с 10-годишната си сестра и петгодишното си братче на Бъдни вечер оставили курабийки и шоколадово мляко за Дядо Коледа, а на сутринта храната я нямало, а под елхата били оставени подаръци. На Коледа Доналд Тръмп разби традиция, като стана първият президент от 2002 г., който не посети войници за празника, а ги поздрави от Белия дом. Обикновено президентите посещават военни болници или бази на Коледа. Миналата година Тръмп отиде при ранени войници и покани членове на бреговата гвардия да играят голф в имението му във Флорида. ", "date": "2018.12.26", "title": "Тръмп към 7-годишно дете: Вярваш в Дядо Коледа? Маргинално е"}
{"url": "https://www.24chasa.bg/novini/article/7216544", "text": "Нови данни станаха известни днес за убийството, извършено в центъра на Виена на 21 декември. Мъжът от групата на тримата, срещу която е открит огън и като по чудо е останал невредим, е бил с фалшиви документи. Първоначално той е бил разпитан като свидетел на деянието. Според днешния брой на сръбския ежедневник \"Политика\", съобщава електронното издание на вестник \"Курир\", министерството на вътрешните работи на Сърбия е уведомило своите австрийски колеги за действителната самоличност на този човек. Още на 23 декември мъжът е бил задържан от австрийските власти поради съмнение за съучастие в убийството, предаде БТА.  Фалшивите документи са били издадени на името Даниел М. , продължава белградският вестник. Поради следствена тайна сръбските власти са отказали да съобщят на вестника истинското име на задържания във Виена. Разследване се води и срещу ранения 23-годишен мъж, чието състояние вече е стабилно. От вчера и той се намира в арест поради съмнения за съучастие в убийството на 32-годишния трети мъж от групата, по която все още незаловен от властите открива огън.", "date": "2018.12.26", "title": "Нови данни станаха известни за убийството във Виена"}
{"url": "https://www.24chasa.bg/novini/article/7216548", "text": "КРИСТИНА КРЪСТЕВА “Президентът би трябвало да знае какво е лобизъм - когато ти предлагаш нещо. Та кой е лобистът за F-16?” Това попита президента задочно пред “24 часа” вицепремиерът и министър на отбраната Красимир Каракачанов. В събота държавният глава определи като “триумф на лобизма” доклада, подписан от Каракачанов и от министъра на икономиката, в който се предлага старт на преговорите със САЩ за закупуването на изтребители F-16. “Когато имаш две възможности, от които и двете са над финансовата рамка, определена от Народното събрание, трябва да избереш с кого да започнеш преговори. Логично е да почнеш с държава, която ти е стратегически партньор”, изтъкна още Каракачанов пред “24 часа” вчера. След коледната си ваканция Народното събрание трябва да гласува решение, с което предлага на Министерския съвет да проведе преговори първо с производителя на американските военни самолети “Локхийд Мартин”. Ако те не дадат резултат с конкретни параметри, има възможност такива да се започнат със следващия кандидат, обясни военният министър логиката на избрания подход. Преди дни с позиции излязоха и “Локхийд Мартин”, откъдето приветстваха избора на управляващите, и конкурентите, производители на “Грипен” - СААБ. Шведите атакуваха, че предложеният F-16 съществува само на хартия. Каракачанов вчера напомни още, че за модернизация на армията, наред със закупуването на изтребител, кабинетът финансира целево още два проекта - за придобиване на два многофункционални патрулни кораба за военноморския флот и за нова бронирана машина. За тях в бюджет 2019 са разчетени 371 млн. лв. извън този на Министерството на отбраната.", "date": "2018.12.26", "title": "Каракачанов пита президента в \"24 часа\": Кой е лобистът за F-16?"}
{"url": "https://www.24chasa.bg/novini/article/7216407", "text": "Известният в пернишкия ъндърграунд Валентин Кирилов - Пуйката, подсъдим за опит за грабеж на трезор в Кърджали през 2013 г., получи подкрепа в спецсъда от 4-ма свидетели. На последното заседание за тази година те един след друг потвърдиха, че Пуйката има алиби - в нощта на обира бил на банкет в пицария в центъра на Перник. “Всяка година правя следколедно тържество. През 2013 г. се събрахме на 3 януари между 21 и 22 ч в заведение на моя тъст. Говорехме си за спорт, Вальо не пие и не пуши, тръгна си между 2 и 3 ч”, разказа Емил Георгиев, треньор по бокс и приятел на Пуйката. Той не можа да си спомни къде е празнувал другите години. “Сменям заведенията. Това събиране си го спомням, защото на другия ден се вдигна много шум във фейсбук и медиите, че Валентин е участвал в престъпление. Говорихме си, че е много странно да е бил на 2 места едновременно. Беше като гръм от ясно небе”, добави Георгиев. И той като другите разпитани не съобщил тогава в МВР, че Пуйката е бил в Перник, а не в Кърджали. “Никой не ме е потърсил”, оправда се един от свидетелите, вече бивш оперативен работник от \"Криминална полиция\". “Колегите ви няма как да знаят, че имате такава информация”, сряза го съдията. Пуйката е подсъдим с Красимир Йорданов за участие в опит за грабеж на трезор в нощта срещу 4 януари 2013 г. Тогава са разбити 32 от 50 банкови касети, а край трезора след преследване на обирджиите от полицаи са намерени захвърлени 4200 евро. Първоначално обвиняемите бяха четирима, но още преди делото да влезе в съда, двама сключиха споразумения с прокуратурата и се отърваха с леки присъди. Очаква се делото срещу Пуйката да приключи през януари 2019 г.", "date": "2018.12.26", "title": "Вальо Пуйката с алиби за банковия обир в Кърджали"}
{"url": "https://www.24chasa.bg/novini/article/7216536", "text": "Туниските власти арестуваха днес 12 души за участие в протести в западния град Касерин, прераснали в насилие, съобщи ДПА, цитирана от БТА.  Арестуваните са заподозрени във вандалски прояви, подстрекаване към бунт и в нападения срещу полицаи. От понеделник в Касерин неколкократно избухнаха сблъсъци между полицията и демонстранти, след като журналистът Абдел Разак Зоргуи се запали в знак на протест срещу бедността в северноафриканската страна. Демонстрантите блокираха снощи пътища, запалиха гуми и замеряха силите за сигурност с камъни и бутилки със запалителна течност. В столицата Тунис протестиращи минаха по бул. \"Хабиб Бургиба\" и издигнаха плакати с надписи \"Достатъчно!\". Малко преди смъртта си Зоргуи публикува в интернет видео, в което се оплаква от безработицата и бедността и се заканва да започне революция, като се запали.", "date": "2018.12.26", "title": "12 демонстранти са арестувани в Тунис заради нападения срещу полицаи"}
{"url": "https://www.24chasa.bg/novini/article/7216488", "text": "Иновации, нови отделения и апаратура са сред амбициозните планове, които ще се реализират догодина в най-голямата спешна болница у нас “Пирогов”, съобщи директорът проф. Асен Балтов. Той отчете, че през тази година е направено преструктуриране и са открити отделения по неврология и гастроентерология, които дават много добри резултати. “2019 г. ще бъде година на иновации за “Пирогов”, обеща проф. Балтов. Те ще са свързани с детските урология и хирургия. Около средата на годината предстои и откриването на нова клиника по лицево-челюстна хирургия с 2 самостоятелни операционни, както и на спешно педиатрично отделение. Сред плановете на болницата е спешно очно отделение. “Благодарение на отпуснатите от правителството над 4 млн. лв предстои да се обнови Клиниката по изгаряния”, каза проф. Балтов. Благодарение на “Българската Коледа” пък болницата е получила иновативна апаратура за 3 звена - лапароскопска колона в детската урология, чисто нов апарат за лазерно лечение във физиотерапията и апарат за анестезия и обдишване на пациенти за детската операционна и интензивно лечение. “Това е нещо изключително важно, защото нямахме такъв апарат”, каза Балтов. За празниците през спешното отделение са минали 3150 души, от които са хоспитализирани 420. 45 пациенти са настанени в токсикологията, а пет деца между 13 и 16 г. са били приети с алкохолна интоксикация. Най-много са преминалите през травматологичния кабинет. Извършени са и над 100 бързи интервенции - шев на рани. ", "date": "2018.12.26", "title": "2019-а в “Пирогов”: спешно педиатрично  и очно отделение (обзор)"}
{"url": "https://www.24chasa.bg/novini/article/7216502", "text": "Три пловдивчанки на възраст над 70 г. са загубили по едно око след жесток побой у дома в навечерието на коледните празници. Жените са настанени в болница “Св. Георги”. “Бяха приети с отоци на клепачите и разкъсани зрителни органи. Зашихме ги, но вече е невъзможно да виждат”, обясни пред “24 часа” шефът на очната клиника проф. Нели Сивкова. Две от пациентките неохотно признали, че върху тях е било упражнено насилие вкъщи, но не пожелали да разкажат подробности. Третата обяснила, че е паднала по стълбите. Лекарите не ѝ повярвали, тъй като травмата не съответствала на историята. Жените не са подали жалби в полицията. Най-вероятната причина е страх от насилниците и срам, че са подложени на тормоз вкъщи. Според медиците все повече стават случаите на наранявания, получени при насилие в семейството. “В последните няколко години се увеличават посегателствата над възрастни хора от страна на техни роднини след спорове за пари или за имоти. Тормозът е както физически, така и психически”, коментираха от пловдивската неправителствена организация за закрила на жертви. Там десетки пенсионери са търсили съвет как да се избавят от издевателството, на което са подложени вкъщи. Болшинството от пострадалите баби и дядовци не сигнализирали в полицията, тъй като се страхували от ескалиране на агресията, а и не искали познатите им да научават. Някои обаче събирали кураж и внасяли искане в съда за издаване на заповед за незабавна защита от домашно насилие. С нея биячът се отстранява принудително от жилището. “Законът дава право на жертвата да води и дело за домашно насилие, но малко възрастни се възползват. Други пък започват производство и го прекратяват”, уточняват от организацията.", "date": "2018.12.26", "title": "Три пенсионерки  останаха с по едно око след побой вкъщи"}
{"url": "https://www.24chasa.bg/novini/article/7216525", "text": "Ще се приспадат ли част от парите, които плащаме за „Автокаско”, към нов фонд, който да поема щети от градушки? Идеята е на земеделския министър Румен Порожанов. Той предлага такса „Градушка“ да плащат не само фермерите, но и шофьорите, предаде NOVA.  Идеята на министъра на земеделието е да се създаде ново предприятие за борба с градушките. То ще пази от природните бедствия не само земеделската реколта, която е по полето, но и селата, и градовете, над които в момента е забранено да се изстрелват градоносни ракети. Целта е да се пазят от градушките автомобилите и домовете на хората. Новото предприятие ще покрива 90% от площта на страната. Издръжката ще е за сметка на фермерите и застрахователите. „Със закон за градушките да бъде въведено задължение регистрираните земеделци да плащат по 50 ст./дка, а застрахователите да отделят по 0,8% годишно от премийния приход по застраховката „Автокаско”, което е около 5-6 млн. лв. годишно”, предложи Румен Порожанов. Собствениците на автомобили приветстват идеята част от парите от „Авокаско” да отиват в новото предприятие, което ще пази колите им от градушки. Срещу намеренията обаче се обявиха застрахователите, според които няма логика те да плащат на земеделците от Автокаското и поискаха да се въведе задължителна застраховка „Нива” за фермерите. Ресорният министър обаче категорично се противопостави на тази идея, а фермерите са съгласни да плащат, за да бъдат защитени. Против са онези, които вече са инвестирали хиляди, за да изградят съоръжения против градушките. Само ? от територията на България в момента е защитена от градушки. Затова всяка година хиляди земеделски производители търпят загуби за милиони.", "date": "2018.12.26", "title": "Предлагат данък „Градушка” за шофьорите"}
{"url": "https://www.24chasa.bg/novini/article/7216483", "text": "Водата край Босилеград е замърсена с тежки метали, които се изливат в Струма у нас. Еколози в района алармират институциите в Сърбия и България, че животните на хората вече отказвали да пият водата от река Драговищица. Била унищожена също така флората и фауната в района на речните корита. По данни на местни екосдружения двете мини за оловно-цинкова руда и мед в селата Караманица и Мусул изливат отпадъчни води с тежки метали в притоците на Драговищица, която се влива в река Струма в България. По неофициални данни концентрацията на тежки метали в речните води, почвата и въздуха на няколко километра от мина “Караманица” била десетки пъти над допустимата норма. Жители на Босилеград организираха екопротест, съобщи БНР. ", "date": "2018.12.26", "title": "Водата в Босилеград замърсена, тече у нас"}
{"url": "https://www.24chasa.bg/novini/article/7216404", "text": "Ловджия е бил прострелян по време на лов в гората между санданските села Златолист и Катунци. 40-годишният К. Н. е бил на излет с колеги от ловната дружинка. Следобед негов колега го е прострелял в главата по невнимание. Пострадалият е транспортиран в болницата в Сандански и лекари се борят за живота му. Полицията изяснява инцидента.", "date": "2018.12.26", "title": "Простреляха ловджия в главата"}
{"url": "https://www.24chasa.bg/novini/article/7216427", "text": "Трийсет процента неваксинирани деца са добра основа за поява на епидемия от морбили със стотици заразени, съобщава македонският телевизионен Канал 5, цитиран от БТА.  В Скопие има 15 000 деца до 14-годишна възраст, които не са ваксинирани против морбили. Оценките са, че едно разболяло се от морбили дете може да зарази 20 неваксинирани деца. Въпреки обявяването на епидемия в Радишани родителите продължават да не ваксинират децата си. Днес офицално бе потвърдено, че има още едно дете със симптоми на морбили, каквито имал и неговият брат. И двете деца не са ваксинирани. Комитетът за ваксинация заедно с министерствата на здравеопазването и социалната политика обсъждат промени в закона, тъй като по закон никой няма право да върне неваксинирано дете от детската градина или от училище. Поставят се и въпросите за правата на ваксинираните деца, както и дали ще има наказания за лекарите, които участват в кампания против ваксините. В Сърбия на 32 хиляди евро глоба бе осъдена лекарката Йована Стойкович за разпространение на непотвърдени информации против ваксината в период, когато в Сърбия се заразиха 5776 души и 15 починаха от усложнения.", "date": "2018.12.26", "title": "Скопие пред сериозна опасност от епидемия от морбили"}
{"url": "https://www.24chasa.bg/novini/article/7216446", "text": "В навечерието на Коледа тази година петролните котировки удариха дъното не само за тази, а и за предишната година. Американският лек суров петрол се търгуваше на последната преди празниците борсова сесия срещу 42,53 долара за барел, а брентът падна до 49,93 долара. И двете котировки са най-ниските, смятано от средата на 2017 г. насам. При отварянето на борсите на 26 декември обаче нивата на котировките леко се коригираха нагоре - съответно до 43,27 и до 50,90 долара. Тези нива също са доста ниски на фона на постигнатите през годината. Според анализаторите спадът им в края на годината е нормално явление, защото непосредствено преди коледните празници търговията рязко пада. Освен това в света на практика през тези дни работят само американската и азиатската борса - в Европа повечето затварят два-три дни преди 24 декември. Най-вероятно котировките ще се вдигнат още преди 31 декември. Основания за такава прогноза дава решението на ОПЕК да намали производството с 1,2 млн. барела дневно, като се обсъждат и допълнителни действия. ", "date": "2018.12.26", "title": "Петролът удари дъното с $42  за барел"}
{"url": "https://www.24chasa.bg/novini/article/7216443", "text": "От 2 до 11 януари догодина Агенцията по геодезия, кадастър и картография ще прави инвентаризация и през този период няма да приема заявки за издаване на скици, схеми, скици-проекти и удостоверения на гишетата си, съобщиха от ведомството. Те ще могат да се изискват и заявяват само по електронен път. Самите гишета ще работят, но ще предоставят само документи, които са поръчани преди периода на инвентаризацията. Срокът между 2 и 11 януари е избран, тъй като по това време инвентаризация се провежда и в съдилищата и службите по вписвания към Агенцията по вписванията. Като резултат от това частните и държавни съдебни изпълнители и нотариусите също ограничават своята дейност, а издаваните от кадастралната агенция документи най-често се изискват от тях. В този период данъчните служби също намаляват обема на работата по издаване на данъчни оценки за недвижими имоти. ", "date": "2018.12.26", "title": "Кадастърът не приема  заявки до 11 януари"}
{"url": "https://www.24chasa.bg/novini/article/7216314", "text": "\"Днес сме по-единни, по-сплотени и много повече от миналата година”, с тези думи се обърна председателят на ДПС Мустафа Карадайъ към хилядите членове и симпатизанти на ДПС, събрали се на възпоменаталния митинг пред паметника на \"Тюркян Чешма\" за да отдадат почит на жертвите от трагичните събития на т. нар „възродителен процес„ през 1984 г. в кирковското село Могиляне. „Само да знаете как изглежда тази картина от тук! Тук виждам цяла България, хора от всички региони на страната. По-различна картина от миналата година, когато имаше едни хора, които не знаеха къде им е мястото. Тогава казахме - Тези, които работят срещу нашето единство не са наши приятели, а врагове. Каквито и опити да правят да ни разделят, ние казахме още тогава-трудно ще е, тежко, но това е поредното ни изпитание. Длъжни сме да бъдем горди и достойни депесари, да преодолеем и това. И то премина, и сега виждаме площада. Това знаме не е само един метър плат, то е изтъкано с душите на нашите жертви, с тъгата и болката на героите и репресираните. Това знаме ще се вее още дълго време, защото е флагът на свободата, мира и единството”, изрече от трибуната Мустафа Карадайъ. Да помогнем да се върнат заблудените под знамето на свободата и толерантността. Това е биографията на ДПС, тя не трябва да се забравя, за да не се повтарят онези събития от тоталитарния режим. В своята емоционална реч Карадайъ бе категоричен „Онази власт ни обедини в мъката, в болката в страданието. Ние бяхме обединени , а това обединение се нарича ДПС“ Тогава в Северна България се създаде една нелегална организация и знаете кой я ръководи-д-р Ахмед Доган. Тя бе разкрита, хората бяха по затворите, но и от там се организираха мирните протести, които докараха демокрацията в Родината ни. Тези протести нас ни обединиха в ДПС. Всякакви експерименти се правиха, като инструменти в нечии ръце, които искаха да ни разделят. Но нашата основа са нашите жертви, нашите герои, нашите страдания. И никой не може да разбута тази основа. „Днес председателят на комисията по правата на човека каза, че такива събития не е имало, че хората са се самонаранявали. Има една история в учебниците, друга в архивите и трета-в нашите души и ние я знаем. Затова трябва да говорим, за да знаят идните поколения, за да не се повторят тези събития. Това е нашата биография, нашата история. Картината тук говори, Тюркян говори”, посочи Карадайъ. Карадайъ отбеляза и за съществуващата криза на толерантността в България и Европа и опитите за ксенофобия разделение и противопоставяне. Той призова всеки един да направи своя личен избор и да участва на предстоящите избори през 2019 г, защото в „демокрацията изборът се прави чрез избори“ Местните са далеч, но преди това са изборите за Европейски парламент. Те са много важни за ДПС, за България, за Европейския съюз. Ако в Европа днес се отчита криза на толерантността, то тук ние я понасяме всеки ден. В управлението има националисти, които Европа нарича фашисти. Патриотите сме ние! Ние имаме отговорност към Родината си и сме длъжни да направим своя избор, България да направи своя избор, ЕС да направи своя избор. Затова, да бъдем активни и да заемем полагащото ни се достойно място!”, завърши речта си Мустафа Карадайъ. От трибуната на митинга народният представител от турския меджлис Юксел Йозкан изказа благодарности към почетния председател на ДПС д-р Ахмед Доган и заяви, че ДПС е в основата на борбата за правата и свободите в България. Искам да благодаря на всички създатели на Движението за права и свободи, като най-първо искам да благодаря на Ахмед Доган. Искам да благодаря на всички структури на ДПС и Младежко ДПС, че се борят за мира на всички граждани на България. Цялото ръководство на ДПС, водено от председателя на Движението Мустафа Карадайъ, поднесоха венци и цветя на Тюркян чешма. На възпонателния митинг присъстваха още зам.-председателят на ДПС Ахмед Ахмедов, зам.-председателят на ДПС и кмет на Кърджали Хасан Азис, членът на ЦОБ Ердинч Хайрула и Станислав Анастасов, зам.-председателят на ПГ на ДПС Халил Летифов, народните представители Адлен Шевкед, Ерол Мехмед, Танер Али, Имрен Мехмедова, Елхан Кълков, д-р Джевдет Чакъров, Ихсан Хаккъ, д-р Хасан Адемов, Сергей Кичиков, Джейхан Ибрямов и Бюрхан Абазов, евродепутатът Неджми Али, евродепутатът и председател на Младежко ДПС Илхан Кючюк, областният председател на ДПС Кърджали Изет Шабан, областни председатели на ДПС от цялата страна, общински председатели и общински кметове на ДПС, главния мюфтия на Р България Мустафа Хаджи, районния мюфтия на Кърджали Бейхан Мехмед, бившия главен мюфтия на България Фикри Сали, Фахри Ватансевер-представител на ДПС за Истанбул-Р Турция, Лютфи Йизгюр-представител на ДПС за район Мармара-Р Турция, Гюнер Четин-представител на ДПС за район Тракия-Р Турция, Исмаил Ватансевер-представител на ДПС за Измир-Р Турция, Хюсеин Карамолла-един от основателите на ДПС, народните представители от Републиканската народна партия (CHP)-Турция Кямил Окяй Съндър и Юксел Йозкан, кметът на Черкезкьой Вахап Акай, представители на изселнически организации от Истанбул, Бурса и Измир и членове и симпатизанти на ДПС от цялата страна. По-късно в центъра на Момчилград се проведе възпоменатален митинг и бяха поднесе венци и цветя пред плочата в памет на жертвите на т. нар „възродителен процес“", "date": "2018.12.26", "title": "Карадайъ от Тюркян чешма: Патриотите сме ние!"}
{"url": "https://www.24chasa.bg/novini/article/7216321", "text": "Експертна група на германския Бундестаг стигна до извода, че Турция де факто е окупирала северните части на Сирия. Това се посочва в доклад от девет страници на специалисти, за който съобщава агенция ДПА, предаде ТАСС. \"Военното присъствие на Турция в района на Африн, както и в района на Азаз, Ел Баб и Джераблус в северна Сирия, от гледна точка на международното право съответства на всички критерии за военна окупация\", пише в експертизата, изготвена по искане на партията Левите в Бундестага. Специалистите в германския парламент смятат, че правото на самозащита, с което Анкара оправдава присъствието на свои сили в Сирия, действа само докато за Турция наистина има заплаха от нападения от страна на кюрдски формирования или от страна на терористичната Ислямска държава. В доклада се подчертава, че \"аргументът за необходимостта от самозащита е все по-малко убедителна от правна гледна точка с оглед на отслабването на ИД и загубата й на територии в Сирия\". Досега германското правителство се въздържаше да прави оценки на действията на Анкара в северна Сирия. Турският президент Ердоган обяви на 12 декември намерението Турция да започне операция на изток от река Ефрат в северна Сирия до няколко дни. По-рано Турция проведе две военни операции на територията на Сирия - \"Ефратски щит\" и \"Маслинова клонка\".", "date": "2018.12.26", "title": "Бундестаг: Турция де факто е окупирала северните части на Сирия"}
{"url": "https://www.24chasa.bg/novini/article/7216327", "text": "Две вдовици на шерпи, загинали на Еверест, ще се опитат да изкачат \"покрива на света\", за да завършат делото на своите съпрузи и за вдъхновение на други самотни жени, съобщава ДПА, цитирана от БТА.  Съпругът на Фурдики бил загинал при прокарването на обезопасителни въжета за чуждестранни клиенти на най-високата планина на планетата през 2013 година. Жената ще предприеме съвместен опит за изкачване с Нима Дома , съпруга на един от 16-те шерпи, затрупани от лавина в базовия лагер през 2014 година. \"Предприемаме катеренето, за да притъпим нашата болка и да отдадем почит на съпрузите си, като достигнем до върха, нещо което те не успяха!\" заявиха смелите жени. Тридесет и шест годишната Нима увери, че с Фурдики са преминали през усилени тренировки. Алпинистките вече са покорили два по-малки върха. В Непал са разположени осем от четиринадесетте най-високи планини на планетата. Връх Еверест е бил изкачен досега от 4 833 души. Първи на него стъпиха през 1957 година новозеландецът Едмънд Хилари и шерпът Тенсинг Норгей, припомня агенцията.", "date": "2018.12.26", "title": "Вдовици на шерпи ще изкачват Еверест \nза вдъхновение на самотни жени"}
{"url": "https://www.24chasa.bg/novini/article/7216330", "text": "Руското министерство на отбраната осъществи изпитания на хиперзвуковата ракета \"Авангард\", завършили с пълен успех и потвърдили всички нейни тактико-технически характеристики. Това заяви днес на правителствено заседание руският президент Владимир Путин, цитиран от ТАСС и БТА.  Путин посочи, че хиперзвуковата система \"Авангард\" ще постъпи на въоръжение в руските въоръжени сили още от следващата година. \"През 2019 г. на въоръжение в руската армия ще постъпи новата междуконтинентална стратегическа система \"Авангард\", ще бъде разгърнат такъв полк в състава на Стратегическите ракетни войски\", каза руският президент. Днешното изпитание било осъществено от ракетната база в Домбаровски в южната част на планината Урал, предаде Асошиейтед прес. Кремъл заяви, че ракетата успешно поразила целта си, която се намирала на полигона Кура на полуостров Камчатка (на разстояние от 6000 км). Според руското президентство руският държавен глава лично е наблюдавал изпитанието на \"Авангард\" от контролната зала на министерството на отбраната. Путин беше споменал \"Авангард\" сред поредица нови ядрени оръжия, представени от него през март, за които заяви, че не могат да бъдат прехващани. По думите му \"Авангард\" може да излети в атмосферата 20 пъти по-бързо от скоростта на звука. \"Движи се към целта като метеорит, като огнено кълбо\", каза Путин.", "date": "2018.12.26", "title": "Русия изпита успешно хиперзвуковата система \"Авангард\""}
{"url": "https://www.24chasa.bg/novini/article/7216337", "text": "Колона от автомобили има на магистрала \"Хемус\" преди София, информира МВР. С цел намаляване на престоя в тунелите е организирано изкуствено забавяне на трафика преди 42 км, в посока София. От \"Пътна полиция\" напомнят, че в участъка 38-36 км има стеснение поради ремонт на виадуктите. Движението се извършва двупосочно в платното посока Варна. На 33 км, в тунел \"Витиня\" в посока Варна, движението отново е двупосочно. Патрули на \"Пътна полиция\" подпомагат движението и призовават водачите при възможност да използват обходен маршрут по стария път от Ботевград за Витиня.", "date": "2018.12.26", "title": "Километрична тапа на магистрала \"Хемус\" преди София"}
{"url": "https://www.24chasa.bg/novini/article/7216339", "text": "Френската полиция арестува днес двама души, които са извадили пистолети играчки на летище \"Шарл дьо Гол\" в Париж, причинявайки паника и временна евакуация на един от терминалите, съобщи летищната управа, цитирана от Ройтерс и БТА.  \"Лицата бяха задържани към 8,30 часа. Като предохранителна мярка бе установен периметър за сигурност за около 45 минути. През това време имаше закъснение на полети и на други операции на терминала\", каза говорител на летището. Терминал 2АС е възстановил нормалната си работа към 12,30 местно време.", "date": "2018.12.26", "title": "Двама бяха задържани на летище в Париж, предизвикали паника с пистолети играчки"}
{"url": "https://www.24chasa.bg/novini/article/7216350", "text": "Около 30 души са леко ранени при земетресението тази нощ, разтърсило район северно от Катания в подножието на вулкана Етна, заявиха итлианските власти, цитирани от Ройтерс и БТА.  Земетресението беше усетено тази нощ в 3,19 ч и накара много хора да напуснат домовете си и да спят в автомобилите си. Магнитудът е бил 4,8. Било е усетено силно, защото епицентърът му е бил на сравнително малка дълбочина (1 километър), заявиха властите. На телевизионни кадри се виждаха щети по старинни сгради в градовете Санта Венерина и Дзаферана Етнеа. Някои от старинните църкви в района, изглежда, са понесли най-големи поражения. Към момента на земетресението не е имало никой в тях. Участък от автомагистрала, свързваща градовете Катания и Месина, е затворен заради повреждане на пътната настилка. Около 30 души са пострадали, повечето предимно от падаща мазилка, докато са бягали от домовете си, казаха властите. Около 10 души са откарани с линейки в болница, а другите са настанени при приятели и роднини. Никой не е със сериозни наранявания. Асошиейтед прес отбелязва, че земетресението е предизвикано от продължаващото изригване на вулкана Етна. Преди два дни Етна - най-високият и най-активен вулкан в Европа - изригна, при което се образува стълб от пепел в небето, а летището на Катания беше затворено.", "date": "2018.12.26", "title": "Около 30 души са леко пострадали при земетресението в Сицилия"}
{"url": "https://www.24chasa.bg/novini/article/7216367", "text": "Албанската мафия е изпрала милиард и половина евро в Сърбия, пише белградският вестник \"Курир\", цитиран от БТА. С това албанската мафия е станала може би най-големият играч в разработената схема за пране на пари, придобити от престъпна дейност, главно от търговия с нартокици и оръжие, казват събеседници на вестника. Бившият директор на полицията в Белград Марко Ницович казва, че албанските мафиоти купуват строителни терени, строят сгради и купуват недвижима собственост като по този начин перат в Сърбия между 80 и 100 милиона евро годишно, при това \"чрез така наречени сръбски бизнесмени\". \"В тези трансакции по правило никога не фигурира албанец, това се прави чрез някой друг, например Петър Петрович от Мюнхен, който, получавайки определен процент, служи като параван, фасада. Особен интерес се проявява към южна и югоизточна Сърбия\", каза Ницович за \"Курир\". Той добавя, че албанските наркокланове използват същата схема за придобиване на недвижимости в адриатическия район на Хърватия и Черна гора, както и в Босна и Херцеговина.", "date": "2018.12.26", "title": "Албанската мафия е изпрала милиард и половина евро в Сърбия"}
{"url": "https://www.24chasa.bg/novini/article/7216385", "text": "Редовното правителствено заседание ще се проведе в четвъртък, 27 декември, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА РАЗВИТИЕ НА ФИЗИЧЕСКОТО ВЪЗПИТАНИЕ И СПОРТА 2018-2020 Г. И ЗА ОДОБРЯВАНЕ НА ДОКЛАД ЗА ИЗПЪЛНЕНИЕТО НА НАЦИОНАЛНАТА ПРОГРАМА ЗА РАЗВИТИЕ НА ФИЗИЧЕСКОТО ВЪЗПИТАНИЕ И СПОРТА 2013-2016 Г. Внася: министърът на младежта и спорта 2. ПРОЕКТ НА РЕШЕНИЕ ЗА УТВЪРЖДАВАНЕ НА СПИСЪК НА РЕПУБЛИКАНСКИТЕ ПЪТИЩА, ПРИЕМАНЕ НА СПИСЪКА НА РЕПУБЛИКАНСКИТЕ ПЪТИЩА, ЗА КОИТО СЕ СЪБИРА ТАКСА ЗА ПОЛЗВАНЕ НА ПЪТНАТА ИНФРАСТРУКТУРА - ВИНЕТНА ТАКСА, И ЗА ОПРЕДЕЛЯНЕ НА СЪОРЪЖЕНИЕ, ЗА КОЕТО СЕ СЪБИРА ТАКСА ПО ЧЛ. 10, АЛ. 4 ОТ ЗАКОНА ЗА ПЪТИЩАТА ЗА ПОЛЗВАНЕ НА ОТДЕЛНО СЪОРЪЖЕНИЕ ПО РЕПУБЛИКАНСКИТЕ ПЪТИЩА. Внася: министърът на регионалното развитие и благоустройството 3. ПРОЕКТ НА ПОСТАНОВЛЕНИЕ ЗА ПРИЕМАНЕ НА АКТУАЛИЗИРАН СПИСЪК СЪС ЗАЩИТЕНИТЕ ОТ ДЪРЖАВАТА СПЕЦИАЛНОСТИ ОТ ПРОФЕСИИ ЗА УЧЕБНАТА 2019/2020 Г. И НА АКТУАЛИЗИРАН СПИСЪК СЪС СПЕЦИАЛНОСТИ ОТ ПРОФЕСИИ, ПО КОИТО Е НАЛИЦЕ ОЧАКВАН НЕДОСТИГ ОТ СПЕЦИАЛИСТИ НА ПАЗАРА НА ТРУДА ЗА УЧЕБНАТА 2019/2020 Г. Внася: министърът на образованието и науката 4. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ПЛАН ОТ ИНИЦИАТИВИ ЗА ОТБЕЛЯЗВАНЕ НА 15-АТА ГОДИШНИНА ОТ ЧЛЕНСТВОТО НА РЕПУБЛИКА БЪЛГАРИЯ В НАТО И 70-АТА ГОДИШНИНА ОТ СЪЗДАВАНЕТО НА ОРГАНИЗАЦИЯТА НА СЕВЕРНОАТЛАНТИЧЕСКИЯ ДОГОВОР. Внася: заместник министър-председателят по правосъдната реформа и министър на външните работи 5. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 85 НА МИНИСТЕРСКИЯ СЪВЕТ ОТ 2007 Г. ЗА КООРДИНАЦИЯ ПО ВЪПРОСИТЕ НА ЕВРОПЕЙСКИЯ СЪЮЗ. Внася: министър-председателят 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ. Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ” ЕАД - СОФИЯ. Внася: министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „НАПОИТЕЛНИ СИСТЕМИ” ЕАД - СОФИЯ. Внася: министърът на земеделието, храните и горите 9. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ МИНИСТЕРСТВОТО НА ОТБРАНАТА ПРАВОТО НА УПРАВЛЕНИЕ ВЪРХУ ИМОТ - ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА ОБЛАСТНИЯ УПРАВИТЕЛ НА ОБЛАСТ РАЗГРАД ЗА НУЖДИТЕ НА ОБЛАСТНАТА АДМИНИСТРАЦИЯ. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, НА ВИСШИЯ СЪДЕБЕН СЪВЕТ ЗА НУЖДИТЕ НА ОКРЪЖНИЯ СЪД - ТЪРГОВИЩЕ, И НА КОМИСИЯТА ЗА ЗАЩИТА ОТ ДИСКРИМИНАЦИЯ. Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ (ОИСР). Внася: министърът на финансите 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА ГЪРЦИЯ ЗА РЕГЛАМЕНТИРАНЕ НА ЖЕЛЕЗОПЪТНИЯ ТРАНСГРАНИЧЕН ТРАФИК. Внася: министърът на транспорта, информационните технологии и съобщенията 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ”, ПРОВЕДЕНО НА 7 ДЕКЕМВРИ 2018 Г. В БРЮКСЕЛ. Внася: министърът на здравеопазването 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ”, ФОРМАТ „ПРАВОСЪДИЕ”, ПРОВЕДЕНО НА 7 ДЕКЕМВРИ 2018 Г. В БРЮКСЕЛ. Внася: министърът на правосъдието 15. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „БАЛЧИК - ЦЕНТРАЛЕН”, ОБЩИНА БАЛЧИК, ОБЛАСТ ДОБРИЧ. Внася: министърът на туризма 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ЗАЩИТА НА ТЪРГОВСКАТА ТАЙНА. Внася: министърът на икономиката 17. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА НАСЪРЧАВАНЕ НА ЗАЕТОСТТА, ПРИЕТ С ПОСТАНОВЛЕНИЕ № 131 НА МИНИСТЕРСКИЯ СЪВЕТ ОТ 2003 Г. Внася: министърът на труда и социалната политика 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА И НАЧИНА ЗА ВКЛЮЧВАНЕ НА ЛАБОРАТОРИИТЕ В СПИСЪКА ПО ЧЛ. 22, АЛ. 1, Т. 8 ОТ ЗАКОНА ЗА ХАЗАРТА, ЗА ИЗИСКВАНИЯТА ЗА ИЗПИТВАНЕ НА ИГРАЛНО ОБОРУДВАНЕ И ИГРАЛЕН СОФТУЕР И ЗА РЕДА ЗА ИЗВЪРШВАНЕ НА ПРОВЕРКИ, ПРИЕТА С ПОСТАНОВЛЕНИЕ № 164 НА МИНИСТЕРСКИЯ СЪВЕТ ОТ 2013 Г. Внася: министърът на финансите 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ОКОЛНАТА СРЕДА И ВОДИТЕ, ПРИЕТ С ПОСТАНОВЛЕНИЕ № 208 НА МИНИСТЕРСКИЯ СЪВЕТ ОТ 2017 Г. Внася: министърът на околната среда и водите", "date": "2018.12.26", "title": "Вижте какво решава Министерски съвет утре"}
{"url": "https://www.24chasa.bg/novini/article/7216388", "text": "Русия разкритикува днес Израел заради нанесения удар близо до сирийската столица и каза, че той е застрашил два пътнически полета, предаде Асошиейтед прес, цитирана от БТА.  Говорителят на министерството на отбраната Игор Конашенков каза днес, че шест израелски изтребителя Ф-16 са извършили \"провокативно\" нападение в момент, когато два пътнически самолета са се готвели да кацнат в Дамаск и в Бейрут. По думите му това е създало пряка заплаха за самолетите. Конашенков каза, че сирийската армия не е задействала пълния капацитет на системите си за противовъздушна отбрана, за да не свали погрешка пътническите самолети. Той добави, че сирийските авиодиспечери са пренасочили пътуващия за Дамаск самолет към руската военна база \"Хмеймим\" в сирийската крайбрежна провинция Латакия. По негова информация сирийските сили за противовъздушна отбрана са свалили 14 от 16-те бомби, хвърлени от израелските военни машини. Останалите две са ударили сирийски военен склад на 7 километра западно от Дамаск, при което са били ранени трима сирийски войници.", "date": "2018.12.26", "title": "Според Русия израелският въздушен удар срещу Сирия е застрашил два пътнически полета"}
{"url": "https://www.24chasa.bg/novini/article/7216393", "text": "Нови мерки срещу търговията с фалшиви лекарства в аптеките. От догодина влиза в сила нова евродиректива, която ще гарантира, че всеки медикамент, който стига до пациентите, е истински, предаде NOVA.  Съвсем скоро всяко лекарство, което купуваме с рецепта, ще бъде проверявано преди да бъде продадено. Медикаментите ще имат уникален номер, който ще показва дали са фалшиви. За целта обаче е нужно аптеката да разполага с компютър, интернет и четец, който да сканира баркода. Между 1 и 4% от лекарствата в Европа са фалшиви. Измами се правят най-често със съдържанието на медикаментите. Често се подправя и информацията, която дават опаковката и листовката. Евродирективата ще се опита да спре именно тези злоупотреби. Т.нар. верификация на лекарствени продукти ще е задължителна за всички страни-членки на Европейския съюз. Новите правила няма да се отразят на цените. Разходи обаче ще има за аптеките, които ще трябва да инвестират в четци за сканиране на баркодовете. Собственичка на аптека изчислява, че за внедряването на системата ще са нужни минимум 500 лева. Някои фармацевти дори предупреждават за фалит на аптеки. Промяната няма да важи за лекарствата, които се отпускат без рецепта. Новите правила ще важат за аптеките от 10 февруари 2019 г.", "date": "2018.12.26", "title": "Нови мерки срещу търговията с фалшиви лекарства"}
{"url": "https://www.24chasa.bg/novini/article/7216331", "text": "7 281 439 471 подаръка раздаде Дядо Коледа, докато пропътува 510 милиона километра в святата нощ, показват данните на Северноамериканското военновъздушно космическо командване НОРАД (North American Aerospace Defense Command), което следи движението на белобрадия старец. Заявки какво искат децата, приемаха военните, 1500 доброволци и дори американският президент Доналд Тръмп и съпругата му Мелания. Американските военни започват да следят пътя на Дядо Коледа от Лапландия през далечната 1955 г. Началото е дадено с грешка в реклама на колорадския магазин “Сиърс Роубъкс”. Те пускат реклами във вестник “Газет” с телефонен номер, на който децата да звънят, за да си поръчат подаръци. Една от цифрите обаче е сбъркана и Полковник Хари Шоуп вдига телефона пръв. Той е стреснат, тъй като този апарат би трябвало да звънне само в случай на въздушна заплаха. Вместо това обаче чува въпроса: “Ти ли си Дядо Коледа?”. Изнервен от преживения стрес, военният първоначално решава, че е шега. Бързо обаче разбира, че говори с дете. То го мисли за Дядо Коледа, а полковникът му дава информация, че белобрадият старец в момента е над Канада, но тепърва ще дойде в САЩ. “Той идва в къщите на децата, след като са заспали”, казва полковникът. В следващите часове звънят стотици малчугани, а военните започват да следят маршрута на Дядо Коледа, и така вече 63 години. И до днес обаче казват, че белобрадият старец влиза само когато децата са заспали. Днес, разбира се, вече има и уебсайт. Освен на позвънявания отговарят и на мейли. Тази година имаше подозрения, че традицията ще бъде нарушена за пръв път. Причината бе, че федералното правителство на САЩ спря частично работа, тъй като демократите и републиканците в Конгреса не успяха да се споразумеят за неговото финансиране заради искането на президента Доналд Тръмп в законопроекта да бъдат предвидени 5 млрд. долара за изграждане на стена по границата с Мексико. Военните обаче увериха, че всичко е наред и проследяването на белобрадия старец ще се случи. Пътуването на Дядо Коледа започва на 24 декември в 2,01 ч източноамериканско време  ). Първи подаръци са получили жителите на Австралия и Нова Зеландия, а после радари на НОРАД са регистрирали полета на шейната над Япония, Китай, Индия, Африка, Близкия изток, Европа, Латинска Америка, Гренландия и Русия. Над България добрият старец е минал около 19,30 ч. Полетът на шейната се следи от 47 радара, разположени в северните и източните райони на САЩ и Канада, а също и от спътници с инфрачервени датчици. За тях се твърди, че реагират на топлинното лъчение от червения нос на елена Рудолф, теглещ шейната на Дядо Коледа. По време на 25-те часа пътуване са се получили Всички са питали къде е белобрадият старец и кога ще мине през техния дом. В сайта, който следи Дядо Коледа - noradtrackssanta.org, пък са регистирани над 100 млн. посещения, отчитат военните. От 2007 г. те си партнират с гугъл за по-добро проследяване и визуализация на Дядо Коледа.  От години като доброволци участват и знаменитости, сред които бе и президентът на САЩ. Тази година Доналд и Мелания Тръмп разговаряха по телефона с няколко души, които пожелаха да научат къде точно се намира добрият старец, раздаващ подаръци. Тръмп разпита момченце на име Колман как се представя в училище, какви са оценките му и на колко години е, а после го попита дали вярва в Дядо Коледа. В сайта на НОРАД за следене на Дядо Коледа децата виждат белобрадия старец в полет, като разбират и къде е следващата му дестинация и след колко време ще е там. Зезвеци пък се шегуват, че ще следят в кои къщи не ходи Дядо Коледа, защото там живеят лошите момичета. От НОРАД обаче са категорични, че следят в кой град е Дядо Коледа, но не и в коя къща се намира. И докато мнозина учени са изчислявали, че Дядо Коледа се движи със скорост от 1800 мили в секунда, за да обиколи всички домове, то от НОРАД имат друго обяснение. За него то продължава седмици, дори месеци по неговия начин за отброяване на време”, казват от НОРАД в сайта си. Оттам обаче не могат да отговорят на един въпрос. Как Дядо Коледа се спуска по комините? “И до днес се опитваме да разгадаем тайната му, но без успех”, казват военните.", "date": "2018.12.26", "title": "Дядо Коледа раздаде 7 281 439 471 подаръка в празничната нощ, над 100 млн.  деца  гледаха пътуването му"}
{"url": "https://www.24chasa.bg/novini/article/7216312", "text": "Срокът на военното положение, въведено на 25 ноември в някои райони на Украйна, след като Русия задържа три украински кораба, изтече днес. Това заяви днес пред Съвета за национална сигурност на Украйна президентът Петро Порошенко, цитиран от Ройтерс и ТАСС. \"Днес в 14 часа се прекратява военното положение. Това е мое принципно решение, то е основано на анализ на всички елементи на текущата ситуация в сферата на сигурността\", каза той и отбеляза, че засега не планира да удължава срока. Украинският президент поясни, че не желае да продължава извънредния режим, тъй като не иска да ограничава правото на гражданите да избират и да бъдат избирани. Порошенко гарантира, че президентските избори ще се състоят така, както е по план - на 31 март догодина, предаде БТА.  Като основно постижение на военното положение украинският президент посочи значително увеличаване на отбранителните способности на Украйна. Беше свършена огромна работа по предислокация на войски, осъществяване на доставки на ново въоръжение и модернизация на бойна техника, каза той. По-рано този месец Порошенко беше обявил, че не възнамерява да продължава срока на военното положение извън предварително планирания едномесечен срок, освен ако не бъде предприета пълномащабна атака от Русия. Украинските военни кораби бяха задържани в Керченския проток между анексирания от Русия Крим и южната част на Русия, която контролира достъпа до Азовско море, където има както руски, така и украински пристанища, отбелязва Ройтерс. Москва заяви, че корабите са били навлезли в руски води при опит да преминат протока, без предварително да са уведомили за това. Киев каза, че на корабите му не им е нужно разрешение от Русия, за да минават през протока. Според закона за военното положение Украйна забрани на руснаци в боеспособна възраст да влизат на нейна територия и повиши мерките за сигурност по важни обекти като атомни електроцентрали и черноморските пристанища. По-рано този месец началникът на украинската армия заяви, че от август Русия увеличава силите си по границата и че сега представлява най-голямата заплаха във военно отношение от 2014 г., годината, в която тя анексира Крим. Първоначално Порошенко искаше да въведе военно положение за 60 дни, но депутатите във Върховната рада се обявиха категорично против, защото видяха в това желание на държавния глава да бъдат отложени и дори отменени президентските избори на 31 март, отбелязва ТАСС. В резултат президентът беше принуден да отстъпи и съкрати срока на военното положение на 30 дни, за да не засегне то \"нито един ден от предизборната кампания\", и се отказа от това да го въвежда за цялата територия на Украйна и се ограничи само с десет области.", "date": "2018.12.26", "title": "Изтече срокът на военното положение \nв Украйна"}
{"url": "https://www.24chasa.bg/novini/article/7216259", "text": "Американското космическо ведомство възнамерява да отправя своите астронавти до Международната космическа станция /МКС/ с руските кораби \"Союз\" дори и след като САЩ ще бъдат в състояние да го правят със собствени пилотирани мисии, предава ТАСС. Агенцията цитира публикация на специализирания сайт Спейс. По думите на официалния представител на НАСА Стефан Шиърхолц ще бъдат разгледани възможностите и за доставка на руски космонавти до МКС на борда на американски пилотирани кораби. Висшето ръководство на НАСА потвърди своето намерение да използва руските космически кораби \"Союз\" и след 2019 година, предава БТА. Шиърхолц поясни, че изстрелването на американски и руски кораби едновременно, тоест американци на американски кораби и руснаци на руски космически апарати ще бъде нецелесъобразно. Това е така, защото на МКС са изградени два основни сегмента - руски и американски. Те се нуждаят от доставки за модулите както за едната, така и за другата страна. Поради тази причина най-удачният вариант ще бъде извеждането на смесени екипажи до МКС.", "date": "2018.12.26", "title": "НАСА възнамерява да продължи да изпраща \nсвои астронавти на корабите \"Союз\""}
{"url": "https://www.24chasa.bg/novini/article/7216265", "text": "Премиерът на Република Македония Зоран Заев няма да се кандидатира на предстоящите догодина президентски избори, които председателят на парлрамента Талат Джафери ще насрочи в кря на февруари, предаде агенция МИА. Според правителствени източници Заев предрпочитал заедно с президентските да се организират и парламентарни избори, но по въпроса трябва да се произнесат и коалиционните партньори, а някои от тях не подкрепят тази идея, предаде БТА. Заев възнамерява след празниците и след приключването на промените в конституцията да се посвети на избора на кандидат за президент. Мандатът на сегашния държавен глава Георге Иванов приключва през май 2019 г. По-голямата част от анкетираните македонски граждани виждат премиера Зоран Заев на президентския пост, сочи проучване на общественото мнение, проведено от телевизия Телма и Македонския център за международно сътрудничество /МЦМС/, съобщи МИА. Заев също така е с най-висок рейтинг като евентуален общ кандидат на македонците и албанците. За него биха гласували най-голям брой от македонците и албанците, отбелязва МИА. Същевременно сайтът Бизнес вести предаде, че според най-новата анкета на телевизия Телма, свързана с президентските избори, които се очакват тази пролет, лидерът на ВМРО-ДПМНЕ Християн Мицкоски има най-голямо доверие сред македонците. Мицкоски получава доверието на 11,9 процента от македонците, а премиерът Зоран Заев - 10,2 процента. Според първата анкета на въпроса, ако утре има президентски избори за кой кандидат бихте дали своя глас, 12,4 на сто от анкетираните са избрали Заев, а 8,2 процента лидера на ВМРО-ДПМНЕ Християн Мицкоски и министъра на външните работи Никола Димитров. За Стево Пендаровски биха гласували 6,8 процента от анкетираните.", "date": "2018.12.26", "title": "Зоран Заев няма да се кандидатира на предстоящите президентски избори в Македония"}
{"url": "https://www.24chasa.bg/novini/article/7216268", "text": "Президентът на Украйна Петро Порошенко официално обяви днес прекратяване на действието на военното положение в страната, предадоха Ройтерс и ТАСС. \"Днес в 14 часа се прекратява военното положение. Това е мое принципно решение, основано на анализа на всички компоненти на настоящата ситуация в сферата на сигурността\", каза той и добави, че засега на планира да го удължава, предава БТА. Той обясни решението си да не удължава специалния режим с нежеланието си да ограничава правото на гражданите да избират и да бъдат избирани. Порошенко гарантира, че президентските избори ще се състоят, както е по план, на 31 март 2019 г.", "date": "2018.12.26", "title": "Президентът Порошенко прекрати военното положение в Украйна"}
{"url": "https://www.24chasa.bg/novini/article/7215911", "text": "В 01:20 ч., на 25 -ти декември в ломската полиция е получен сигнал за възникнал пожар в необитаема селскостопанска постройка, намираща се в гр. Лом, собственост на Ц. В. Ц.. на 54г. В следствие на пожара са изгорели 40 кв. метра. покривна конструкция и Колесен трактор \"Владимировец 25\". Местопроизшествието е посетено от дежурна оперативна група, извършен е оглед с участието на специалист от РСПБЗН - Монтана и по случая е образувано досъдебно производство. Установено е, че в имота не е имало електрозахранване, а също така и че тракторът е бил без акумулатор. Причината за възникване на пожара и стойността на нанесената щета са в процес на изясняване. Работата по изясняване на случая продължава РУ Лом.", "date": "2018.12.26", "title": "Неизвестен подпалил необитаема селскостопанска постройка в Лом"}
{"url": "https://www.24chasa.bg/novini/article/7215916", "text": "Около 11:05 часа в ОДЧ-берковица е получен сигнал за възникнало ПТП на пътя от гр. Враца към гр. Вършец. При пристигане на място е установен водача M.P.И. nа 50г. oт гр. Враца. Същият управлява лек автомобил \"Фолксваген голф\", като се движи с несъобразена скорост с релефа на местността на пътя, губи контрол върху мпс-то излиза в ляво извън пътното платно. От реализираното ПТП има пострадалa по-възрастната жена на задна дясна седалка - Л.Х.Г. на 69г. от гр. Враца. Тя е транспортирана с екип на спешен център в МБАЛ Монтана, като при прегледа е установено, че същата има фрактура на прешлен и ребро и е настанена за наблюдение, без опасност за живота. Водачът е изпробван за употреба на алкохол с техническо средство \"Алкотест -7510\", като пробата е отрицателна. На водача е връчен акт по закона за движение по пътищата.. По случая е уведомена полицията и дежурния прокурор. От водача и от пострадалото лице са снети писмени обяснения. Мъжът и пътуващите две жени са роднини и нямат претенции един към друг, нито към органите на МВР.", "date": "2018.12.26", "title": "Кола катастрофира по пътя от Враца към Вършец, жена е пострадала"}
{"url": "https://www.24chasa.bg/novini/article/7215877", "text": "През първите 11 месеца на годината Китай е събрал административни глоби в размер на почти 13,6 милиарда юана от над 166 000 нарушения свързани с околната среда, заявиха от Министерството на екологията и околната среда в медийно съобщение от вторник. Общият размер на глобите от източната китайска провинция Дзянсу е 1,973 милиарда юана и заема първото място в списъка, следвана от южната провинция Гуандун с 1,537 милиарда юана и северната Хъбей с 1,253 милиарда юана, предава  . От Министерството не съобщават размера на глобите за същия период на миналата година, но посочват, че броят пет вида от наказанията е намалял, сред тях са глобите калкулирани на дневна база, спиране на производството, задържане и наказателни санкции.", "date": "2018.12.26", "title": "Китай е събрал над 13 милиарда юана глоби за нарушения свързани с околната среда"}
{"url": "https://www.24chasa.bg/novini/article/7215939", "text": "Около 2000 бежанци са се върнали на територията на Сирия през изминалото денонощие, се съобщава днес в ежедневната сводка на Центъра за прием, разпределяне и разполагане на бежанци към руското министерство на отбраната, цитиран от ТАСС. \"През изминалото денонощие в Сирийската арабска република от територията на други държави са се върнали 2000 бежанци\", се казва в съобщението на центъра. Допълва се, че завърналите се включват 1134 души, дошли от Ливан, и 866 души, дошли от Йордания, предава БТА. От 18 юли 2018 г. от територията на други държави в Сирия са се върнали общо над 76 000 души. Руското военно ведомство добави, че инженерните части на сирийската армия за денонощие са разминирали територия с площ 10,6 хектара, открили са и са унищожили 38 взривоопасни предмета, в това число две самоделни взривни устройства.", "date": "2018.12.26", "title": "Русия: Около 2000 бежанци са се върнали в Сирия през изминалото денонощие"}
{"url": "https://www.24chasa.bg/novini/article/7215956", "text": "Няколко хиляди се събраха на възпоменателен митинг, посветен на 34-годишнината от протестите срещу възродителния процес, в кирковското село Могиляне. Той се провежда край Тюркян чешма, построена в памет на бебе, убито по време на портестите.  Тук са лидерът на ДПС Мустафа Карадайъ, кметове на общини от България и Турция, представители на изселнически организации. За първи път от няколко години на митинга на ДПС присъства и главният мюфтия на мюсюлманите в България Мустафа Хаджи. Събитието протича спокойно и няма напрежение. Очаква се представители на ДОСТ да бъдат в Могиляне следобед, когато проявата на ДПС ще е вече приключила. ", "date": "2018.12.26", "title": "Хиляди се събраха на възпоменателен митинг в кирковското село Могиляне"}
{"url": "https://www.24chasa.bg/novini/article/7215952", "text": "Почина писателят Иван Симеонов, научи БТА от семейството. Поклонението ще е на 27 декември от 14 ч. в храма \"Св. Седмочисленици\". Иван В. Симеонов е автор на книгите \"Моят Христос\", \"В светлината на последното слънце\", \"Видения в светлината\", \"Сезони на един живот\", на драматичните поеми \"Орфей, Евридика и любовта\" и \"Втора легенда за великия инквизитор\", драмата \"Любовта на Саломе\", новелата \"Завръщането на блудния син\", есетата \"Мистерия на битието\", поетичния цикъл \"Химни за мистерията на неизразимото\". Наричаха го новоапостол на вярата и аристократ на духа, а книгите му бяха определяни като единство на поезия, философия и религия. Последните \"Химни\" Иван Симеонов представи за 90-годишнината си. Определи ги като завършек на поетичен свят, създаван дълги години в смирена самота. Пишеше за пораженията на постмодерното време на материалност, за необходимостта от спасяване на индивида като уникална ценност, за мисията на изкуството и религията. Заявяваше, че авангардно днес може да бъде наричано само изкуството, което се вдъхновява от проблема за спасителното ни преобразяване. Постоянна тема в светлата му мистичната поезия беше духовната еволюция, личната Голгота на свободните за избор между доброто и злото хора. Големият въпрос на съществуването според него беше каква душа връщаме на Създателя. Вярваше силно в победата на Любовта, в моралната и духовна истина на християнството, която ни прави истински свободни. Носител е на наградата \"Златен век\" на Министерството на културата. Писателят Иван Симеонов е един от най-големите дарители на Националния литературен музей.", "date": "2018.12.26", "title": "Почина писателят Иван Симеонов"}
{"url": "https://www.24chasa.bg/novini/article/7215950", "text": "Строителна неизправност причини пожар на Коледа в къща в павликенското село Върбовка. Сигнал за инцидента бил подаден минути след 17 ч. на 25 декември в Оперативен център Велико Търново, съобщават от пожарната. На местопроизшествието пристигнали екип огеборци от службата в Павликени. Те успели да спасят сградата. Пламъците унищожили само 4 кв.м междуетажна преградна конструкция. При огледа станало ясно, че причина за инцидента е строителна неизправност – вградена греда в комина. В нощта срещу сряда се е самозапалил и комин на жилищна кооерация в Лясковец. Пламъците са били забелязани около 1.30 ч. след полунощ и на мястото пристигнали пожарникари. Те са се намесили своевременно и от произшествието няма матриални щети.", "date": "2018.12.26", "title": "Къща пламна на Коледа в Павликенско"}
{"url": "https://www.24chasa.bg/novini/article/7215879", "text": "Китай представи на тези, които търсят надеждно и достъпно възпиращо средство срещу заплахите от море, противокорабна балистична ракета, която се твърди, че е първата по рода си на международния пазар, предава  . Китайската корпорация за авиокосмически науки и промишленост (CASIC), най-големият производител на ракети в страната, представи на пазара свръхзвуковата противокорабна балистична ракета CM-401, като заяви, че тя е способна на бързи и прецизни удари срещу средни и големи кораби или срещу цели на сушата. От корпорацията твърдят, че оръжието лети между 20 и 100 км над земната повърхност и маневрира със свръхзвукова скорост по време на полета си. Ракетата се издига до определена височина, докато наближи целта, след това започва свръхбързо гмуркане към нея, казаха от CASIC. От там добавиха също, че CM-401 притежава голяма разрушителна сила, добра способност за проникване и комбинация от траектории. Ракетата може да се монтира на различни платформи. Тя лети със средна скорост от 4900 км/ч, или четири пъти по-бързо от звука, през по-голямата част от полета и достига максимална скорост от 2 000 м в секунда, или шест пъти по-бърза от тази на звука, когато приближава целта. Ракетата е в състояние да носи 290-килограмова бойна глава, има максимален обхват на удара от 290 км и успеваемост от 90%, което означава девет ефективни удара в целта от 10 изстрела. Държавният отбранителен конгломерат направи публично достояние ракетната система на 12-то международно изложение за авиационни и космически технологии, което се провежда в момента в китайския град Джухай, провинция Гуандун.", "date": "2018.12.26", "title": "Китай представи своя супербърза противокорабна балистична ракета"}
{"url": "https://www.24chasa.bg/novini/article/7216030", "text": "Нека в душите ни се възцари добрата воля, радостта от съпричастността едни към други, \"за да прекараме тих и мирен живот в пълно благочестие и чистота, защото това е добро и угодно пред Нашия Спасител\", пожела за Рождество Христово в интервю за БТА старозагорският митрополит Киприан. Следва пълният текст на интервюто: - Иисус Христос идва на земята, за да отвори очите на сърцата ни, да приобщи човешкия род към духовните ценности и вечното Божие царство \"дето ни молец, ни ръжда ги яде, и дето крадци не подкопават и не крадат\" /Матей 6:20/ Спасителят слезе при нас с велико смирение, за да ни стане брат, да ни научи, че само когато душите ни се стремят към духовни хоризонти, в тях може да се роди Той, носещ любов, мир и радост. Божият Син дойде, снизходи към нас, малките, и отправи зов да Му се уповаваме, да разчитаме не на себе си и на своите мними достоинства, а на Него, готов винаги да ни чуе. Посочи ни необходимостта от молитвата, мощта й, когато е отправена със смирено сърце. Нека не забравяме, че именно молитвата е средство за привличане на Божията благодат. Молитвата, както учи свети Никодим Светогорец, е и ръката, която приема всяко дарено ни от Бога благодеяние. Чрез нея ние заставаме до неизчерпаемия извор на безпределната Божия любов към нас и черпим сили за духовно усъвършенстване. Трябва да се молим винаги и с цяло сърце, всяка дума трябва да бъде изречена като част от душата ни и вопъл към нашият Небесен Отец. Светите отци казват, че се учим цял живот на молитвения подвиг. Истинската молитва наистина е подвиг, духовна височина, в която трябва да вложим много труд, търпение, надежда и вяра. Когато ги проявяваме, Бог сам ни учи и ни води към величието на молитвения диалог с Него. - Необходимо е да пристъпваме към молитвата с искреното желание и готовност да изпълняваме само Божията воля. Това е необходимо, защото нашата воля е примесена със самолюбие и много често греши. А Господнята воля е премъдра, блага и никога не греши. Трябва да утвърждаваме в желанията си да искаме и просим от Бога, само това, което Му е угодно, защото само тогава то е полезно за нас. Ние имаме своите делнични човешки просби и често се налага да просим Божията подкрепа за тяхното сбъдване. Бог знае пътища и начини за осъществяването им, често дори неподозирани от нас. Нека се доверим на промисъла Му и да не поставяме срокове за изпълнение. Понякога Бог не изпълнява това, което на момента желаем, за да ни защити от бъдещи беди и неприятности, незнайни за самите нас. Да не забравяме, че няма нечута молитва и всеки вопъл към Бога води, ако не това, за което просим, то други блага, от които се нуждае душата ни. За да бъдем чути, ние трябва да ходатайстваме и за молитвената подкрепа на Пресвета Богородица, която ден и нощ се моли за нас, както и застъпничеството на всички светии: архангели и ангели, апостоли и пророци, мъченици, преподобни отци и майки, които са благоугодили на Бога, както и на нашия ангел пазител и светията, чиито има носим. - Това наистина е важно да се знае. Свети Василий Велики пише, че когато коленичим, за да се помолим, отначало трябва да славословим Бога, след това да Му благодарим за благодеянията, които ни е направил, после да се помолим за опрощаване на греховете си и престъпването на Неговите заповеди и да поискаме необходимото за спасението на душите си. Едва тогава е редно да изброим духовните, душевните и телесните си потребности. - Трябва всички да се вслушаме в думите на свети апостол Павел \"Постоянствайте в молитвата, като бодърствате в нея\" /Кол. 4:2/ Смиреното търпение, постоянството и неуморността в молитвата, както прекрасно се изразява св.Никодим Светогорец, побеждава непобедимия Бог и Го скланя към милост. Безспорно е, че Българската православна църква е дълбоко свързана с народността ни. Вярата и назад във времето, и сега е тази, която е съхранявала и съхранява българския дух и народа ни. В лоното на родната ни църква просияват изключителни духовници, преподобни, светци, с който би се гордял всеки народ. Всички те са вечните знаци на българската святост и духовност. Стотици и хиляди са нашите деди, майки и бащи, защитили с живота си вярата ни. За да се поклоним достойно пред мъченичеството на всеки един от тях, трябва да пребъдваме с вяра и с постоянна молитва да държим жив пламъка на православието. - Сърдечно поздравявам със светлото Рождество Христово всички, които преоткриват в душите си Родения Богомладенец и които се трудят светлината на православната вяра да не гасне. Нека в душите ни се възцари добрата воля, радостта от съпричастността едни към други, \"за да прекараме тих и мирен живот в пълно благочестие и чистота, защото това е добро и угодно пред Нашия Спасител\" /1 Тим.2:2-3/.", "date": "2018.12.26", "title": "Митрополит Киприан: Христос идва на земята, за да отвори очите на сърцата ни"}
{"url": "https://www.24chasa.bg/novini/article/7216040", "text": "През \"Пирогов\" са преминали 3150 души през празничните дни - от 21 декември вечерта до тази сутрин. Това съобщи изпълнителният директор на УМБАЛСМ \"Н. И. Пирогов\" проф. Асен Балтов, цитиран от БТА. За лечение в болничното заведение са останали 420 пациенти, а са оперирани по спешност, т.е. в рамките на първите 24 часа, 110 от тях. Най-много от приетите спешни пациенти - 100 души, са настанени в травматологията. Петима са приети с инфаркт, а осем с инсулт. Пет деца на възраст между 13 и 16 години са били приети в болничното заведение с алкохолна интоксикация.", "date": "2018.12.26", "title": "5-ма тийнейджъри приети в \"Пирогов\" по празниците с алкохолно натравяне"}
{"url": "https://www.24chasa.bg/novini/article/7216053", "text": "Бъдещето на човечеството е в модерния социализъм. Това беше посланието в доклада на председателя на Социалистическата партия на Сърбия, първи вицепремиер и външен министър Ивица Дачич по време на Х Конгрес на Социалистическата партия на Сърбия, което лидерът на БСП - София Калоян Паргов цитира. Това съобюиха от пресцентъра на БСП-София. Той беше официален гост на форума заедно с члена на Изпълнителното бюро на НС на БСП и народен представител Валери Жаблянов, с изпълнителния директор на Националната асоциация за международни отношения (НАМО) Чавдар Минчев и с Пламен Фердов. По време на Конгреса в Белград лидерът на столичните социалисти имаше срещи с Ивица Дачич, със заместник-председателя на СПС Новица Тончев, с градския председател на СПС в сръбската столица Александър Антич, който е министър на енергетиката на Сърбия, и с Бранко Ружич, заместник-председател на СПС и министър на държавната администрация. \"Според Дачич тезата за \"Краят на историята\", която американският философ Франсис Фукуяма лансира преди малко повече от четвърт век не е нищо друго, освен негова собствена позиция, коментира Калоян Паргов. - Да припомня, че Фукуяма публикува книгата си \"Краят на историята и последният човек\" през 1992 година. В нея той тогава се опита да докаже, че крахът на комунистическия строй и триумфът на либералния световен ред, демокрацията и либерално-капиталистическата икономика са логичен край на еволюцията на формите на държавната власт. Геополитическите промени, победата на консервативни и дори крайнодесни политики в Европа в последните години обаче наложи все по-активно търсене на алтернатива на либералния световен ред. А това от своя страна категорично опроверга твърденията на Фукуяма. Нещо повече, самият той вече признава, че констатациите в книгата му не са точни. И дори твърди, че модерният социализъм е възможно най-добрата алтернатива за бъдещето. В доклада си Дачич обясни, че модерният социализъм означава антирадикализъм, антикапитализъм и повишаване стандарта на живот на хората. Модерният социализъм е справедливост, солидарност, свобода и равенство. Той не предполага еднопартийна, а плуралистична политическа система с добре развита пазарна икономика и правилно приложени нейни принципи. Модерният социализъм означава зачитане на върховенството на закона, правата на човека, демократичните устои на държавата и справедливо разпределя социалните и национални богатства. Накратко казано, модерният социализъм е за национален суверенитет и държавен интегритет\".", "date": "2018.12.26", "title": "Калоян Паргов след посещението в Белград: Бъдещето на човечеството е в модерния социализъм"}
{"url": "https://www.24chasa.bg/novini/article/7215884", "text": "През 40-те години на реформи и отваряне към света системата за търговска регистрация в Китай претърпя големи промени и подобрения и в момента играе важна роля за реформиране на държавните предприятия, в подкрепа на частния бизнес и стабилния ръст на чуждестранните инвестиции, заяви заместник-директора на Управлението за пазарен контрол Ма Джънци, предаде  . През последните години китайското правителство полага усилия за разрешаване на трудностите и предизвикателствата пред икономическо и социално развитие чрез реформи и иновации, давайки преференции на различни пазарни субекти и опитвайки се да насърчава жизнеността и развитието на частния сектор, посочи Ма Джънци. Той добави, че в бъдеще Китай ще подобри системата за лицензиране и регистрация на компании, ще улесни процедурите за достъп до пазара. Една от главните цели е в рамките на първата половина на 2019 г. да бъде реализирана програмата „Да открием компания за 8,5 дни\", предвиждаща подобряване и ускоряване на процедурите за търговска регистрация.", "date": "2018.12.26", "title": "Китай стартира програма „Да открием компания за 8,5 дни\""}
{"url": "https://www.24chasa.bg/novini/article/7216071", "text": "В последния работен ден за тази година - 28-и декември, варненци са поканени на публичното обсъждане на проектобюджета на общината за 2019-а година. Проектът предвижда разходите на община Варна за догодина да бъдат в размер на 394 070 000 лв. 144 951 938 лв. делегирани от държавата дейности и разходи от местни дейности 249 118 062 лв., като в това число за дофинансиране на делегирани от държавата дейности са отделени значителни средства - 19 222 988 лв. Образованието ще бъде един от основните приоритети на община Варна. Проектобюджетът в тази сфера възлиза на 139 476 000 лв. и е с най-голям относителен дял в общия бюджет на общината за 2019 г. – 35,4%. Сумата е увеличена с 20 897 000 лв. спрямо първоначалния бюджет на 2018 г. Стабилно увеличение има и в проектобюджетът за здравеопазване. Той е 20 892 000 лв. и е увеличен спрямо първоначалния бюджет с 1 357 000 лв. Не се предвижда увеличение на размера на данъците и общинските такси. Проектобюджетът е балансиран на основата на изготвен анализ на приходите и разчет на разходите, съгласно приоритетите на управление на публичните финанси, обясниха от градската администрация. Ще бъдат осигурени средства във всички сфери на обществения живот – образование, здравеопазване, социални дейности и услуги, благоустрояване, информационно обслужване, култура, спорт и други. Община Варна предвижда, неусвоения остатък от заема, при икономии да бъде използван за финансиране на проекти, които са фактически свързани с някои от основните проекти.", "date": "2018.12.26", "title": "В община Варна обсъждат проектобюджета за 2019-а година"}
{"url": "https://www.24chasa.bg/novini/article/7216164", "text": "Земетресение с магнитуд 4,1 по Рихтер бе регистрирано днес край гръцкия остров Закинтос, предаде агенция АНА. Епицентърът е в морето, на 47 км южно от Закинтос, съобщи Институтът по геодинамика в Атина, предаде БТА. И вчера край Закинтос бе регистриран трус с магнитуд 4,6 по Рихтер. В края на октомври островът бе ударен от трус от 6,4 степен, който причини само материални щети.", "date": "2018.12.26", "title": "Земетресение отново разтърси гръцкия остров Закинтос"}
{"url": "https://www.24chasa.bg/novini/article/7216167", "text": "Френската екранна легенда и видна защитничка на животните Брижит Бардо призова президента Еманюел Макрон да осигури \"коледно чудо\" и за животните в родината им, съобщават Франс прес и ТАСС. Актрисата публикува открито писмо, в което настоява да бъде въведено видеонаблюдение в кланиците, да бъде ограничен ловът, който превръща Франция \"в център за развлечение за убиване на дивеч\", предава БТА. \"Защита на животните в страната ни е тотално занемарена, налице е пълен непукизъм от страна на правителството\", констатира 84-годишната Бардо. Актрисата вярвала в чудесата по Коледа. Тя желае те да се случат и на животните, чието положение може да се подобри с малко повече съчувствие и грижи. \"Тихото страдание на тези същества е истински срам за Франция\", убедена е активистката. Тя настоява за задължителното инсталиране на видеонаблюдение в кланиците, където \"3 милиона животни биват жертвани всеки ден при едни ужасяващи варварски условия\". Бардо не спести критиките си към президента на Франция Еманюел Макрон, който, според нея, е направи недопустими отстъпки на ловците, с цел да спечели повече избиратели. \"Вие превърнахте страната ни в център за развлечение за убиване на дивеч\", заявява в писмото си актрисата, като припомни на държавния глава, че 78 асоциации за защита на животните са излезли с апел срещу \"издевателствата на ловците\".", "date": "2018.12.26", "title": "Брижит Бардо: Макрон да осигури коледно чудо и за животните във Франция"}
{"url": "https://www.24chasa.bg/novini/article/7216194", "text": "Приключи срокът, до който лицата, замесени в събитията в македонския парламент на 27 април миналата година, могат да подадат молби за амнистия съгласно закона за амнистия. В събитията са замесени около 70 души, а общо 33 са обвинени, от които 31 са обвинени в терористична заплаха за конституционния ред в държавата, предаде агенция МИА. До изтичането на срока са подадени общо 62 молби. Наказателният съд ще вземе предвид и молбите, които пристигнат по пощата в предвидения от закона срок. След това съдът и прокуратурата ще имат срок от пет дни да вземат решение кой има право да получи амнистия, предава БТА. Македонският парламент прие закона за амнистията миналия вторник. Според закона амнистията няма да включва организаторите на нападението срещу парламента, извършителите на насилие и онези, които са носили оръжия и взривни устройства, както и длъжностните лица, които са надхвърлили своите правомощия.", "date": "2018.12.26", "title": "Изтече срокът за подаване на молби за амнистия в Македония, 62-ма чакат решение"}
{"url": "https://www.24chasa.bg/novini/article/7215821", "text": "Президентите на Русия и Беларус Владимир Путин и Александър Лукашенко се договориха за още една среща до края на годината, потвърди говорителят на Кремъл Дмитрий Песков, цитиран от ТАСС. Преди това за такава договреност съобщи телевизията на Беларус, предава БТА. \"Лидерите се договориха да се срещнат до края на годината\", каза Песков. Вчера Путин и Лукашенко разговаряха четири часа за сътрудничеството в енергетиката и влиянието на промените в рускато данъчно законодателство върху икономиката на Беларус. След срещата първият вицепремиер и министър на финансите на Русия Антон Силуанов съобщи, че президентите са се договорили за създаването на работна група от членове на правителствата на двете страни за обсъждане на въпросите, оставащи нерешени.", "date": "2018.12.26", "title": "Путин и Лукашенко се договориха за нова среща до края на годината"}
{"url": "https://www.24chasa.bg/novini/article/7215825", "text": "Групировката \"Ислямска държава\" пое отговорност за  , съобщи американският център, специализиран в наблюдението на джихадитските сайтове (SITE), цитиран от БТА. \"Трима войници на халифата, въоръжени с колани с експлозиви и автоматично оръжие, успяха да превземат с щурм външното министерство на вероостъпническото либийско правителство в центъра на Триполи\", гласи съобщението на групировката в социалните мрежи, предаде Франс прес.", "date": "2018.12.26", "title": "\"Ислямска държава\" пое отговорност за атаката срещу министерство в Либия"}
{"url": "https://www.24chasa.bg/novini/article/7215828", "text": "Най-малко трима души са загинали и 20 са ранени при катастрофа с автобус в Централна Турция, предаде ТАСС, като се позова на телевизия \"Хабер тюрк\". Автобусът, пътуващ от Кършехир за Анкара, се обърнал в канавка, предаде БТА. Възможно е причината за инцидента да е намалената видимост вследствие на лошото време - в района бушува силна снежна виелица. На местопроизшествието са изпратени спасители, линейки и полиция.", "date": "2018.12.26", "title": "Автобус се обърна в Турция, 3-ма загинаха, 20 са ранени"}
{"url": "https://www.24chasa.bg/novini/article/7215830", "text": "Земетресение с магнитуд 4,9 е регистрирано през изминалата нощ на италианския остров Сицилия, съобщава Европейско-Средиземноморският сеизмологичен център. Епицентърът е бил на 170 км източно от град Палермо на дълбочина 2 км, предава БТА. Няма информация за пострадали или разрушения, предаде ТАСС.", "date": "2018.12.26", "title": "Земетресение с магнитуд 4,9 разтърси Сицилия"}
{"url": "https://www.24chasa.bg/novini/article/7215833", "text": "Южнокорейска делегация тази сутрин пристигна с влак за официалната церемония в севернокорейския граничен град Кесон, с която официално бе положено началото на проекта за съединяване и модернизация на железопътните линии и гари на КНДР и Република Корея, предаде Асошиейтед прес. Организаторите подчертават, че церемонията е символично събитие, а не начало на реална работа по проекта, отбелязва ТАСС. В нея участваха около 200 души - по сто от Севера и Юга, а също така дипломати от Русия, Китай и Монголия, предава БТА. Южнокорейската делегация начело с министъра на транспорта Ким Хьон-ми и министъра на обединението Чо Мьон-кьон пристигна от Сеул час преди началото (10,00 ч. местно време) със специален влак с 10 вагона. Делегацията на Севера е водена от председателя на Комитета за мирно обединение И Сон-гуон. Сеул отдели за събитието 700 млн вона (618 000 долара) предаде ТАСС, предимно за транспортиране на делегациите, строителство на сцена, покупка на аудиотехника. Вчера министерството на външните работи в Сеул съобщи, че Съветът за сигурност на ООН е дал специално разрешение церемонията да бъде освободена от действието на санкциите срещу Пхенян, което е позволило пътуването с влак на южнокорейската делегация, както и вноса в КНДР на необходимите материали, което иначе би представлявало нарушение.", "date": "2018.12.26", "title": "Историческо: двете Кореи възстановяват железопътни връзки помежду си"}
{"url": "https://www.24chasa.bg/novini/article/7215840", "text": "Повече от 1000 тона некачествени горива са изтеглени от пазара през тази година след проверки на Държавната агенция за метрологичен и технически надзор. Наложените санкции са за над 1 млн. лв., предаде  . 4,4% от провереното гориво през годината е имало отклонения в качеството. Взети са повече от 1500 проби в една трета от бензиностанциите в страната. Според техническия надзор случаите на некачествени горива намаляват. При дизела най-честият проблем е, че горивото пламва при температура под 40 градуса, което създава опасност за автомобилите през лятото. А при бензина най-честото отклонение е непълното изгаряне, което пък води до смог и по-лоша работа на двигателя.", "date": "2018.12.26", "title": "Над 1000 тона некачествени горива изтеглени от пазара за година, 1 млн. лв. санкции"}
{"url": "https://www.24chasa.bg/novini/article/7215851", "text": "Благотворителната инициатива на държавния глава „Българската Коледа“ в подкрепа на децата с тежки заболявания и увреждания продължава. Два милиона лева достигна набраната сума за шестнадесетото издание на кампанията след края на благотворителния спектакъл, който се състоя навръх Коледа в Народния театър „Иван Вазов“. Това съобщиха от прессекретариата на президента. Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември. Оттогава досега в дарителската банкова сметка на инициативата са постъпили 1 330 000 лв., a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно. На коледния благотворителен спектакъл „Българската Коледа“ присъстваха президентът Румен Радев и неговата съпруга Десислава Радева, председателят на Народното събрание Цвета Караянчева, както и дарители, посланици на кампанията и деца, на които „Българската Коледа” помага. В подкрепа на децата с тежки заболявания и увреждания от сцената на Народния театър послания отправиха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на „Dream Team Productions” и излъчен на живо по bTV, bTV Radio и Българското национално радио. Михаела Филева, група „Фондацията“, Графа, Миро, Поли Генова, Орлин Павлов, Тони Димитрова, Орлин Горанов, Еделина Кънева, Теди Кацарова, Детския радиохор на Българското национално радио, както и възпитаниците на Национално училище за танцово изкуство в София, детска вокална група „Бон-Бон“, Латида и хора към Национален фолклорен ансамбъл „Филип Кутев“ посветиха своите изпълнения на нуждаещите се деца и призоваха за подкрепа. Като застъпници на „Българската Коледа“ на сцената излязоха и журналисти от трите национални телевизии БНТ, бТВ и Нова ТВ – Николета Маданска, Стефан Щерев, Богомил Грозев, Искра Ангелова, Надежда Узунова, Антон Хекимян, Андрей Захариев и Мартина Ганчева. Сред застъпниците, които призоваха за съпричастност към децата в беда бяха и ректорът на СУ „Св. Климент Охридски” проф. Анастас Герджиков, д-р Неделя Щонова, актьорите Любо Нейков, Стоянка Мутафова, Силвия Лулчева, Албена Павлова и Ненчо Илчев, музикантът Теодосий Спасов, певицата Богдана Петрова, волейболистите Владимир Николов и Теодор Салпаров, актрисата Ралица Паскалева, боксьорите Кубрат и Тервел Пулеви, волейболистките Нася Димитрова и Христина Русева, баскетболистите Деян и Калоян Иванови, футболисти от отборите „ЦСКА”, „Левски” и „Славия”, актьорът Стефан Щерев, лекоатлетката Ивет Лалова, акробатите Мариела Костадинова и Панайот Димитров, световната и европейска шампионка по борба Тайбе Юсеин, лекоатлетката Мирела Демирева и плувецът Петър Стойчев. От сцената на Народния театър своята история разказаха Ралица Енева и нейните синове Радо, Георги и Христо. По време на концерта беше излъчена една необикновена среща между победителката от първия сезон на „България търси талант” – незрящата Богдана Петрова и едно от децата на „Българската Коледа” – Георги Скордев от Бургас. За дарената апаратура от „Българската Коледа“ и как тя помага на малките пациенти разказаха д-р Иван Чавдаров, д-р Стоян Пеев, д-р Пепа Ралчева, д-р Донка Узунова и д-р Габриела Минова. Шестнадесетото издание на благотворителната инициатива продължава през цялата 2019 година.", "date": "2018.12.26", "title": "Близо 2 милиона лева събра “Българската Коледа” до момента"}
{"url": "https://www.24chasa.bg/novini/article/7215859", "text": "При земетресението на италианския остров Сицилия са ранени четирима души, а къщи в провинция Катания са частично разрушени, предаде ТАСС, цитирайки телевизия Ти-джи-ком 24. Никой от ранените не е с опасност за живота. Участък от автомагистрала А18, свързваща градовете Катания и Месина, е затворен заради повреждане на пътната настилка, предава БТА. Епицентърът е бил на 170 км източно от град Палермо на дълбочина 2 км.", "date": "2018.12.26", "title": "Четирима са ранени при земетресението в Сицилия, има и материални щети"}
{"url": "https://www.24chasa.bg/novini/article/7215861", "text": "И днес паркирането в столицата остава безплатно, предаде  .  В работните дни между празниците обаче синята и зелената зони ще работят в широкия център на града. Това са дните 27, 28 и 31 декември. На 29, 30, както и на 1 януари паркирането отново ще бъде безплатно.", "date": "2018.12.26", "title": "И днес без синя и зелена зона в София"}
{"url": "https://www.24chasa.bg/novini/article/7215873", "text": "Високите финансови разходи и тревогите за живота и работата са сред основните грижи на офис работниците в Китай, сочат резултатите от анкета на сайта за търсене на работа Zhaopin. В проучването, което се фокусира върху удовлетворението от работата, се включили над 15 800 офис работника. То е базирано на 10 показателя, сред които заплатата, личните взаимоотношения и здравословното състояние, предава  . По отношение на финансите, около 22% от допитаните посочили, че имат дългове, докато 20% са спестили от 10 000 до 30 000 юана (1 450 до 4 350 щатски долара). Около 50% твърдят, че все още са с положителни перспективи за работата, а близо 30% са уверени в бъдещото си развитие на работното място. От Zhaopin посочват, че финансовите условия на офис работниците са тясно свързани с техните заплати и навици на потребление. Някои от анкетираните посочили, че изхарчват всичките си пари преди края на месеца, което им причинява финансови затруднения. Над 50% твърдят, че тази година са намалили разходите. Колкото по-ниска е заплатата на служещите, толкова повече са ограниченията, които си налагат, се посочва в резултатите от анкетата. Около 70% от тези със заплата около 3000 юана на месец казват, че имат ниско качество на живот, докато едва 40% от работниците със заплата от 20 000 юана се оплакват от намаляване на потреблението.", "date": "2018.12.26", "title": "Потреблението в Китай намалява, но офис служителите са доволни от перспективите за работа"}
{"url": "https://www.24chasa.bg/novini/article/7215890", "text": "Трима студенти загинаха при експлозия в лаборатория на Пекинския транспортен университет, съобщи противопожарната служба на китайската столица, цитирана от Франс прес. Експлозията е станала по време на научен експеримент за обработка на отпадни води, предава БТА. Тя предизвикала пожар, който бил овладян след около час.", "date": "2018.12.26", "title": "Експлозия в университетска лаборатория в Пекин, трима студенти загинаха"}
{"url": "https://www.24chasa.bg/novini/article/7215898", "text": "ПГ на ГЕРБ за поредна година в навечерието на коледните и новогодишните празници дари средства за хора в нужда. Народните представители от ГЕРБ дариха 6000 лв. за 7-годишния Димитър Йончев, който има специфично разстройство на двигателните функции. С тези средства ще бъде изработена индивидуална ортеза, с помощта на която момчето ще проходи, съобщиха от пресцентъра на ГЕРБ. ПГ на ГЕРБ също така дари 7000 лв. на фондация \"Искам бебе\" и на тяхната мисия да помагат на двойки с репродуктивни проблеми. С тези средства Парламентарната група на партията откупи правата на песента на \"Трио сопрано\" - \"Има надежда\" и ги предостави безвъзмездно на Фондацията, за да може песента да бъде използвана при различни благотворителни кампании в подкепа на каузата за повече деца в България.  Благородният жест на народните представители от ГЕРБ е техният традиционен принос към \"Българската Коледа\". През изминалата седмица депутатите от ПГ на ГЕРБ се включиха в редица благотворителни базари и кампании в избирателните си райони в цялата страна, като общата сума, която бе дарена за различни инициативи само през последните дни на декември, е над 15 000 лв. Наскоро ПГ на партията закупи за 1000 лв. детска рисунка, като по този начин помогна за лечението на онкоболни деца. В средата на изминалата седмица пък лично председателят на ПГ на ГЕРБ Цветан Цветанов закупи три \"Кутии на разказвача\" с подбрани заглавия на съвременни български автори, а част от средствата отидоха за инициативата „Погледни ме” в помощ на деца с аутизъм.", "date": "2018.12.26", "title": "ПГ на ГЕРБ дари 6000 лв. за болно момче и 7000 лв. за фондация \"Искам бебе\""}
{"url": "https://www.24chasa.bg/novini/article/7216197", "text": "На 52 години е починал най-известният тартор на циганска махала във Врачанско Мехти Касъмов от с. Галиче. Богатата ромска фамилия Касъмови се събрала в тузарски комплекс за личен празник в Пампорово. В разгара на купона във вторник вечерта на Мехти изведнъж му прилошало и докато близките му се разтичали да търсят лекар, той рухнал на масата, покосен от инфаркт. Известният активист на ДПС във Врачанско има биография, пълна със спорни моменти и доказани престъпления. След дълга съдебна сага, през 2007 г. Мехти Касъмов бе осъден за източване на над 10 хиляди това зърно от складовете в Оряхово на Държавния резерв чрез фирмата си „Скът”. Касъмов бе сред най-известните брокери на гласове и години наред осигуряваше гласовете на феновете на ДПС за осъдения бивш кмет на Галиче Ценко Чоков. Бившият общински съветник в Бяла Слатина и бивш кандидат за кмет на града прекара в затвора десетина години и през миналата година бе пуснат на свобода предсрочно. Преди да влезе зад решетките старият Касъмов построи в имота си в циганската махала на Галиче джамия и подпомогна с лични средства и пари от различни фондации ислямизирането на циганите в Галиче, непознато дотогава. Погребението на Мехти Касъмов ще бъде в петък. В Галиче очакват струпването на активисти на ДПС и ромски барони от цялата страна в селото.", "date": "2018.12.26", "title": "Инфаркт покоси циганския барон от Галиче Мехти Касъмов"}
{"url": "https://www.24chasa.bg/novini/article/7215892", "text": "За 40-те години, в които Китай провежда политика на реформи и отваряне към света, пазарните субекти са се увеличили от 490 000 в началото до 109 милиона в края на ноември 2018 г., съобщи заместник-директорът на Управлението за пазарен контрол Ма Джънци, цитиран от  . „Улесняване регистрацията на фирми води до увеличаване на заетостта и данъчните постъпления, като по този начин съдейства и за устойчивото развитие на икономиката. В момента частните фирми заемат 95% от пазарни субекти в Китай и от тях идват над половината от приходите от данъци. Частният сектор формира над 60% от БВП на страната, в него е заета 80% от работната сила в градовете, което в абсолютни числа е над 357 милиона души\", каза Ма Джънци. Той добави, че непрекъснатото подобряване на системата на търговска регистрация не само подобрява цялостната бизнес среда в Китай, но и повишава конкурентността на страната и нейните компании на световните пазари. „Според оценката на Световната банка, през 2018 г. Китай е бил на 46-то място от 190 икономики по условия за правене на бизнес, като се изкачва с цели 32 позиции в сравнение с предходната година\", каза още заместник-директорът на Управлението за пазарен контрол.", "date": "2018.12.26", "title": "В края на 2018 г. пазарните субекти в Китай са били 109 милиона"}
{"url": "https://www.24chasa.bg/novini/article/7216205", "text": "В края на всяка година на пазар в североизточната част на Индия се предлагат ястия с месо от плъх, които конкурират пилшекото, съобщава Франс прес. Гризачите се варят, след което се предлагат в сос с много подправки. Изготвените по този начин блюда са много добре приети на неделния пазар в селцето Кумариката в Асам, най-големия щат в Североизточна Индия, предава БТА. Клиентите тук си купуват стотици плъхове, прясно уловени и одрани. Ловът на тези вредители предпазва оризовите реколти от набезите им. Печеният на скара плъх също е много търсен от местните през зимните месеци, когато се преустановява полската работа. Килограм месо от плъх се продава за около 2,5 евро. На същата цена се търгува свинското и пилешкото. Вечерно време ловците на плъхове поставят своите бамбукови капани в близост до оризовите ниви. Някои екземпляри достигат на тегло до 1 килограм, а ловците всеки ден залавят между 10 и 20 килограма от тези гризачи.", "date": "2018.12.26", "title": "Вареният плъх се конкурира с пилешкото месо в Индия"}
{"url": "https://www.24chasa.bg/novini/article/7216245", "text": "Централната избирателна комисия в Афганистан заяви, че президентските избори през април се отлагат с няколко месеца, за да се осигури време да бъдат отстранени техническите проблеми, появили се на парламентарните избори през октомври, предаде Асошиейтед прес. Днес заместник-говорителят на комисията Абдул Азиз Ибрахими каза, че е нужно повече време, за да бъде обучен персоналът да борави със системата за биометрично разпознаване, чиято цел е да намали измамите. По думите му още време е нужно и за да бъде направена допълнителна проверка на избирателните списъци, предаде БТА. На парламентарните избори през октомври се стигна до доста забавяния в работата на представителите на изборните власти, тъй като малцината техни служители, които бяха обучени да работят със системата за биометрично разпознаване, не се явиха в изборните секции, а освен това много от регистрираните избиратели не можеха да намерят имената си в избирателните списъци. В резултат се стигна до десетки оспорвания на изборните резултати. Засега няма насрочена нова дата за президентските избори.", "date": "2018.12.26", "title": "Афганистан отложи планираните за април \nпрезидентски избори"}
{"url": "https://www.24chasa.bg/novini/article/7216255", "text": "Благодаря на всички, чиято съпричастност прави „Българската Коледа“ възможна за децата с тежки заболявания и увреждания. Това написа президентът Румен Радев в профила си във Фейсбук. \" . Кампанията в подкрепа на децата в беда ще продължи през цялата 2019 г.\", написа още държавният глава.", "date": "2018.12.26", "title": "Румен Радев: Благодаря на всички, чиято съпричастност прави \"Българската Коледа\" възможна"}
{"url": "https://www.24chasa.bg/novini/article/7216272", "text": "Сред страните кандидати за членство в ЕС най-голяма подкрепа за членство в съюза има в Албания - 93 процента, показват резултатите от най-новата анкета на Европейската комисия, цитирани от Танюг. Следва Република Македония с 58 процента подкрепа за членство в ЕС, Черна гора с 45 процента, Сърбия с 42 процента. Същевременно 22 процента от сръбските граждани смятат, че членството би било лошо решение, предаде БТА. На въпроса ще доведе ли членството в ЕС до благосъстояние на страната ви като цяло, 95 процента от албанците са отговорили положително, следва Република Македония със 71 процента и Черна гора с 61 на сто. В Сърбия положително са отговорили 56 процента от анкетираните, а 29 на сто имат отрицателно отношение по въпроса. На въпроса за доверието в медиите 62 процента са отговорили, че не вярват на печатните медии, а 28 процента са отговорили, че вярват. На въпроса имате ли доверие в правителството, на Западните Балкани преобладават отрицателните отговори. В Сърбия подкрепата за правителството е малко по-голяма в сравнение с останалите страни от Западните Балкани: 37 процента са казали, че имат доверие, а 55 на сто са отговорили, че нямат доверие в управляващите.", "date": "2018.12.26", "title": "Сред страните кандидати за членство в ЕС\nнай-голяма подкрепа има в Албания - 93%"}
{"url": "https://www.24chasa.bg/novini/article/7216296", "text": "Северна и Южна Корея дадоха символично начало на бъдещ проект, предвиждащ да бъдат модернизирани и свързани отново едни с други автомобилни и железопътни транспортни артерии от двете страни на строго охраняваната им граница. Това стана на специална церемония днес на гара в района на границата, предаде ДПА, цитирана от БТА.  Церемонията се състоя на гара Панмин, намираща се близо до севернокорейския град Кесон. На нея присъстваха около 200 високопоставени представители на двете Кореи, както и гости от Русия, Китай и Монголия, съобщи южнокорейската агенция Йонхап. Присъстваха и представители на Икономическата и социална комисия на ООН за Азия и Тихия океан (ЮНЕСКАП), за да демонстрират важността на проекта за региона като цяло. Една от задачите на проекта е да развие транспортната инфраструктура така, че евентуално да осигури връзка на Корейския полуостров с Европа, за което ще бъде нужно севернокорейската железопътна мрежа да бъде модернизирана. \"Транспортната артерия, свързваща Юга и Севера, ще се превърне в основния кръвоносен съд на общото благоденствие в Източна Азия и ще разшири нашия хоризонт към континента\", е казала южнокорейската министърка на транспорта Ким Хьон-ми в Кесон според южнокорейски телевизионни репортажи. Тя замина за церемонията заедно с южнокорейския министър на обединението Чо Мьон-кьон и други представители на Юга със специален влак. През 2008 г. малък железопътен участък, свързващ двете Кореи, беше затворен малко след като беше възстановен. След силно изострилото се напрежение през последните години поради редицата ядрени и ракетни изпитания на КНДР двете страни предприемат стъпки за сближаване, които започнаха в началото на тази година. През април южнокорейският президент Мун Дже-ин и севернокорейският лидер Ким Чун се споразумяха за редица мерки, чиято цел е чрез тях да бъдат нормализирани двустранните отношения. Една от тях е възстановяването на връзките между транспортните артерии в двете страни. Успехът на общите транспортни проекти зависи от волята и решимостта на хората, заяви в Кесон севернокорейският заместник-министър на железниците Ким Юн-хьок. Не е ясно кога ще започне работата по проекта. За след церемонията има насрочени допълнителни изпитания на железопътното трасе и заседания по планирането, заяви южнокорейското министерство на обединението. За да се състои днешната церемония, беше изискано временно изключение от санкциите на Съвета за сигурност на ООН срещу КНДР. Това беше нужно за да бъде транспортирано оборудване и за придвижването на влака с южнокорейската делегация.", "date": "2018.12.26", "title": "Северна и Южна Корея поставиха началото на общ железопътен проект"}
{"url": "https://www.24chasa.bg/novini/article/7216302", "text": "Арестуваният бизнесмен Николай Банев отправи коледно пожелание от ареста:  Коледно поздравление от следствения арест на председателя на Евразийски клуб България (ЕКБ) – Николай Йорданов Банев.  Уважаеми членове на ЕКБ! Приятели! Мили наши сънародници в България и извън нея! В навечерието сме на светлите и самарянски коледни и новогодишни празници. За мен и моето голямо семейство, особено за захвърлената в ареста Евгения Банева – моята съпруга и трите ни малки деца, празниците ще са тъмни и античовешки. С решетки, вместо гирлянди, които ни разделят един от друг. Без топлината и уюта на приказната Коледа! Едва ли щях да ви поздравя по този тъжен начин точно сега – в краткото щастливо време за всеки от вас, ако не ви познавах лично или опосредствано чрез идеалите, които споделяме – ако не познавах българската народопсихология в дълбочина. Нямаше да се опитам да ви заинтригувам точно сега с моята позиция, ако не познавах процесите на ерозията в българското общество. Нямаше да продължавам да се боря, ако не бях вникнал в причините за неравностойността на бита, стандарта, демократичността, толерантността, свободата на българските граждани. От заключеното пространство-време, време-пространство на следствения арест все пак тая надежда, че свободния не арестуван лъч на изстраданата ни позиция: - Ще възрадва приятелите на искреността; - Ще освети част от тъмата, заобиколила коледните кротки светлинки; - Ще разсъни някои от дремещите; - Ще разгневи и разлюти предпразнично слугите на тъмата; - Ще освети поне за миг колониите прилепи изсмукващи светлика на животворната истина. И така, скъпи мои приятели, бях ви поизоставил във времето на личната ми война с мутрите. Продължителна, неуспешна до този момент, отвратителна в своята зла последователност хибридна война. Не исках да ви намесвам, не исках да ви превръщам в поредни жертви на войната срещу мен и ценностите, които изповядвам публично. Да припомним на по-младите и новите наши последователи, защо моите политически и икономически врагове стигнаха до фашистки методи за неутрализиране на опасните за режима на мутрите съпротивляващи се непослушници. Защо дори най-елементарните на пръв поглед „мероприятия” срещу мен, семейството и съратниците ми бяха подготвени с целия ресурс на тоталитарната криминално-административна машина. I. Николай Банев от 1988 г. следва и проповядва позициите на безусловния плурализъм. На публичността и гласността на всички управленски решения. На приоритета на българските икономически и политически интереси пред налаганите външни модели и стратегии. Още преди тридесет години Банев беше изгонен от централния комитет на младежката организация на управляващата БКП, като непослушен, позволяващ си критика на постулати и решения, не достатъчно надежден политически функционер. II. През цялата последователна, единствено в отрицанието си на всичко постигнато, от т.н. „народна власт”, история на „прехода към демокрация и пазарна икономика”, Николай Банев публично и с икономическата си и управленска дейност, защитаваше позициите за дългосрочна плановост в развитието на държавата и нейната икономика. Плановост, отчитаща и анализираща природните, инфраструктурните, енергийните ресурси на България; равнището и развитието на нейните трудови ресурси и образователно квалификационни възможности. Нито едно от предложенията на Николай Банев – в резултат на огромен практически опит и синтезирана аналитика не бе прието на равнище управление на икономическите системи и трудовите ресурси в национален мащаб. Нещо повече. Системата, която Николай Банев създаде и развиваше бе анатемосвана от враговете на българската икономика като „комунистическа”, „неблагонадеждна”, „антизападна” и с прочие подобни квалификации и отрицания от времето на „студената война”. Сценаристите на Паричния съвет (Валутния борд); на зависимостта на БНБ и българските банки от чужди ментори; на безгръбначното ни и всичко приемащо допълзяване до НАТО и ЕС; Кръга на евроатлантическите марионетки отлъчиха публично и без право на индулгенция Николай Банев и подобните нему и поведоха хибридна, безпощадна война за тяхното пълно и безвъзвратно унищожение. Изградиха и затвърдиха, чрез открито нарушаващите антимонополното законодателство, консолидирани антибългарски медии, обществен имидж на Николай Банев и подобните нему, като „червени” олигарси, „назначени” капиталисти, „грабители” на народното богатство, „унищожители на заводи”, „перящи престъпни капитали”; „организирани престъпници”, „гаврещи се с и уволняващи хиляди работници”… и прочие, и прочие лъжи и безобразни измислици. III. Изградили армия от роболепни чиновници, неспособни да се препитават с друго, освен с изпълнение на инструкции и заповеди. Припознали репресията, като перфектната юзда за „чужди и свои”, ГЕРБ и хамелеоните на прехода около тях, окончателно затвърдиха господството на чуждите интереси в българската икономика и политика. „Мероприятията”, които бяха проведени още по време на управлението на т.н. „тройна коалиция”, разчистиха моралните останки по пътя на грубите „законово-поправъчни” и „административна” репреватизация; кражби и унищожение на бизнеси; „печелене на обществени поръчки” и на евро проекти. За кого е тайна, че хиляди иновации, хиляди интересни и значими проекти невидяха и не виждат бял свят, защото тяхното „ноу-хау” се открадва безсрамно дни след тяхното представяне в някой „прозрачен” и „публичен” конкурс? За кого е тайна, че мутрите унищожиха независимият български бизнес, че душат „стартъпите” в зародиш и позволяват само на избрани чужди инвеститори да инвестират в България? За кого е тайна, че репресивната машина работи със софтуер написан от евроатлантическите циници. За първи път имам възможност в ареста да гледам телевизия толкова дълго време – по 15-16 часа на денонощие. Потресен съм от схематичността, унификацията и лоялността на медиите към подаваната им от властите информация. Дори критиката на свободните и пиперливи в миналото журналисти е някак си приглушена, предпазлива, витиевата. Тъжно е в страна с толкова опитни, образовани и умни журналисти да се преповтарят многократно „новини”, създадени преимуществено от властите и техните чужди началници. Тъжно е, когато силата на научния, на професионалния, на експертния анализ е преборвана перманентно на медийния тепих от първобитното сумтене и буботене на неграмотните, на първосигналните ни онбашии. Олицетворението на българските права и свободи, вездесъщият Ахмед предупреди „политическия елит”: „Има опасност от маргинализация и най-вече опасност масите да направят улична възстановка по Зола, без да са го чели. А това е особено опасно за „елита”, довел улицата до мизансцена на „Вертеп” и „Жерминал”. Боже опази! Че тогава улицата „няма да бръсне” ни турци, ни цигани, ни емигранти, ни европейци, ни „нарядни хрантутници”. Не може да се отрече, че Доган познава подводните течения в обществото. И че „грабежа” на шепата хвърлени в арестите „олигарси” няма да е достатъчното оправдание за мизерията, корупцията и престъпността, сред която се опитват да оцеляват масите. От истината не се бяга. Тя рано или късно се възправя – гола, обляна в чиста светлина, незатъмнима. Пиша тези редове на коляно – в по-мизерни условия и от циганските гета, до които по време на „успешното” евро председателство не можаха да се дотътрузят Юнкер и останалите полуинфантилни началници на нашите „европредседателствуващи”. Не можех да повярвам на очите си от моята „европейска” килия, че телевизиите по време на финалните акорди на смешното министерство за доставка на памперси и транквиланти в хотели, като тези на издирваните с Интерпол Арабаджиеви, се занимаваха с безоблачното парламентарно бъдеще на пращящата от здраве екс-министърка. Без капка анализ, без капка изводи, дори без капка гръмки обещания за очакваните ползи от невероятно успешното ни европредседателство. Приятели, огромни извинения! Забравих, че Коледа е пред прага на нашата бедна, но горда държава. Държава със здрави и непристъпни граници. Държава, през която и Дядо Коледа ще трябва да премине транзит, защото я е поспрял да почине някъде, я е останал без шейната си или е останал в някой следствен арест за превоз на контрабандни подаръци и с още куб обвинения свързани с наличието на евентуална престъпна група от поръчители, производители и съучастници в превоза и доставката на подаръците. Но да се надяваме, че Дядо Коледа е по-опитен от нашите апаши и прокурори и че ще може ловко да си свърши работата и да се измъкне невредим от извън шенгенското европейско пространство. Простете ми за иронията за добрия старец. Едва ли чакащите го с нетърпение ще я одобрят. Но нека да си имаме (особено чакащите го) едно на ум. Защото в свободна и правова държава като нашата никой не е над закона. А законът важи и за Дядо Коледа! Аз, като ваш приятел, „нарушил закона” по седем обвинения, според една следователка и двама наблюдаващи прокурори, събрали с рекорд за Гинес, за цял месец, 123 тома плява. Както знаете, се изтягам в ареста и не си лъзгам шейната по Коледа. Е вярно е, че и аз съм заръчал желанията си на дядо Коледа, но дори на него ще му е трудно да ги изпълни тази Коледа. Както трудно ще му е да изпълни желанията на няколко милиона чакащи го българи. Но нека да бъдем оптимисти, скъпи мои приятели! Идва Коледа! С нея отново се възраждат мечтите! Мечтите не са като желанията! Тях никой не може да ни отнеме! Весела Коледа! Николай Банев", "date": "2018.12.26", "title": "Коледно поздравление на Николай Банев от следствения арест"}
