{"url": "https://www.24chasa.bg/novini/article/7605030", "text": "Служители на РДПБЗН - Варна се включиха в операция по издирване на непълнолетно момиче в морето на Централен плаж Около 17:30 часа, е постъпил сигналът за инцидент, възникнал във водата на Централен плаж във Варна. Според първоначалната информация две непълнолетни деца са влезли във водата, въпреки червения флаг, като едно от тях не е успяло да излезе. Незабавно са предприети действия по издирването му. Служители на РДПБЗН - Варна са изразили готовност за включване в издирвателните действия в помощ на службите, отговорни за търсене и спасяване на море. Сформиран е екип от водолази, който вече е реализирал няколко спускания, за съжаление - без резултат. С падането на вечерта, поради опасност за служителите на РДПБЗН - Варна, операцията ще бъде прекратена. При необходимост от съдействие в утрешния ден, при поискване от компетентните служби, действията на водолазите ще продължат.", "date": "2019.08.13", "title": "И водолази се включиха в диренето на непълнолетното момиче в морето край Варна"}
{"url": "https://www.24chasa.bg/novini/article/7604762", "text": "Италианският журналист, който публикува видео и аудио записите във връзка с аферата \"Рекет\" във вестник \"Ла Верита\", Ларис Гайсер заяви днес в коментар по словенско радио, че премиерът на Северна Македония Зоран Заев е в края на кариерата си и вече не е достоен да представлява Северна Македония в Северноатланическия алианс, съобщават телевизиите Алсат М, Сител, Канал 5 и информационният сайт Фокус. Гайсер каза в 20-минутен коментар на ситуацията, че е решил да публикува материалите, тъй като се страхувал, че доказателствата ще бъдат унищожени. \"Не спях от страх, че хората от записите ще отрекат, че са те. Всички обаче признаха, че става въпрос за тях. Имаше опасения, че доказателствата ще изчезнат, затова ги публикувахме\", каза Гайсер, цитиран от БТА. Гайсер каза, че са напразни опитите на управляващите в Скопие да представят, че това е част от някаква игра на бившия премиер Никола Груевски, за да се предотврати евроатлантическото бъдеще на /Северна/ Македония. Той посочи, че проблем е самият Заев, който управлява чрез корупция и не може достойно да представлява /Северна/ Македония в НАТО. \"Обвиняват ме, че съм създавал сценарий, за да предотвратя евроатлантическия път на Македония. Това е измислица. Аз смятам, че проблемът е тъкмо Заев. Той със сигурност не е решение. Това значи, че от международна гледна точка проблем е Северна Македония да има премиер като Заев, който се превърна в бреме за своята страна. Той трябва да бъде сменен колкото може по-скоро, за да бъде /Северна Македония/ чиста да влезе в алианса\", добави Гайсер. Той нарече чиста измислица твърдението, че е \"дългата ръка\" на унгарския премиер Виктор Орбани и на италианския вицепремиер Матео Салвини, като заяви, че не ги познава. Гайсер отново обвини ръководителката на европейската дипломация Федерика Могерини, че още мълчи за аферата в Скопие. Същевременно журналистът поздрави реакцията на сръбския президент Александър Вучич и решението на съда в Швеция, който отказа да предаде на Северна Македония Деян Давидовски, заподозрян за събитията в македонския парламент на 27 април. Съдът дори предложи да даде на Давидовски политическо убежище, тъй като прецени съдебната система в Скопие като несправедлива и дори, по думите на Гайсер, самата прокурорка Вилма Рускоска е политически агент на Зоран Заев. Италианският журналист добави, че до дни ще завърши детайлното му разследване на случая \"Рекет\" и че получава за това помощ от страната.", "date": "2019.08.13", "title": "Журналистът, публикувал записите от аферата \"Рекет\": Политическата кариера на Заев приключва"}
{"url": "https://www.24chasa.bg/novini/article/7604784", "text": "Пикът на метеорния поток Персеиди беше през последните две нощи. Тази година се наблюдаваха между 60 и 80 \"падащи звезди\" на час, предаде bTV.  Причина за звездния поток са малки частици, които навлизат в земната атмосфера. Повечето от тях са получени от разрушаването на комети, ледени и прахови частици. Те се движат с около 60 км в секунда или 250 пъти по-бързо от реактивен самолет.", "date": "2019.08.13", "title": "Пикът на Персеидите: Между 60 и 80 \"падащи звезди\" на час"}
{"url": "https://www.24chasa.bg/novini/article/7604814", "text": "Млади социалисти от БСП – Красно село подкрепиха инициатива на граждани за подобряването на състоянието на инфраструктурата в ж.к. „Лагера“. Те се срещнаха с жители на района, които организират подписка, с която настояват за решения на проблеми, които се бавят повече от 30 години. Организаторите на подписката се събраха на знаково място в квартала – пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено. Стената е изградена в разрез с определените регламенти. Тя допълнително влошава и без това трагичното състояние на пространството между тези три блока - няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни“, сподели Николай Лозенски от Инициативния комитет „Бъдеще за ж.к. Лагера“. Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години общината не намери време и средства да облагороди междублоковото пространство. С право гражданите са недоволни и не искат да живеят в гето. Това заяви общинският съветник Николай Николов, който е и председател на БСП – Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена“ – нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения“, посочи Николов. Според него е очевидно, че общината е абдикирала от своите отговорности за подобряване на средата в квартала, а гражданите са оставени на произвола на съдбата. Акцията на младите социалисти е част от кампанията на Младежкото обединение в БСП – София „24х24“.", "date": "2019.08.13", "title": "Николай Николов: С право хората от „Лагера“ не искат да живеят в гето"}
{"url": "https://www.24chasa.bg/novini/article/7604808", "text": "Тридесет и петима българи се намират на летище Франкфурт, след като не успяха да излетят с редовен полет на Wizz Air в 15.10 часа. Те твърдят, че за забавянето, предшествало ситуацията, вина имат и авиокомпанията, и летищните власти, а от Wizz Air засега отказват да им осигурят нови билети за бъдещ полет до Родината, предава  .  Българите се опасяват, че ще се наложи да пренощуват във Франкфурт, а някои от тях нямат пари за тези допълнителни разходи. Сред групата има малки деца и болни, които не се чувстват добре.", "date": "2019.08.13", "title": "Българи не успяха да излетят от летище Франкфурт, сред тях има деца и болни"}
{"url": "https://www.24chasa.bg/novini/article/7604853", "text": "Администрацията на президента Доналд Тръмп ще отложи въвеждането на 10-процентните вносни мита за някои стоки, сред които лаптопи, мобилни телефони, игрални конзоли и някои видове играчки, произвеждани в Китай. В началото на този месец държавният глава обяви, че от 1 септември започват да действат новите тарифи, които трябваше да обхванат продукти на стойност 300 млрд. долара, сред които и потребителската електроника, която американските компании произвеждат в азиатската държава и след това внасят в САЩ. Но днес Службата на американския търговски представител (USTR) е съобщила, че критичните за американските технологични компании устройства засега няма да бъдат засегнати. Това се случва само броени минути, след като китайското министерство на търговията заяви, че вицепремиерът Лиу Той е провел телефонен разговор с американски търговски служители, предава Reuters, цитирана от  . Други продукти, чието обмитяване ще бъдат забавено до 15 декември, включват „компютри, конзоли за видеоигри, определени играчки, компютърни монитори и някои елементи от обувки и дрехи“, се казва в съобщение на USTR. Отделна група продукти също ще бъде изцяло освободена, „въз основа на здраве, безопасност, национална сигурност и други фактори“, пише още в становището на Службата. Технологичните компании приветстваха новината за въвеждането на изключения, което тласна американските индекси нагоре в началото на борсовата сесия. Акциите на Apple например скочиха с над 5% в ранната американска търговия. Службата на търговския представител на САЩ ще публикува допълнителни подробности и списъци на специфичните видове продукти, чието облагане се отлага, пише Reuters.", "date": "2019.08.13", "title": "Тръмп отлага митата за телефони, лаптопи и конзоли от Китай"}
{"url": "https://www.24chasa.bg/novini/article/7604873", "text": "Собственикът на \"Локомотив\" (Пловдив) Христо Крушарски протестира пред френското посолство заради отказ да бъде издадена виза на защитника Стивън Езе за пътуването до Страсбург, където тимът му ще играе реванш от третия предварителен кръг на Лига Европа в четвъртък, съобщи  . Проблем имаше и с друг играч - Парвизджон Умарбаев, но той получи необходимите документи. Според Крушарски всичко е целенасочено. \"Нас ни обвиняват за расизъм на стадиона, а това не искам да го наричам нищо. Вие сами си преценете какво е отношението към нас, българите. Това са хора, които работят от две години в България, влизат в Европа, а тук има разделение\", заяви бизнесменът. \"Мисля, че този път ще получат още един български шамар. Важно е да ги бием, а не толкова да ги отстраним. Мисля, че \"Страсбург\" също е намесен в цялото нещо. Това не може да се случи без тяхно участие, защото написаха един куп жалби. От вчера сме сезирали УЕФА, когато получихме информацията за двамата. Сезирали сме УЕФА, ФИФА, Българския футболен съюз, президентството, Министерския съвет и т.н. Всички наши институции се намесиха, за ФИФА и УЕФА не знам, но мисля, че има отговор\", добави той. Преди ден УЕФА обяви, че наказва \"Локомотив\" със затваряне на една трибуна за следващото домакинство в евротурнирите заради расизъм. Преди седмица отборът отстъпи с 0:1 срещу \"Страсбург\".", "date": "2019.08.13", "title": "Крушарски на протест пред посолство - Франция отказа виза на играч на \"Локо\" (Снимки)"}
{"url": "https://www.24chasa.bg/novini/article/7604879", "text": "\"Молете се да отсъствам от работа по-често! Кой разбра, кой – не, но секретариатът на ЦК ме изключи от комсомола, пардон – от парламентарната група, която създадох, под предлог че не ходя редовно на работа. Тази вест май потъна вече в летния поток от по-важни новини. Например, че Гала се снима без горнище на банския, а Мира Добрева я имитира, но все още плахо. Е, излезе и съобщението, че Министерството на отбраната е превело 1,2 милиарда долара на Щатите за сделката с изтребителите. Но това е дреболия\", написа преди час лидерът на \"Атака\" Волен Сидеров във фейсбук. И коментира:  \"За вицепремиера Каракачанов със сигурност първото е по-интересно. Защото той едва ли е виждал Гала по цици (за Джамбазки този сюжет не е водещ, но това е друга тема). Големият кеш към САЩ не му е новина. Нали толкова се стара пред американците да получи лиценза за патриотичната партия с ексклузивни права за колониалната ни територия. Какво са едни 2 милиарда лева на гърба на народа? Просто неколкостотин хиляди пенсии. Но стига с тия пенсии! Искаме повече сигурност! Освен това фокусът на господин министъра на отбраната е в морския бряг, където е Гала, и без това. Той разпродава в момента яки парчета от крайбрежието – бивши поделения. Чувал съм, че такива сделки по принцип били съпровождани с комисионни, но не мога да го докажа. Важното е, че така повишаваме националната сигурност вероятно…\", допълни Сидеров. \"Някои от големите фирми за недвижими имоти вече ми се оплакаха от нелоялната конкуренция. Аз им отговарям, че когато изстрелях в политическия космос Каракачанов за президентските избори, когато след това затвърдих коалицията ОП за парламентарните и изместихме за първи път ДПС от третата позиция, не е ставало дума никога за ощетяване на бедна България от богатите Щати с милиарди. Нито за бъдеща патриотична търговия с имоти. Ако някой от избирателите знаеше за бъдещия финансов размах на г-н Каракачанов за сметка на народа, не само нямаше да изместим ДПС, но и щяхме да гледаме парламента отвън\", пише още Сидеров. \"Нашите избиратели чуха други неща. Чуха намерението ни да направим минималните пенсии по 300 лева и още ме питат защо това не е факт. Сега вече им е ясно – думите са били извадени от контекста. Всъщност Каракачанов и Симеонов не са имали предвид да увеличават доходите на българите, а на американците. А Сидеров им пречи в това тяхно хуманно намерение и трябва да бъде разкаран. И ето – наскоро избирателите ни чуха от тези двамата, че Сидеров, Чуколов и Шопов, основатели на партия Атака, не идвали на работа и затова ги изключват от парламентарната група.… През 2007 г. аз отсъствах със седмици от парламента заради срещи с народа и АТАКА направи Валери Симеонов шеф на Общинския съвет в Бургас, а Касабов – общински съветник, шеф на комисия. А през 2009 г. и аз, и Чуколов, и Шопов, както и всички от АТАКА напуснахме парламента, тоест „отсъствахме от работа” за цели три месеца, за да обикаляме страната, след което вкарахме 21 депутати, сред които служителите на СКАТ Стоян Иванов и Калина Крумова. Значи тогава „отсъствието ни от работа” е било полезно за Симеонов. А за Каракачанов? Той се беше прегърнал със Софиянски и Мозер, за да вкара себе си и още един депутат. Както преди това направи с Костов, както след това – с Ковачки, Яне Янев и Бареков. На него тогава моето „отсъствие от работа” още не му помагаше, както на Валери. А за Министерството на отбраната с два милиарда бюджет, огромни имоти и възможности за милионни поръчки не можеше и да мисли. Нямаше до себе си „отсъстващия от работа” Сидеров. Много му се искаше и през 2013 г. да се прегърне с някой, който обича да отсъства от работа, но не му се получи. Аз пък тогава след поредица отсъствия от работа вкарах 23 депутати. Валери Симеонов с НФСБ – нула, може би защото ходеше редовно на работа. Озлоблението му беше явно голямо, защото нарече избирателите на АТАКА “лумпени” и до днес не се е извинил на тези 258 481 сънародници. Но кой му е виновен, че ходи редовно на работа, а аз – не?\", попита Сидеров. \"Сега, като гледам накъде отиват нещата, може пак да се окаже, че редовното ходене на работа е вредно за политическото здраве. Наставниците на двамата изключватели вече обмислят как да се отърват от тях след приключването на мръсната работа. Затова молете се да отсъствам по-често от работа, скъпи В и К! Пък може и нещо да се обърне…\", завършва поста си лидерът на \"Атака\".", "date": "2019.08.13", "title": "Сидеров обилно нападна Каракачанов във фейсбук"}
{"url": "https://www.24chasa.bg/novini/article/7604909", "text": "Втори огромен пожар гори край Дупница. Този път под автомагистрала „Струма”, предава  . По-рано днес горяха и гори в района. Леснозапалимите материали, които горят много буйно, са струпани под колоните на моста, на изхода на Дупница. Става дума за огромни топове хартия, която гори като факла. Пожарът създава опасност за колоните на моста. Висок 200-300 метра сноп дим се издига и обгазява селата в района. Спряно е движението в двете посоки по магистрала “Струма” от пътен възел “Дупница” до пътен възел “Бобошево”. Вятърът в района духа силно от север, пламна и гората наблизо. Дупница е блокирана и обгазена. Тъй като огнеборците се съсредоточиха върху гасенето на струпаните материали под моста на „Струма”, огънят тръгна на юг към Блажииво и целия стар път Дупница – Блажиево. Гори всичко около него. Пожарни идват от Благоевград и от София.                                                                                                                                                                                                                                                                                                                                ", "date": "2019.08.13", "title": "Огромен пожар край Дупница, материали горят под магистрала \"Струма\" (Видео)"}
{"url": "https://www.24chasa.bg/novini/article/7604914", "text": "Спасителите на Централния плаж във Варна издирват 14-годишно момиче, изчезнало в бурното море, съобщиха очевидци в социалните мрежи, цитирани от  За инцидента, който е станал около 16.30 часа потвърди и д-р Иван Иванов, управляващ ДКЦ I \"Св. Климентина\". Момичето е било на плаж в района на Калните бани с група приятели. Въпреки червения флаг тийнейджърите влезли във водата при 4 бала вълнение. Спасителите са успели да спасят от опасната хватка на морето едно от момчетата от групата, но момичето е потънало и към момента продължава издирването му. \"От \"Златни пясъци\" до \"Аспарухово\" днес вълнението е огромно. Изпратихме две линейки в подкрепление към курортите, четирима младежи спасявахме днес и на Южен плаж, Слава Богу там всичко приключи благополучно\", коментира още д-р Иванов. В момента полицаи са на плажа, очаква се всеки момент да пристигне и майката на момичето, изчезнало сред вълните. Потърсено е съдействието и на водолази, все още не е ясно дали ще се включат в издирването. По непотвърдена информация, високите вълни са повлекли и други непълнолетни. В момента обаче се издирва само 14-годишното момче, допълва \"Фокус\".", "date": "2019.08.13", "title": "14-годишно момиче изчезна в бурното море край Варна"}
{"url": "https://www.24chasa.bg/novini/article/7604945", "text": "Българската агенция по безопасност на храните (БАБХ) констатира нови случаи на африканска чума при диви свине, както следва: - в землището на с. Бистренци, общ. Бяла, обл. Русе- обявено на 12.08.2019 г. - на територията на общ. Девин, обл. Смолян - обявено на 13.08.2019 г. - в землището на с. Желява, общ. Столична, обл. София - обявено на 13.08.2019 г. - в землището на с. Върбино, общ. Дулово, обл. Силистра обявено на 13.08.2019 г.", "date": "2019.08.13", "title": "Виж кои са откритите днес огнища на чума по свинете"}
{"url": "https://www.24chasa.bg/novini/article/7604956", "text": "България е на второ място в НАТО по разходи от Брутния вътрешен продукт, отделяни за отбрана. Това става, след като правителството преведе 1 млрд. и 200 млн. долара по сметките на САЩ за осемте нови изтребителя F-16, съобщава  . Така от 29 съюзници България е веднага след първенеца - Съединените щати. Такива пари за отбрана страната ни не е отделяла от 16 години. 3 милиарда и 515 милиона лева ще бъде бюджетът на Министерството на отбраната за 2019 г. 1,4 млрд. плюс 2,2 млрд. лв. за изтребителите. Това ни нарежда на второ място в НАТО след първенеца САЩ по разходи за отбрана като процент от БВП. От всички 29 съюзници най-много пари за отбрана отделя САЩ - 3,42%, следва България - 2,6%, следват Гърция, Англия, Естония, Румъния, Полша, Латвия и други. С 1,4 млрд. лв., които се очаква да бъдат дадени за 150 бронирани машини за пехотата, и 984 млн. лв. за два модулни патрулни кораба, разходите ни за отбрана в следващите години може и да останат на същото високо ниво. ", "date": "2019.08.13", "title": "България на второ място в НАТО по разходи от БВП за отбрана"}
{"url": "https://www.24chasa.bg/novini/article/7604960", "text": "Дейностите на военен полигон, заради които  , са отменени и не се налага евакуация, заяви представител на местните власти, цитиран от ТАСС, предаде БТА. \"Утре няма да има никакви дейности. Обади ми се командирът на полигона и каза, че се отменят всякакви дейности, които са били планирани, съгласувано с министерството на отбраната. Има уведомление за Ньонокса, че няма да се прави евакуация\", каза началникът на териториалния отдел на Ньонокса към администрацията в Северодвинск Валерий Машенков.", "date": "2019.08.13", "title": "Отмениха евакуацията на селото в \nАрхангелска област"}
{"url": "https://www.24chasa.bg/novini/article/7604977", "text": "В Сърбия официално бе  Белград, 13 август /БТА/ В Сърбия официално днес бе потвърдено наличието на африканска чума по свинете, предаде Танюг. Ръководителката на отдела по вирусология при Научния институт за ветеринарство на Сърбия Весна Миличевич уточни, че болестта не се предава на хората, но е изключително смъртоносна за свинете. Тя подчерта, че отговорното поведение на ветеринарите и на стопаните е важно, за да не проникне вирусът в големите стопанства, и подчерта, че трябва да бъдат взети всички мерки за био сигурност. Весна Миличевич посочи, че вирусът е сложен и няма ваксина против тази болест. Руската федерална служба за ветеринарен и фитосанитарен контрол Росселхознадзор въвежда от утре, 14 август, ограничения на вноса на живи свине, свинско месо и продукти от свинско месо от цялата територия на Сърбия заради появилата се в страната африканска чума по свинете, съобщи ТАСС.", "date": "2019.08.13", "title": "Потвърдиха африканска чума по свинете в Сърбия, Русия спира месото от там"}
{"url": "https://www.24chasa.bg/novini/article/7604974", "text": "Страната ни е близо до нов рекорда за потребление на електрическа енергия. През 2015 г. е отчетен най-големият енергиен товар до момента – 5044 мегаватчаса, съобщи  . Това лято потреблението е достигнали 4700 мегаватчаса, а в дните около 9 август – 1645 мегаватчаса. С всяка следваща година търсенето на климатична техника се увеличава с 10% до 20% търсенето на климатична техника. Експерти посочват, че това е неопходимост, а не лукс. И допълват, че България е в идеалния климатичен пояс за отопление с климатици, защото това излиза евтино. В момента най-търсени са климатиците между 800 и 1000 лв, а ако искаме да разчитаме на тях в големите горещини – трябва да подготвим между 30 и 40 лв. на месец за охлаждането на една стая. Ако на работното ни място има климатик, то температурата там не трябва да се различава с повече от 8 градуса, спрямо външната. Лекарите напомнят и за минусите на охлаждащите уреди. „Големият проблем при климатиците е, че те имат в себе си филтри, които трябва да бъдат сменяни на определен период от време. Когато въздуха минава през този филтър вътре се задържат най-различни неща – бактерии, плесени и други. Климатика не само задържа въпросните спори, той дори ги умножава вътре”, посочи пулмологът д-р Александър Симидчиев. Някои от фирмите признават, че са затрупани с поръчки, а инсталациите на охладителните тела отнема време.", "date": "2019.08.13", "title": "България е близо до рекорд за потребление на ток заради адската жега"}
{"url": "https://www.24chasa.bg/novini/article/7604995", "text": "Четири района у нас са с най-голям потенциал за изграждането на завод за автомобили. Това сочат анализите на Агенцията по инвестиции, след като преди дни премиерът Бойко Борисов изрази увереност, че дори „Фолксваген” да не инвестират в страната ни, все пак завод за коли ще има. Най-добри възможности за изграждането на завод, който да произвежда автомобили, има в районите на София, Пловдив, Стара Загора и Бургас, предава  . В тези райони, според експертните оценки, инвеститорите могат да открият предимства като бърз достъп до магистрали, до жп инфраструктура и достатъчно квалифицирани кадри. В същото време интересът към производството и на различни авточасти у нас продължава да расте. До преди няколко месеца край Ихтиман се произвеждаха части за автомобилната индустрия. Производителят обаче се оттегли. С днешна дата две нови компании проявявят инвеститорски интерес. През септември ще стане ясно дали производството за авто индустрията край Ихтиман ще бъде възстановено и затворената сега фабрика – ще проработи. Нови инвеститори вече са се срещали с местната власт и сега правят оценки дали да открият цех за производство на тапицерии. През есента се очаква работа да започнат и няколко нови производства – за фарове, спирачни системи и кабели. Те се намират край Пловдив, Ловеч и Плевен – като очакванията са за близо 4000 работни места и значителен обем инвестиции. Премиерът, който е уверен, че може да произвеждаме не само части, но и цели автомобили, преди дни обяви, че проблем пред икономиката ни е липсата на работна ръка. Експертите обаче се сигурни, че ако у нас влезе голям завод за автомобили, няма да има проблем с кадрите. „Когато има разпознаваем бранд, в нашия случаи инвеститор, който предлага предизвикателна работа в международна среда. Имаме сериозна възможност да привлечем и хората, които работят зад граница – българите, които са извън България”, коментира Стамен Янев от Агенцията за инвестиции. Общият европейски пазар и ниските данъци са сред конкурентните предимства, на които разчитаме, за да привлечем голям инвеститор в автоиндустрията. „Има стратегическа локация, има ниски оперативни разходи, предоставя възможност за добра логистика чрез осигурени пъна жп и пътна инфраструктура, да не говорим за политическата и икономическа стабилност в България”, каза още Янев. Статистиката отчита още, че натрупаните инвестиции в производството на превозни средства, където частите за коли са основна част, достигат до 340 млн. евро. Близо 90% от автомобилите, които се движат в Европа имат части, произведени у нас.", "date": "2019.08.13", "title": "София, Пловдив, Стара Загора и Бургас с най-голям потенциал за завод за коли"}
{"url": "https://www.24chasa.bg/novini/article/7604710", "text": "Министерският съвет одобри проектопромени в Закона за туризма (ЗТ), променян осем пъти при управлението на кабинета \"Борисов 3\", за последно - на 30 юли тази година. С най-новите изменения ресорният министър Николина Ангелкова прокарва идеята си в националните курорти да се обособяват функционални зони, с които да се разреши конфликтът между желаещите шумни партита почиващи и предпочитащите по-спокойните развлечения. Как ще става това ще определя с наредба общинският съвет, на чиято територия е националният курорт, съобщава  . С измененията се оптимизират процедурите по регистриране на туроператори и туристически агенти, както и по категоризиране и сертифициране на туристически обекти, като се облекчава редът за издаването на временни удостоверения, намаляват се сроковете за разглеждане на документи, се казва в съобщението на правителствената информационна служба. Отпада досегашното изискване ски учителите да придобиват правоспособност след като са положили изпит в Министерството на туризма. Занапред ще е достатъчно да притежават професионална правоспособност и квалификация за обучение по снежни спортове. Самите ски училища ще бъдат вписани в Националния туристически регистър (НТР). Предвижда се също всяко от категоризираните места за настаняване да получи уникален идентификационен код в регистъра. Нов регистър ще обхване и туристическите забележителности, туристическите фестивали и събития, които имат висока степен на привлекателност за туристите. За реда, по който ще става това, също се предвижда да бъде издадена наредба. Сумите за глобите при повторно нарушение, предвидени в закона, се увеличават.", "date": "2019.08.13", "title": "Общините сами ще определят зоните за развлечение и спокойствие в курортите"}
{"url": "https://www.24chasa.bg/novini/article/7604741", "text": "Сред 512 милиона лица, живеещи в ЕС през 2018 г., 7,8% са с гражданство, различно от страната им на пребиваване: 3,4% са с гражданство от друга държава-членка на ЕС, а 4,4% – от държава, която не е членка на ЕС, предаде БГНЕС.  Тези дялове се различават в отделните държави-членки. През 2018 г. в Люксембург има най-голям дял граждани на друга държава-членка на ЕС (41% от населението), следван от Кипър (13%) и Ирландия (9%). Най-големият дял на гражданите с произход извън ЕС е установен в Естония и Латвия (и 14%) и Австрия (8%). В България – 98,7% са с българска националност, 0,4% са с националност на държави от ЕС, а 0,8% са граждани на държави извън ЕС. По отношение на периода 2013-2017 г. общата имиграция, включваща както хора, имигриращи от друга държава-членка на ЕС, така и тези от държава извън ЕС, възлиза на 3,4 милиона през 2013 г., след което се увеличава с повече от една трета, за да достигне пик от 4,7 милиона през 2015 г. Тогава имиграцията намалява с 8% до 4,3 милиона през 2016 г., а след това през 2017 г. се увеличава с 3%, за да достигне 4,4 милиона. През 2017 г. имигрантите с гражданство извън ЕС представляват 46% от имиграцията, като 30% са лица с гражданство на друга държава-членка на ЕС. Сред държавите-членки най-голям дял на имигранти с гражданство извън ЕС през 2018 г. са наблюдавани в Италия (70% от общия брой имигранти), Словения (65%) и Швеция (62%). За хората с гражданство на друга държава-членка на ЕС най-високите пропорции са наблюдавани в Люксембург (68%), Австрия (58%) и Малта (54%), докато при завръщащите се граждани най-голям дял е в Румъния (82%), Полша (63%) и Словакия (60%). Броят на хората, емигриращи от държавите-членки на ЕС, също се колебае през последните години. Това са хора, които са емигрирали както за постоянно, така и за период от една година или повече. През 2017 г. малко над 3 милиона са емигрирали от държава-членка на ЕС, включително такива, емигрирали в друга държава-членка на ЕС, както и в страна извън ЕС, чийто брой е нараснал с 12% от 2013 г. През 2017 г. от емигриращите в ЕС 25% са граждани на друга държава-членка на ЕС, докато 21% са граждани извън ЕС. Най-голям дял на емигриращи граждани от друга държава-членка на територията на ЕС са наблюдавани в Люксембург (67%) и Австрия (47%), докато при граждани извън ЕС най-висок дял идва от Чехия (65%) и Кипър (60%). България съставлява 51% от общия брой емигранти или 25 597 през 2017 година.", "date": "2019.08.13", "title": "Евростат: В България – под 2% чужденци и над 25 000 емигриращи"}
{"url": "https://www.24chasa.bg/novini/article/7602906", "text": "      Илиян Рангелов от Куртово Конаре, който закла годеницата си от ревност, пак ще се явява в съда. За бруталното убийство той получи от окръжния съд в Пловдив 14 г., а апелативният съд увеличи наказанието на 16 г. След като ВКС откри процесуални нарушения, сагата започва отново. Родителите на убитата Милена Динова искат доживотен затвор за бившия ѝ годеник. “Настояваха за такова наказание и на двете инстанции и не са променили позицията си. Ще я поддържат и на новия старт на процеса на 10 септември. Не е лесно да загубиш рожба на 26 г.” Това заяви адвокатката на семейството Зоя Тошкова. На 28 декември 2016 г. жителите на Куртово Конаре изтръпнали от ужас. Малко след 22, 30 ч Милена Динова е открита на улицата мъртва с рана в гърдите. Намерили я нейни колеги, с които е трябвало да пътува с кола до месопреработвателно предприятие в близкото Ново село. Първият човек, заподозрян от полицията, бил годеникът на жертвата Илиян Рангелов. При пристигането на полицията младият мъж се престорил на сънен. Заявил, че любимата му е тръгнала за нощна смяна, а той си легнал. След като му съобщили за смъртта ѝ, се обадил на баща ѝ. “Елате, че Милена е цялата в кръв”, извикал Илиян в слушалката. Кръстьо Динов, който живее в Ново село заедно със сина си Илин, бил сразен от зловещата новина. По това време бившата му съпруга Ангелина била в Гърция, където работи повече от 15 г. Жената хванала първия самолет и се прибрала. “Не допусках нито за миг, че Илиян е извършителят. Не можех да си представя, че ще я убие като животно и ще я остави на улицата да ѝ изтече кръвта”, заяви майката на едно от заседанията в окръжния съд в Пловдив. Рангелов разиграл истински театър на улицата, където лежала Милена. “Кой ми я отне, ще го намеря и убия”, крещял Илиян. Рухнал, когато от шкаф в дома му иззели оръжието на престъплението - кухненски нож При разглеждане на делото в Пловдив на бял свят излязоха подробности от интимния живот на Рангелов и жертвата му. Според свидетели Илиян неоснователно подозирал Милена в изневери и вдигал скандали. Двамата имали връзка от 2014 г. На следващата година заминали при майката на момичето в Гърция, където останали около 4 месеца. Илиян не успял да се хване на работа. Майката на изгората му още тогава забелязала странности в характера му и не го харесвала. Рангелов също нямал топли чувства към нея. “За какво ме докара, да ме командва майка ти ли”, упреквал той Милена. В крайна сметка се прибрали в България и заживели в къщата му в Куртово Конаре. Приятелки на Динова твърдят, че през 2016 г. ревността на Илиян се засилила. Пред близките си обаче тя не се оплаквала, че е подложена на тормоз, за да не ги тревожи. Казвала само, че е по-буен, но започнал да се поправя. Това обаче не отговаряло на истината. Във фаталната нощ Рангелов отишъл на кръчма в Куртово Конаре, където пил вино. Вкъщи за пореден път се скарал с любимата си, подозирайки, че му изневерява. Ядосана и обидена, Милена тръгнала за нощна смяна. На излизане му заявила, че ще го напусне Била изминала стотина метра, когато Илиян я настигнал. Хванал я за рамото, извъртял я към себе си и я пробол в гърдите. После се върнал у дома, измил ножа, прибрал го в шкаф и легнал. Годеницата му издъхнала на място от остра кръвозагуба. Рангелов твърди, че ѝ посегнал, тъй като тя го обидила. Нарекла го “боклук мръсен”. Версията му е, че е бил заслепен от гняв и едва по-късно е осъзнал какво е направил. В следствения арест навръх 31 декември 2016 г. той прерязал вените си, но го спасили. Близките на жертвата не вярват, че е искал да сложи край на живота си Подозират, че отново играе театър, за да бъдат магистратите по-благосклонни към него. Приятели и колеги на Милена са категорични, че пак ще присъстват на процеса. При предишните заседания те издигнаха плакати пред Съдебната палата за доживотен затвор на убиеца. ВКС върна делото, понеже магистратите в Пловдив не са се произнесли по искане на защитника на Рангелов за отвод на вещо лице. При повторното разглеждане има два варианта - да се тръгне по общия ред с разпит на свидетели или по съкратения, ако Рангелов признае всички факти по обвинителния акт. Тогава присъдата му ще бъде намалена с една трета. Той е привлечен към наказателна отговорност за убийство, извършено с особена жестокост. “Семейството на Милена пак ще трябва да преживее целия кошмар и да се срещне очи в очи в съдебната зала с човека, който я погуби”, коментират в Куртово Конаре.", "date": "2019.08.13", "title": "Илиян пробол в гърдите годеницата си от ревност,  после измил ножа и си легнал"}
{"url": "https://www.24chasa.bg/novini/article/7604765", "text": "Районна прокуратура – Петрич е внесла за разглеждане в съда обвинителен акт срещу З.Д., съобщиха от прокуратурата. На 30.11.2017 г. обвиняемата Д. решила да закара храна на сина си, който работел на полето в района на бившето промишлено предприятие „Топливо“ до гр. Петрич. За предвижване до мястото жената използвала каруца с впрегнат кон, като качила и внука си. След като излезли от града, продължили по черен път, като в един момент животното се уплашило от шума и станало неспокойно. Жената усетила, че няма да може да го направлява, поради което взела детето и слязла от каруцата. След като останал без контрол, конят, препускайки, продължил обратно в посока към града. Около 17 ч. животното се намирало по ул. „Дунав“, по която по същото време се връщали от работа три жени. Те чули тропот на копита, а в следващия момент видели препускащ с висока скорост кон, теглещ каруца. Животното било само, без водач. Застигайки пешеходките, той блъснал първо една от тях – П.Н., вследствие на което жената паднала. След това прегазил намиращата се на уличното платно К.М. За инцидента били уведомени органите на полицията и екип на „Спешна помощ“, които пристигнали на място. Лекарите констатирали смъртта на пострадалата К.М. От заключението на съдебномедицинската експертиза е видно, че смъртта на жената се дължи на остра недостатъчност на мозъчните функции, вследствие на открита, тежка черепно-мозъчна травма. Другата пострадала при инцидента жена е получила счупване на дясната раменна кост. Материалите за причинената телесна повреда са отделени в отделно наказателно производство. Предстои съдът да насрочи разпоредително заседание по делото.", "date": "2019.08.13", "title": "Съдят стопанка на кон, смъртоносно прегазил жена"}
{"url": "https://www.24chasa.bg/novini/article/7604760", "text": "Работници се готвят да обеззаразят някои улици, обграждащи \"Нотр Дам\" в Париж, след като в тези райони на френската столица бе регистрирано високо ниво на оловото след опустошилия катедралата пожар през април, съобщи Асошиейтед прес, цитирана от БТА.  Днес високи бариери не допускат парижани и туристи до някои улици и мост край монумента. От френското министерство на културата поясниха, че работниците възнамеряват да използват два метода за обеззаразяване. Единият метод предвижда поглъщащ оловото гел да бъде намазан върху обществени пейки, уличното осветление и на други места, да бъде оставен да изсъхне няколко дни и след това да бъде махнат. Другият метод е свързан с пръскане на съдържаща химични агенти вода под високо налягане. Почистването във вътрешността на катедралата бе преустановено миналия месец поради съображения за сигурност, но ще бъде възобновено следващата седмица.", "date": "2019.08.13", "title": "Премахват оловото от парижките улици край \"Нотр Дам\""}
{"url": "https://www.24chasa.bg/novini/article/7604761", "text": "Руските власти препоръчаха на жителите на село Ньонокса в Архангелска област да напуснат утре района, докато се извършва работа на близкия военен полигон, където имаше взрив, довел до повишаване на радиацията, предадоха Ройтерс и ТАСС, цитирани от БТА. \"Получихме уведомление от ръководството на полигона за планирани дейности на военните власти. В тази връзка жителите на Ньонокса бяха призовани да напуснат територията на селото на 14 август. Това е обичайна практика при провеждане на изпитания\", каза представителка на администрацията в град Северодвинск. Тя не уточни дали евакуацията е свързана с взрива, станал при изпитание на ракетен двигател на полигона миналата седмица. Руската метеорологична служба заяви, че нивото на радиация в Северодвинск се е повишило 16 пъти след експлозията.", "date": "2019.08.13", "title": "Евакуират жителите на село в Архангелска област заради взрива на полигон"}
{"url": "https://www.24chasa.bg/novini/article/7604997", "text": "Група български туристи са блокирани в Кашмир и не могат да стигнат до летището в Шринагар. В момента те търсят друг начин на придвижване до столицата Делхи, съобщи БНТ. Военно положение и полицейски час, който беше въведен за неопределено време в индийския щат Джаму и Кашмир, изолира напълно региона. Българите са извършвали преход в планините на Кашмир. “Направи ни впечатление, че горе в планината, макар да очаквахме много туристи, нямаше абсолютно никакви. И слизайки долу в долината на пътя, сe оказа, че има само военни камиони и няма никакви други цивилни коли - казва Иван, който е част от българската група. - Като попитахме местните, шофьорът, който дойде да ни вземе от Шринагар, ни каза, че има военно положение в града. Под военно положение може да се разбира, че няма никакви цивилни по улицата. Забранено е да се излиза, освен по двама. За вечерен час не знам, но всички магазини са затворени, пълно мъртвило.” Иван допълва, че в района няма интернет и никакви комуникации. Българинът разказва, че нашенците не се страхуват, тъй като обстановката не е агресивна. “Просто е малко странно, особено за българи, които не сме виждали такава ситуация. Местните жители нямат реална представа за събитията. Те изобщо не са информирани, понеже няма нито телевизия, нито вестници, нито интернет. И всичко се приказва от уста на уста”, обяснява още българинът. Групата минава през много контролни пунктове по пътищата, установени от военните. Министърът на вътрешните работи на Индия Кишан Реди заяви, че очаква ситуацията в Кашмир да се успокои напълно след 10-15 дни. Той подчерта, че комуникационните съоръжения ще бъдат възстановени поетапно. ", "date": "2019.08.13", "title": "Наши планинари блокирани  в Кашмир (Обзор)"}
{"url": "https://www.24chasa.bg/novini/article/7605011", "text": "Стотици туристи, сред които и много българи, вече три дни са блокирани на гръцкия остров Самотраки, тъй като фериботите не се движат, съобщиха местни медии. Според нашенци на острова засегнатите българи били около 20-30 души. “1500 туристи са блокирани в момента на гръцкия остров Самотраки, не е ясно колко от тях са българи”, каза консулът ни в Солун Владимир Писанчев. Той допълни, че се осигуряват медицинско обслужване, храна и вода за хората, а от сряда предстои пускането на специален ферибот. Нашенците се намират и в огнен капан, защото в района на Камариотиса – основното пристанище на острова, избухна пожар. Овладяването на огнената стихия е затруднено от силния вятър. Сред блокираните има туристи от Сърбия, Румъния, България, Франция, Великобритания и Италия. “Ужас е, никой нищо не ти казва и никой за нищо не ти съдейства. Нощта я прекарахме в колата. В 9 часа вчера чакахме ферибота, имаше 500 коли. Такъв нямаше, чакахме в 7 вечерта, после в 11 вечерта, никакъв ферибот не дойде”, каза пред Нова тв един от бедстващите на острова българи Николай Николов. Той допълни, че е имало майки с деца и бременни жени. Някои хора спали по пейките. Хората, чиито резервации са приключили, трябвало да напуснат хотелите. Така се оказало, че мнозина трябва да спят на улицата, а други в автомобилите си. Туристите от неделя чакат на пристанището, за да отпътуват от острова. Общината ги настани в къмпинг и в свободни зали. Няма пряка опасност за българските туристи, блокирани на Самотраки, съобщи МВнР. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост, увериха от външното министерство. Гръцкото министерство на корабоплаването взе решение фериботът “Андрос Джет” (с капацитет за 600 пътници и 75 автомобила) да започне курсове от Самотраки до Александруполис и обратно в сряда, 14 август. При подходящи метеорологични условия ще бъде пуснат и втори по-малък кораб, който ще превозва пътниците.", "date": "2019.08.13", "title": "Десетки българи  висят на Самотраки, спят в колите (Обзор)"}
{"url": "https://www.24chasa.bg/novini/article/7604907", "text": "Ограничава се достъпът до горски територии на лица и пътни превозни средства, които нямат отношение към претърсването на зоните, попадащи в инфектираните области с африканска чума по свинете и не са ангажирани с мерките за предотвратяване и ликвидиране на болестта. Това може да се обобщи от заповеди на директори или зам.-директори на регионалните дирекции по горите в Бургас, Велико Търново, Смолян, Варна, Русе, Берковица и Шумен. И преди тях имаше ограничения от заповед на земеделския министър Десислава Танева. В Бургас, както и до шуменския град Върбица и землища в Берковица изрично се посочва забрана за движението на пътни превозни средства, спортни мотори и атевета. Разрешени са неотложни дейности, които обаче ще се изпълняват по ред и условия, определени от областните епизоотични комисии, и мерки за биосигурност, определени от агенцията по храните. Преди дни стана ясно, че именно след разрешение на областни епизоотични комисии на много места сечта и извозването на дървесина не са спрени въпреки чумата. Георги Костов - съветник на министъра на земеделието, уточни, че областните епизоотични комисии могат да вземат решение за т.нар. неотложни дейности, но дърводобивът не е сред тях в средата на лятото. “Тези зони са маркирани от държавните горски стопанства и регионалните дирекции по горите. За съжаление, това не е стигнало до всички изпълнители, особено в общинските структури. Затова от вчера текат проверки по места, защото без изпълнението на тази заповед ние сме пред опасност от компрометиране на мерките срещу чумата”, добави Костов пред БНР. Няма забрана за дърводобив в Кърджали, Кюстендил, Благоевград, Стара Загора и Софийско. На други места има в определени райони. Най-много са забраните в Северна България - в районите на Русе, Монтана, Силистренско. “Зоните са маркирани и в тях не само дърводобивът е забранен, забранено е влизането в тези райони с изключение на лица, които извършват претърсване за нови случаи на мъртви диви свине, тъй като мъртвите животни са основен източник на зараза”, обясни Костов. ", "date": "2019.08.13", "title": "Забраняват атевета и мотори в горите"}
{"url": "https://www.24chasa.bg/novini/article/7605024", "text": "Съд в Германия забрани на италианския вътрешен министър Матео Салвини да публикува на своя профил в Туитър снимка, принадлежаща на германската неправителствена организация \"Мишън лайфлайн\", заяви съдебна говорителка, цитирана от ДПА, предаде БТА. Ако Салвини наруши решението на съда, ще му бъде наложена глоба до 250 000 евро или може дори да бъде осъден на затвор в Германия. Въпросната снимка е направена от капитана на кораба \"Лайфлайн\" Фридхолд Улонска, който се ядосал, че Салвини използвал изображението при разпространението на своята антимигрантска политика. \"Матео Салвини използва снимков материал, заснет от мен, в своята кампания на омраза срещу нас, спасителите на мигранти. Той не ме е питал за позволение\", обясни Улонска решението си да предяви обвиненията. Председателят на \"Мишън лайфлайн\" Аксел Щайер каза, че организацията ще действа по подобен начин в бъдеще в случаи на нарушаване на авторските права. Съдебната говорителка заяви, че решението се отнася за публикации в Германия. Салвини каза, че полага усилия да не позволи на два спасителни кораба да доведат в Италия над 500 мигранти, посочва Ройтерс. \"На работа съм в министерството тази сутрин, за да предотвратя слизането на сушата на над 500 мигранти от два кораба на неправителствени организации, една френска и една испанска\", заяви той във Фейсбук. \"Ще ви известя за резултата. Няма да се откажа\", каза Салвини. По думите му Либия е предложила да вземе обратно мигрантите, които са на кораба \"Оушън вайкинг\", а корабът \"Оупън армс\" трябва да отиде в Испания. ООН призова европейските държави спешно да приемат над 500-те мигранти, спасени в Средиземно море, отбелязва Асошиейтед прес. Специалният пратеник на Върховния комисариат на ООН за бежанците Венсан Коштел каза, че \"това е надпревара с времето\". Той заяви, че \"идват бури и условията само ще се влошат\".", "date": "2019.08.13", "title": "Германски съд забрани на Салвини да използва снимка"}
{"url": "https://www.24chasa.bg/novini/article/7604864", "text": "Държавните университети ще може да създават търговски дружества или да участват в капитала на търговски дружества, за да могат да печелят от научната си дейност. Това предвижда проект на постановление на Министерския съвет, предложен за обществено обсъждане от образователния министър Красимир Вълчев. Предметът на дейност на фирмите може да е изследване, реализация и развитие на научни разработки, внедряване и продажба на научни продукти, както и регистрация на патенти и търговски марки на национално и международно ниво. Университетските фирми може също да се занимават и с посредничество при трансфера на технологии между технологични центрове и технологични паркове. Академичният съвет на висшето училище ще упражнява правата на собственост върху капитала на фирмите. С новите правила се регламентира дадената на университетите възможност да извършват търговска дейност Проектът предвижда висшите училища да може да създават и да участват в капитала само на дружества с ограничена отговорност и акционерни дружества с изрично определен в постановлението предмет на дейност, който трябва да е свързан с резултатите от дейността по професионалните направления и специалностите от регулираните професии, за които висшето училище е получило акредитация от Националната агенция за оценяване и акредитация, се казва в доклада на министъра на образованието и науката Красимир Вълчев. Според него възможността за сдружаване с други лица ще се използва за мотивация на авторите на патенти като съдружници или акционери в тези дружества, както и за включване на фирми, които да финансират създаването и експлоатацията на научни продукти. Това била и практиката в световните лидери в областта на иновациите Южна Корея, Германия и САЩ. “Одобрявам проекта. Ние сме инициатори на това с УНСС, другите технически и икономически университети. Това е една възможност университетите да могат да участват пряко в реализацията на своята научна продукция. По този начин например УНСС може да прави икономически анализи и да продава продукт, който фирма да купи. При мен пък специалистите по технологията на добива на полезни изкопаеми ще участват в проектиране на рудници например”, коментира ректорът на Минно-геоложкия университет и председател на Съвета на ректорите проф. Любен Тотев.  Според него така университетите ще печелят и кадърните хора ще работят. “Ще привличаме студенти, които, от една страна, ще се учат, а от друга, ще придобиват и практически опит. Това дори закъсня, защото повече от 3 години сме го мислили”, каза още проф. Тотев. “Категорично смятам, че това е много добро начинание. Това ще даде възможност на висшите училища да водят самостоятелна политика в развитието на научните изследвания, и то преди всичко целево насочено към потребностите на бизнеса. Така университетите ще печелят. Практически по цял свят така се прави. Това е една нова изява за университетите. По-добро от това няма, коментира и ректорът на Техническия университет в София проф. Георги Михов. .", "date": "2019.08.13", "title": "Пробив! Университетите  вече ще  създават фирми"}
{"url": "https://www.24chasa.bg/novini/article/7605027", "text": "Частично бедствено положение за част от територията на общината обяви кметът на Дупница инж. Методи Чимев Решението е във връзка с възникнала усложнена обстановка, предизвикана от  Срокът на частичното бедствено положение е до 14.08.2019 год. до 24.00 часа за провеждане необходимите неотложни аварийно – възстановителни работи (НАВР). \"Във връзка с обявеното бедствено положение въвеждам в действие Общински план за защита при бедствия в частта “План за действие при възникване на пожари” считано от днес до 24.00 часа на 14.08.2019 год. За ръководител на операциите във връзка със създалата се обстановка определям Началника на РС ПБЗН – Дупница. Кметове и кметски наместници на засегнатите населени места от общината да започнат незабавно провеждане на планираните дейности за защита на живота и здравето на населението и опазването на околната среда. Щабът за изпълнение на Общинският план за защита при бедствие да премине при непрекъснат режим на работа. Информация за хода на НАВР да ми се предоставя през 1/един/ час. Същата да се предоставя и на РД ПБЗН- Кюстендил, Областен съвет по сигурност, Областен управител на област Кюстендил и на средствата за масово осведомяване\", се казва в заповедта на кмета, който е на място от възникването на пожара. Огънят е обхванал основите на Автомагистрала \"Струма\", а с огнената стихия се борят пожарни коли, цялата налична техника на ВиК и Община Дупница, десетки доброволци и полиция. В потушаването се включиха автомобили на \"Пожарната\" от Самоков и Благоевград, фирми, както и зърнопроизводители с техника. На място пристигнаха експертни групи от Областно пътно управление и Министерство на регионалното развитие, за да вземат отношение по участъка на магистралата и дали е компрометиран в следствие на огъня. Автомагистралата остава затворена за преминаване на МПС-та, а се използва Е 79. \"Засега нямаме информация за опасно високи нива на отровни газове. Очакваме резултати\", коментира зам.кметът Крум Милев.", "date": "2019.08.13", "title": "Обявиха частично бедствено положение за част от община Дупница заради пожара"}
{"url": "https://www.24chasa.bg/novini/article/7604686", "text": "Тричленен състав на Върховния касационен съд (ВКС) отменя решението на Апелативния специализиран наказателен съд (АСНС), осъдил подсъдимите В.С., С.П., М.П. и А.Л., като връща делото за ново разглеждане от друг състав на въззивния съд. Това съобщиха от кабинета на председателя на ВКС Изменя се решението на АСНС като намалява наказанията, наложени за подсъдимия М. П. на една година и осем месеца лишаване от свобода и 2 000 (две хиляди) лева глоба и за подсъдимия А. Л. на две години и шест месеца лишаване от свобода и глоба в размер на 4000лева. Оставя в сила въззивното решение в останалата му част. Решението не подлежи на обжалване и протестиране. Делото е образувано по жалби на подсъдимите срещу въззивно решение на Апелативния специализиран наказателен съд (АСНС), с което е изменена осъдителна присъда от 12.01.2018 г. на Специализирания наказателен съд. С първоинстанционната присъда четиримата подсъдими са признати за виновни за извършени в съвкупност престъпления - участвали в организирана престъпна група, създадена с користна цел). В. С. и С. П. са осъдени като съизвършители, осъществили неправомерно въздействие върху уред за търговско измерване на електрическа енергия. М. П. е признат за виновен, че е осъществил неправомерно въздействие върху уред за търговско измерване на електрическа енергия. А. Л. е признат за виновен и че при условията на продължавано престъпление е осъществил неправомерно въздействие върху уреди за търговско измерване на електрическа енергия. На четиримата подсъдими са определени общи най-тежки наказания „лишаване от свобода“ за срок от по 3 години, изтърпяването на които е отложено с изпитателен срок от 5 години, през който е постановено да се прилага пробационна мярка по чл. 42а, ал. 2, т. 1 от НК. Към наказанията за всеки от тях е присъединено и наказание „глоба“ в размер на 10 000 лева. Въззивният съд е изменил първоинстанционната присъда, като е отменил приложението на пробационната мярка по чл. 42а, ал. 2, т. 1 от НК в изпитателния срок за всеки от подсъдимите. В останалата част присъдата е потвърдена. В касационните жалби са развити доводи за допуснати от АСНС съществени процесуални нарушения, нарушение на закона и явна несправедливост. При условията на алтернативност подсъдимите молят за оправдаването им, за намаляване на наложените им наказания, за връщане на делото за ново разглеждане от друг състав на първоинстанционния съд. Тричленният състав на ВКС намира за неоснователни направените в касационните жалби възражения относно обвиненията по чл. 234в, ал.1 НК срещу подсъдимите М. П. и А. Л., като приема, че решението на въззивния съд е формулирано правилно и съобразено с доказателствата по делото. По отношение на наложените им наказания съдът приема, че те, макар и отмерени в рамките на закона, не са съобразени в достатъчна степен с обема и тежестта на извършеното от всеки от двамата подсъдими, както и с останалите налични и значими за отговорността им обстоятелства. Поради това и предвид данните за семейното, материалното положение и имотното състояние на подсъдимите П. и Л., както и липсата на предходни техни осъждания, настоящият съдебен състав приема за правилно редуцирането на наложените им от въззивния съд наказания. По отношение на осъждането на другите двама подсъдими – С. П. и В. С. за деяние по чл. 234в НК, първоинстанционният съд не е изложил обстоятелствата, които съгласно чл. 305, ал.3 НК би следвало да съпътстват това осъждане. По този начин е допуснато осъждането на подсъдимите С. П. и В. С. за деяние, за което не им е било повдигнато обвинение. ВКС намира, че първоинстанционният съд има функцията на арбитър и тази функция не може да се съвместява с функцията на обвинител, който е единственият процесуален субект, определящ фактическата и правната рамка на обвинението. Липсата на протест от прокурора обезсмисля отмяната на въззивния съдебен акт и връщането на делото за ново разглеждане, доколкото указания за осъждане на подсъдимите П. и Л. по първоначалното им обвинение по чл. 234в, ал. 1 вр. чл. 26, ал. 1 НК биха били в нарушение на забраната за reformatio in pejus. Тричленният състав на ВКС намира за основателни посочените в касационните жалби на подсъдимите възражения за нарушения на процесуалния и материалния закон, допуснати при осъществената въззивна проверка относно обвинението по чл. 321 НК. Въззивният съд не е обосновал наличието на белега „организираност“ на групата, каквато се твърди, че е съществувала между четиримата подсъдими. Посочен е изводът, че „тяхната организираност произтича от две насоки – служебна и приятелска“. В мотивите си настоящият състав на ВКС посочва, че „третирането на приятелските и колегиалните отношения между хората като белег за онези трайни организационни връзки, които характеризират организираната престъпна група представлява твърде изопачено и противоречащо не само на правната, но и на житейската логика обяснение“. Наличието на съгласие между няколко (три и повече лица) за създаване на определена организация между тях, ориентирана към извършване на престъпления от определена категория, не може да се обосновава единствено и само на базата на съществувало между няколко лица (поне три) познанство, приятелство, обща трудова ангажираност. Отделно от това, предназначението на групата за извършване на престъпления от определен вид трябва не само да е съществувало като субективно желание у няколко лица. То трябва да е било обективно уговорено между тях, защото именно в това е същността на организираната престъпна група. Съдиите от ВКС считат за основателни възраженията в касационните жалби, че въззивният съд, по примера и на първоинстанционния, не е направил разграничение и конкретизация на онези действия на всеки от подсъдимите извън извършването на конкретно вменените им деяния по чл. 234в НК, които да ги определят като участници в организирана престъпна група и да покажат, че те са се подчинявали именно на постигната между тях обща воля да вършат престъпления по чл. 234в НК. Не е обосновано наличието на онази предварително създадена организационна връзка между четиримата, съгласуваност, координираност на волите и действията на участниците, които са характерни за организираната престъпна група и които я отграничават от обикновеното съучастие. С оглед на това проверявания съдебен акт не отговаря на изискванията на чл. 339, ал. 2 НПК в тази негова част, поради което настоящата инстанция отменя решението в тази му част и връща делото за ново разглеждане от друг състав на въззивния съд.", "date": "2019.08.13", "title": "ВКС намали присъдите на трима, манипулирали електромери"}
{"url": "https://www.24chasa.bg/novini/article/7604578", "text": "Оправено е всичко в разбитото тази нощ заведение в столичния квартал \"Борово\", видя човек на \"24 часа\". В момента то функционира на пълни обороти. Клиентите пък питаха къде са щетите, а служители на ресторанта обясниха, че повредените мебели са пратени на тапицер. Очаква се да станат готови до дни. От заведението са разместили намиращите се в момента там, така че да не личи липсата на повредените. За погрома бе задържан Красен Кръстев, съдружник на съсобственика на заведението Емилиян Лазаров. МВР ще пусне снимките на четирима души, издирвани за погрома в заведението.  В момента от полицията чакат разрешение от прокуратурата, за да публикуват фотосите на четиримата издирване. Очаквайте подробности.", "date": "2019.08.13", "title": "Погромът в разбитото заведение заличен, пратили мебелите на тапицер"}
{"url": "https://www.24chasa.bg/novini/article/7604602", "text": "28-годишен мъж от Берковица се развилнял миналата нощ и предизвикал верижна катастрофа с четири паркирани автомобила. Произшествието станало около 23.35 часа в Берковица. Младежът, който седял зад волана на фирмен „Мерцедес C 400 ” с варненска регистарция се прибирал у дома си. Препуснал с мръсна газ и изгубил контрол над возилото. Заради несъобразената скорост на прав участък с наклон при изкачване, на сух асфалт и изкуствено осветление, не успял да намали скоростта, преминал в лентата за насрещно движение, блъснал се в бордюра, поднесъл и отново се върнал в лентата си, по посоката на движение, не успял да спре и блъснал косо паркиралия вдясно по посоката си на движение на ул.“Тузлата“ „Пежо 407″. „Пежо-то” се изместило и блъснало челно паркирания „Сеат Толедо“ , който пък от силата на удара блъснал паркирания пред него „Субару Форестър“. Няма пострадали при катастрофата. Пробите за алкохол и наркотици на 28-годишния шофьор, помлел 4 автомобила, са отрицателни, уточняват от полицията. Развилнелият се джигит остава в ареста на РУ Берковица за 24 часа. По случая се води разследване.", "date": "2019.08.13", "title": "Бесен джигит помля четири коли в Берковица"}
{"url": "https://www.24chasa.bg/novini/article/7604603", "text": "Медиците, оказали помощ на жертвите при инцидента, станал на 8 август по време на изпитание на ракетен двигател на морска платформа близо до руския град Северодвинск, в Архангелска област и довел до изтичане на радиация, бяха изпратени в Москва за медицински прегледи, каза неназован медицински източник, цитиран от Ройтерс и ТАСС, предаде БТА. Руската федерална служба за околната среда Росгидромет съобщи, че нивата на радиация в Северодвинск след злополуката са надвишили 16 пъти фоновите стойности за тази територия. Засега няма обяснение от властите защо взривът е довел до повишаване на радиацията, отбелязва Ройтерс. Държавната корпорация \"Росатом\" съобщи, че петима нейни служители са загинали при инцидента. Медиците, изпратени за прегледи в Москва, са подписали декларации да не разгласяват информация, свързана със случая, съобщи източникът, цитиран от Ройтерс и ТАСС.", "date": "2019.08.13", "title": "Пращат в Москва на прегледи медиците, помогнали на жертвите при ядрения взрив (Видео)"}
{"url": "https://www.24chasa.bg/novini/article/7604430", "text": "Говорителят на Кремъл Дмитрий Песков отказа днес да коментира експлозията в Архангелска област и призова журналистите да се позовават на съобщенията на руските компетентни органи, а не на президента на САЩ Доналд Тръмп, предават ТАСС  и БТА. По-рано Тръмп обяви в Туитър, че САЩ са получили много ценна информация от експлозията на ракетен двигател в Русия и че САЩ разполагат с подобни ракети, макар и \"по-напреднали технологии\". \"Експлозията на руската \"Скайфол\" [\"Skyfall\" - названието по класификацията на НАТО на крилатата ракета \"Буревестник\" с неограничен обхват и малогабаритна свърхмощна ядрена установка] накара хората да се тревожат за качеството на въздуха в района на обекта и далеч отвъд пределите му. Лошо!\", коментира в социалната мрежа американският президент. Инцидентът стана на 8 август на военен полигон край Северодвинск, в североизточната руска Архангелска област. Два дни по-късно руската държавна агенция Росатом обяви, че петима нейни служители са загинали и трима са били ранени след възникнал пожар и последвал взрив по време на ракетни изпитания на морска платформа. Песков подчерта, че безопасността на жителите на Архангелската област е гарантирана изцяло. Кремъл е уверен в уникалността и превъзходството на руските ракетни системи над чуждестранните, въпреки че в САЩ разработват подобно оръжие, допълни той.", "date": "2019.08.13", "title": "Песков за пожара в Архангелска област: Медиите да не слушат Тръмп, а нашите институции"}
{"url": "https://www.24chasa.bg/novini/article/7604451", "text": "4 години след убийството на варненския диджей Тодор Тодоров и месец след ареста на прекия извършител - Константин Веселинов, Варненската окръжна прокуратура поиска постоянен арест и за мъжа, заподозрян като поръчител - Григор Колев.  , но с решение на окръжните магистрати, остава в ареста. Адвокатът му поиска мярката му за неотклонение да е домашен арест или парична гаранция, но съдът прецени, че на свобода може да се укрие, или да извърши друго престъпление. \"\"Няма да се укрия, имам две деца и болна баба\", каза пред съда Григор, но въпреки това мярката му за неотклонение е задържане под стража. Диджеят бе открит мъртъв, наръган с нож, пред блока, в който живее във варненския квартал \"Левски\", на 27-и февруари 2015-а година. Според близки до разследването най-вероятната причина за бруталното убийство на 46-годишния мъж е любовен триъгълник. Разведеният диджей бил известен със слабостта си към нежния пол. След като се развел с майката на сина си, възродил стара връзка с млада жена, която пък била близка до сърцето на известно име от варненския ъндърграунд. Това е триъгълникът, който е довел до фаталния край на диджея, твърдят запознати. Според версията именно съперникът за сърцето на фаталната дама е организирал „сплашването“, в което самият той не е участвал. В продължилото над четири години разследване на убийството на 46-годишния диджей Тодор са събрани достатъчно писмени доказателства и експертизи за виновността на Григор в извършване на предумишленото убийство. Обвинението го сочи като подбудител на престъплението по член 116, ал. 1, т. 6 и т. 9 от НК, умишлено склонил Константин да извърши убийството чрез обещание и даване на 20 000 евро. 50-годишният Константин Веселинов, който пък се оказа защитен свидетел по друго дело, е в ареста от миналия месец. Григор също вече е задържан под стража.", "date": "2019.08.13", "title": "Поръчителят на убийството на варненски диджей остава в ареста"}
{"url": "https://www.24chasa.bg/novini/article/7604459", "text": "Управляващите в Нова Зеландия одобриха официално възможността компаниите да изплащат заплати в криптовалута, съобщават „Financial Times”. Досега заплащането с криптовалута беше възможно само в Япония. Този въпрос е решен законодателно, а криптовалутата има статут на законно платежно средство. ", "date": "2019.08.13", "title": "Нова Зеландия ще плаща заплати и в криптовалута"}
{"url": "https://www.24chasa.bg/novini/article/7604453", "text": "Ден след като кандидатът за главен прокурор Иван Гешев предаде концепцията си за управление на прокуратурата във Висшия съдебен съвет (ВСС), тя вече е достъпна за всеки, който иска да я прочете. От ВСС публикуваха и резюме, с което я представят. Концепцията предлага актуален и задълбочен поглед за развитието на Прокуратурата на Република България (ПРБ), съобразен с констатациите и препоръките в докладите на Европейската комисия по Механизма за сътрудничество и проверка, в Доклада от независимия анализ на структурния и функционалния модел на Прокуратурата и анализа на нейната независимост от 15.12.2016 г., както и със Становището на Европейската комисия за демокрация чрез право относно Закона за съдебната власт и Становищата на Консултативния съвет на европейските прокурори. Тя е базирана на изследванията на Европейската комисия за ефективност и качество на правосъдието (CEPEJ), и данните от Информационното табло на ЕС в областта на правосъдието за 2018 г. и 2019 г. Иван Гешев е заложил в нея своето разбиране, че проблемите при изпълнението на конституционните функции на прокуратурата трябва да бъдат посочени открито и отговорно, за да се очертаят адекватните за преодоляването им решения. Според него ПРБ следва да предприеме и осъществи организационни и структурни промени, за които да получи подкрепата както от законодателната, така и от изпълнителната власт. Кандидатът споделя убеждението, че висок стандарт за ефективно и качествено правосъдие може да бъде постигнат само с активни действия и усилия в рамките на конструктивния диалог и взаимодействие с всички отговорни институции, при отчитане на конституционно регламентираните им правомощия. Това ще допринесе за повишаване на доверието в съдебната власт, за гарантиране на сигурността на гражданите и независимостта на магистратите и съдебните служители. Като съществен елемент е изведено активното сътрудничество и партньорство със съсловните и неправителствените организации, медиите и образователните институции. Концепцията съдържа мотивите на Иван Гешев да се кандидатира за поста, анализ и оценка на състоянието на Прокуратурата на Република България. Отчетени са достиженията и са набелязани дейностите за надграждане и промяна, „за да отговорят на актуалните предизвикателства и промени в противодействието на престъпността, а едновременно с това да стабилизират постигнатите резултати и да гарантират необратимия ефект на реформите“. Констатирани са проблемите и са очертани мерки за тяхното отстраняване. Кандидатът посочва, че познава следователската и прокурорската дейност, както и голяма част от магистратите, механизма на функциониране на Прокуратурата, прилаганите различни управленски модели, положителните и отрицателните ефекти от законодателни и административно-ръководни решения. Той разполага с необходимия управленски опит в различни нива на системата на ПРБ и е уверен, че може да се справи ефективно с отговорностите и предизвикателствата. Заявеното с номинирането на кандидатурата му доверие от членовете на Прокурорската колегия на ВСС той приема като оценка и за колектива на ПРБ, с който работи съвместно от 2016 г. и чиято подкрепа има. Прокурор Гешев изразява убеждението, „че работодател на магистратите са българските граждани и ние сме длъжни да дадем продукта, който те очакват от нас. Този продукт се нарича справедливост. Липсата ѝ няма как да бъде обяснена или оправдана с нищо, още по-малко с буквата на закона“. Той заявява намерение да продължи активно ползваните форми на отчетност на главния прокурор пред ВСС и пред обществото, чрез периодични доклади по значими въпроси на противодействието на престъпността и корупцията. Кандидатът анонсира необходимостта от законодателни промени в тази насока за използване на нови инструменти за публично представяне на резултатите от дейността на Прокуратурата, най-вече по делата за корупция, организирана и битова престъпност, към които е фокусирано общественото внимание. Иван Гешев обръща внимание, че „грешният извод за безконтролност на прокурора, който е dominus litis – „господар на досъдебното производство“, следва да бъде разсеян чрез публичното оповестяване на резултатите от съдебния контрол, предвиден по отношение на законосъобразността на процесуално-следствените действия в досъдебната фаза на наказателното производство. В тази насока са изведените от него основни принципи на бъдещата му дейност: - отговорност, прозрачност и институционална предвидимост чрез своевременно информиране на гражданите за дейността на прокуратурата и разследващите органи, при спазване на законността и зачитане на техните права и законни интереси; - гарантиране на независимостта и безпристрастността на магистратите и съдебните служители, чрез подобряване на условията за труд, обективна и справедлива оценка на качествата им и съответстващи на нея възнаграждение, стимули и форми за повишаване на мотивацията; - провеждане на проактивно междуинституционално и международно взаимодействие и информационен обмен; - активна подкрепа на експертно ниво на законодателния процес; - широк диалог с представителите на научната общност и гражданското общество. Иван Гешев приема като най-ценният ресурс на всяка система хората, които я изграждат, затова набелязва като основна цел на ръководения от него екип насърчаването на компетентни, мотивирани и отговорни магистрати и съдебни служители. Сред мерките за постигането ѝ се предвижда повишаване на мотивацията за поддържане на нивото на професионална квалификация и изграждане на самовзискателност за качествено изпълнение на възложените функции чрез утвърждаване на обективни периодични форми на оценка, в рамките на съответния орган на съдебната власт. Планира се също системно повишаване на квалификацията, свързана с прилагането на стандартите на Европейската конвенция за правата на човека за ефективно разследване, достиженията на електронното правосъдие и езиковата подготовка. В тази насока ще се работи също за подобряване на условията на труд и поддържане на добра материално-техническа база, адекватна на нуждите на работния процес. Втората цел, която си поставя кандидатът за главен прокурор, визира ефективните и ефикасни разследващи органи и екипност на разследването. Постигането е обвързано с утвърждаване на специализацията и екипността, особено по дела с фактическа и правна сложност, чрез въвеждане на подходящи организационни форми и обособяване на гъвкави структурни звена, с възможност за включване на експерти с различен профил. Предлагат се периодични съвместни обучения с прокурори и съдии за повишаване на професионалната квалификация, както и обезпечаване на възможността, наблюдаващите прокурори по дела с фактическа и правна сложност да участват в съдебната фаза на процеса до приключването му с влязъл в сила съдебен акт. Отговорното, отчетно и ефективно административно управление е третият акцент в набелязаните цели. За реализирането му се планират промени в количествените и качествените показатели при оценяване на вложения труд от магистрати и съдебни служители и създаване на стимули за поощряване, с цел повишаване на авторитета и утвърждаване на стремежа към по-високи професионални резултати. Сочи се необходимост от организационно и кадрово укрепване на Бюрото за защита при главния прокурор. Прозрачността и институционалната предвидимост в системата на прокуратурата ще бъде осигурявана чрез своевременно, обективно и открито предоставяне на информация на обществото за нейната дейност и за разследващите органи, при спазване на принципите за законност и безпристрастност, при зачитане на правата на гражданите, защита на тайната на разследването и на личната информация при равнопоставеност на медиите. Предвижда се актуализиране на медийната стратегия със създаване на възможност за връзка с граждани от различни групи и осъвременяване на комуникационните канали, включително чрез използване на социалните мрежи. Като основна цел е изведено също налагането на стандарти за ефективни, обективни и качествени разследвания, съобразени със закона и Конвенцията за защита на правата на човека и основните свободи. В тази насока ще бъде приложен проактивен подход в противодействието на престъпленията, свързани с организираната престъпност и корупцията сред лица, заемащи висши публични длъжности; ще се работи за преодоляване на субективните пропуски в работата на досъдебното производство чрез утвърждаване на екипния принцип на работа и повишаване на качеството на прокурорската дейност. Съществен момент е създаването на база данни с положителни прокурорски и разследващи практики по конкретен вид производства и обобщена актуална съдебна практика. Петата разписана в Концепцията цел разглежда ролята на мултидисциплинарните екипи като основа за добро междуинституционално и международно сътрудничество и на успешното провеждане на ефективни и ефикасни разследвания на корупцията сред лицата, заемащи висши държавни длъжности, тероризъм и престъпления, извършени от организирани престъпни групи. Предвижда се усъвършенстване на междуведомствените партньорски отношения чрез използване на съвременни практически ориентирани методи за професионално обучение и обмяна на опит, както и разширяване на достъпа до автоматизираните информационни системи на останалите органи от държавната администрация. Сред основните цели е посочено също международното сътрудничество, включително в рамките на Европейската прокуратура и регионалните международни проекти, за противодействие на тероризма, организираната престъпност, трафика на хора, наркотичните вещества и оръжията, прането на пари и корупцията. Мерките за постигането ѝ планират разширяване на мястото и ролята на съвместните екипи за разследване чрез интензивни контакти с Евроджъст и Европейската прокуратура, и други. Иван Гешев извежда като приоритети в работата на главния прокурор предприемането на мерки за окончателно изпълнение на препоръките към Прокуратурата по Механизма за сътрудничество и проверка, завършването на процеса на съдебната реформа, утвърждаването на необратимостта на постигнатите резултати и съществен напредък в противодействието на организираната престъпност, тероризма, корупцията и битовата престъпност. Според прокурор Гешев с тяхното постигане Прокуратурата на Република България ще допринесе за повишаване на доверието на гражданите и обществото към работата на съдебната власт.", "date": "2019.08.13", "title": "Вижте основните принципи, които Гешев ще отстоява като главен прокурор"}
{"url": "https://www.24chasa.bg/novini/article/7604479", "text": "Турските власти на ГКПП Капъкуле на границата с България подготвят мерки за бързото преминаване, без натрупване на опашки, на масово завръщащите се от ваканция в Турция турски граждани в европейските страни. В рамките на системата, разработена от Министерството на търговията, Агенцията за турските граждани в чужбина и роднинските общности, с нареждане на валията на Одрин Екрем Джаналп за пръв път тази година край Капъкуле ще бъде обособен паркинг, на който се предвижда колите и пътниците да изчакват за влизане на граничния пункт. По информация на Анадолската агенция, паркингът ще бъде върху площ от около 45 декара с капацитет 1750 коли. Пътуващите ще получават номера на влизане в парка и ще изчакват, почивайки си, да преминат на митницата. От екрани, поставени на мястото, те ще получават информация за реда си за преминаване на митницата, съобщава Анадолската агенция. Съоръжението разполага с тоалетни, места за почивка, телевизори, безплатен интернет, а също и с детска площадка. Туна Тургай, помощник министър на търговията посочи, че след свещения празник Курбан Байрам, който приключва на 14 август, се очаква интензивен поток от завръщащи се в европейските страни след ваканция в Турция турски граждани. Основният поток минава през Капъкуле - вратата на Турция през България към Европа. \"Приключихме приготовленията за безпроблемното и недълго чакане на границата на нашите граждани. Проведохме разговори с българските власти на Капитан Андреево, за да сведем до минимум времето за преминаване, а именно около 350 коли на час, за което ни обещаха,че ще се постараят. Целта е да облекчаваме както обикновените пътници, така и шофьорите на товарните автомобили, които се оплакват от дългите престои на митниците\", каза турският представител. Според турските източници, в края на тази седмица предстои интензивен поток от пътници и коли на границите към България, който се очаква да продължи около три седмици.", "date": "2019.08.13", "title": "Паркинг на Капъкуле за пътуващите за Европа турски гастарбайтери"}
{"url": "https://www.24chasa.bg/novini/article/7603842", "text": "Интелигентна система, следяща за условията в океана, бе пусната във водите на крайбрежния град Джоушан, провинция Джъдзян, заявиха от Китайската академия на науките (КАН). Плаващата система е разработена самостоятелно от Института по океанология към КАН и разполага с технология за интелигентно управление и прибираща се конструкция, с помощта на които непрекъснато отчита показатели като температурата на водата, дълбочината, мътността и нивата на pH в реално време, предава  В момента Китай има 21 плаващи системи за наблюдение в Жълто и Източнокитайско море.", "date": "2019.08.13", "title": "Китайски учени разработиха интелигентна плаваща система за мониторинг на океаните"}
{"url": "https://www.24chasa.bg/novini/article/7604489", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка. Това съобщиха от пресцентъра на Министерството на външните работи. Облекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия. Безплатна храна един път на ден се предоставя в следните заведения до пристанището: - Таверна \"The Harbour\" Haran Bros - Таверна \"Synantisi\" - Таверна \"Sta Karvouna\" ( Stergios Lazarou ) - Пицария \"Phournélo\" - Ресторант \"Kumata\" (68002, Katsampas – Paleopolis Samothrace) Туристите ще могат да бъдат настанявани безплатно за една нощ в сградата на Гимназията на острова - Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен и в къмпинга до пристанището в Камариотиса. Гръцкото министерство на корабоплаването взе решение фериботът “Андрос Джет” (с капацитет за 600 пътници и 75 автомобила) да започне курсове от Самотраки до Александруполис и обратно на 14 август 2019 г., сряда. При подходящи метеорологични условия ще бъде пуснат и втори по-малък кораб, които ще превозва пътниците. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост. При нужда от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": "Външно: От утре тръгва ферибот от Самотраки до Александруполис"}
{"url": "https://www.24chasa.bg/novini/article/7604534", "text": "Иран предупреждава за рисковете от участие на израелски сили в създаваната от САЩ коалиция за защита на корабоплаването в Близкия изток. Влиятелната иранска военно-политическа организация Корпус на гвардейците на Ислямската революция (КГИР) заплаши не само с морска война, но и със задържане на всякакви чуждестранни плавателни съдове, дори на онези, които ще бъдат под закрилата на военноморските сили (ВМС) на западните държави. В експертните среди се говори, че Иран е напълно способен да вземе под контрол силно охранявани търговски кораби. В тази ситуация той дори има някои предимства. Изявлението за перспективите за война в случай на израелско военно присъствие край бреговете на Иран беше направено от командващия ВМС на КГИР контраадмирал Али Реза Тангсири. Той предупреди, че \"всякакво незаконно присъствие на ционистите (Израел) във водите на Персийския залив може да доведе до война\". Думите на контраадмирала разпространи ливанската телевизия Ал Маядин, свързана с лоялната към Техеран ливанска групировка Хизбула. Тангсири вероятно е имал предвид процеса на формиране на международна коалиция под егидата на САЩ за защита на корабоплаването в Персийския залив. По думите му командирите на КГИР могат, ако поискат, \"да задържат всеки кораб, дори ако го съпровождат американски и британски сили\". Коментарите на Тансири са в отговор на изявление на израелския министър на външните работи и член на военно-политическия кабинет Израел Кац. Преди една седмица, по време на обсъждане на проблемите около Иран на закрито заседание на комисията на Кнесета по външни отношения и отбрана, той заяви за подготовка за участие в международната коалиция за защита на корабоплаването. Съдържанието на изказването му беше направено публично достояние от израелския интернет портал Ynet. По думите му лансираната от САЩ мисия отговаря на стратегическите интереси на еврейската държава. Сред тях са противодействието на Иран и укрепването на връзките със страните от Персийския залив. Кац информира депутатите, че е възложил на своето министерство да изучи възможността за включване на Израел в коалицията след неотдавнашна визита в Абу Даби. В хода на преговорите Кац, както съобщи израелският печат, обсъдил с властите в Обединените арабски емирства (ОАЕ) \"иранската заплаха\". Съставянето на съответната коалиция до голяма степен се възприема от Иран като преднамерен опит да бъде нанесен удар по неговите интереси. В изказването си на 12 август на Първия каспийски икономически форум в Туркменистан, първият вицепрезидент на Иран Есхаг Джахангири заяви, че \"едностранната политика на САЩ и използването на санкции\" е огромен проблем за Близкия изток. По думите му САЩ игнорират факта, че Иран винаги е изпълнявал поетите от него задължения. Джахангири бе категоричен: Вашингтон иска \"да създаде нестабилност\" в Близкия изток. \"Иранофобията е проблем, който американците създават за нашия регион\", каза първият вицепрезидент на Иран. Що се отнася до корабоплаването през Ормузкия проток, той отбеляза, че Техеран е за това подобни въпроси да бъдат обсъждани на масата за преговори. Впрочем самият процес на създаване на специален международен алианс, който да се заеме с \"иранската заплаха\", засега не внушава увереност за неговото бъдеще. Опитите на САЩ да организират охраната на Ормузкия проток се сблъскват със страха на европейските им съюзници да влязат в директна конфронтация с Иран. Например, обявявайки неотдавна участието си в мисията под егидата на САЩ, британското министерство на отбраната заяви, че \"ще използва в значителна степен онези ресурси, които вече са налични в региона\". Впрочем Лондон увери, че кралският флот няма да се откаже от съвместно патрулиране с ВМС на САЩ. Понастоящем в региона се намират два британски военни кораба - фрегатата \"Монтроуз\" и ескадреният миноносец \"Дънкан\". При това първият трябва да замине за планов ремонт в края на този месец. Франция и Германия, от своя страна, също не са готови да изпратят своите ВМС в Близкия изток. Става дума само за обмен на разузнавателни данни. За европейските държави, които все още остават страни по ядреното споразумение с Иран, е принципно важно да запазят контактите с Ислямската република и да използват всички лостове за поне някаква \"реставрация\" на подписаната през 2015 г. сделка. Австралия пък изобщо не дава отговор на призивите на своя съюзник. Наскоро австралийският министър на отбраната Линда Рейнолдс каза на членове на американското правителство, че на техните \"много сериозни\" и \"сложни\" запитвания ще бъде отделено \"много сериозно внимание\". Готовност за пълноценно участие засега демонстрира Япония. В експертните среди смятат, че много неща при ситуацията около корабоплаването в Персийския залив ще зависят от формата и детайлите на израелското участие в международната коалиция. \"Огласената информация за това има доста неясен характер: става дума за предоставяне на разузнавателна информация\", заяви пред в. \"Независимая газета\" военният експерт Юрий Лямин и добави: \"Разбира се, демонстративната поява на израелски кораби в близост до териториалните води на Иран неизбежно ще засили и без това високото напрежение в района на Персийския залив, както и вероятността от всякакви въоръжени инциденти, имайки предвид открито враждебните отношения между Израел и Иран.\" Що се отнася до възможностите на Иран да задържа кораби, то, както смята анализаторът, дори при наличието на присъствие на британски и американски ВМС в региона това е напълно възможно. \"Иранската страна в този случай има предимство в избора на място и избора на обект за действия от множеството си бази по своето крайбрежие и на островите в Персийския залив и Ормузкия проток\", отбеляза Лямин. Основен въпрос при това, според експерта, остава това как ще действат страните, ако ситуацията се развие по неблагоприятен сценарий. \"Ще има силен елемент на риск, тъй като ситуацията може бързо да прерасне във въоръжено противопоставяне\", каза анализаторът. Ще напомним, че правителството на САЩ представи идеята за създаване на военноморска коалиция през юни на фона на многобройни атаки срещу чуждестранни търговски кораби в Персийския залив. Първоначално идеята се състоеше в това всяка страна да осигурява военен конвой на търговските си кораби, а американската армия да се ангажират с общото наблюдение, да следи оперативната зона и да поеме командването. Американският министър на отбраната Марк Еспър, впрочем, още в началото не отрече, че САЩ веднага са срещнали \"различна степен на реакция\" против тази идея.", "date": "2019.08.13", "title": "Иран заплашва да потопи израелски кораби"}
{"url": "https://www.24chasa.bg/novini/article/7603958", "text": "Един човек е бил задържан по подозрение, че е причинил пожара, който се разрази на турския остров Мармара, съобщиха от местната полиция. Смята се, че палене на стърнищата в местността Чънарли е довело до пожара. Бурният вятър е раздухал пламъка към вътрешността на острова. Девет часа продължи борбата с огнената стихия на остров Мармара, която бе овладяна едва към полунощ. Десетки пожарникари и спасителни екипи се включиха в гасенето на пожара, заяви валията на Балъкесир Ерсин Язъджъ. По думите му от дима са пострадали са 30 души, сред имало и пожарникари. Пострадалите са били хоспитализирани в местната болница и вече са изписани, допълни той, цитиран от БТА. По информация на местните власти, печална е равносметката от огнената стихия - изпепелени били 80 над хектара площи, загинали са много животни. Изгорели са пет къщи и един микробус. Продължава обследването на щетите с дронове от въздуха. Пожарът причини силна паника сред населението и летовниците. Остров Мармара тези дни е пренаселен от почиващи, които прекарват там ваканцията за Курбан байрам. Съобщава се,че заради пожара много летовници напуснали острова. Остров Мармара отстои на около 2,5 часа път по море от Истанбул. Той е най-големият от архипелага от седем острова в западната част на Мраморно море. Поради наличието на много пансиони и сравнително евтини хотели островът е предпочитано място за курорт от работническата или средната класа. ", "date": "2019.08.13", "title": "Задържаха заподозрян за пожара на турския остров Мармара, има 30 пострадали (Видео)"}
{"url": "https://www.24chasa.bg/novini/article/7604625", "text": "Шестте медицински сестри от Първо вътрешно отделение на болницата в Добрич, подали заявления за напускане, ще ги оттгелят сред разговор с изпълнителния директор д-р Светоззар Байчев – съобщи той. Основната заплата на сестрите е 630 лв. Някои получават повече с натрупаните нощни дежурства, извънреден труд и трудов стаж, но за сметка на здравето си и сериозна преумора, но всеки сам преценява колко още може да даде и кога да спре - коментира старшата сестра на отделението Галина Тодорова.Медицинските сестри, обслужващи отделението са общо пет, има още две, които работят и на втори трудов договор по 4 часа, а щатният брой е 10 - допълни още тя. Другият проблем, наред с ниското възнаграждение, е голямата натовареност – добавиха сестрите. Д-р Байчев призна, че от две години медицински специалисти не са назначавани, защото липсват такива. Директорът е уверил медицинските специалисти, че до 1-2 месеца се очаква да бъдат предприети мерки за промяна на работната заплата на медицинските специалисти и лекарите. Той каза още, че ще съдейства за подобряване на работата в отделението и за нормализиране условията на труд. От своя страна сестрите увериха, че ще оттеглят молбите си за напускане.", "date": "2019.08.13", "title": "Шестте медицински сестри от болницата в Добрич се отказаха да напускат"}
{"url": "https://www.24chasa.bg/novini/article/7604544", "text": "В средата на юли близки на 78-годишен жител на Пловдив установили съмнително изтегляне на значителна сума от банковата му сметка в рамките на два последователни дни и веднага потърсили помощ в полицията. В хода на стартиралото разследване в Четвърто РУ служителите събрали доказателства, че парите на възрастния мъж са отнети от 48-годишна жена от село Йоаким Груево, събщиха от пресцентъра на МВР. Изяснено е, че на 18 юли тя заговорила седналия на пейка трудноподвижен пловдивчанин и му предложила помощ за смяна на тазобедрена става. Без да се двоуми, мъжът се съгласил да даде първоначалната сума за медицинските процедури и двамата отишли заедно до близко банкоматно устройство. Жената изтеглила на два пъти по 400 лева от сметката на жертвата си, а от разписката видяла остатъка. На следващия ден придружила възрастния човек до банков офис, от където той изтеглил и й предал 3000 лева. Допълнително го завела и в офис на мобилен оператор и се сдобила с телефонен апарат и СИМ карта, закупени на негово име. При задържането й извършителката е направила самопризнания за стореното, възстановила е част от отнетата сума на потърпевшия. С постановление на Районна прокуратура на жената е повдигнато обвинение по чл. 209, ал.1 от НК, наложена е мярка “парична гаранция”.", "date": "2019.08.13", "title": "Хванаха жена, измамила 78-годишен мъж в Пловдив"}
{"url": "https://www.24chasa.bg/novini/article/7604620", "text": "Полицията във Велико Търново разследва нелепа смърт на 29-годишен мъж от Карлово. Младият мъж е убит от ток, докато свирел на електрическа китара в търновското село Габровци. Инцидентът станал в неделя в къща за гости, която компания била наела за уикенда. Младежът опъвал струните на инструмента, когато внезапно бил покосен от електричеството. На мястото веднага бил повикан екип на Спешна помощ, но лекарите само констатирали смъртта. Тялото е откарано за аутопсия във великотърновската болница. Образувано е досъдебно производство за изясняване на причините за трагедията.", "date": "2019.08.13", "title": "Ток уби карловец, докато свирел на електрическа китара"}
{"url": "https://www.24chasa.bg/novini/article/7604642", "text": "Ключовата мярка за потребителските цени в САЩ неочаквано се ускори през юли, което се случва в момент, когато Федералният резерв обмисля дали да има допълнително понижение на лихвените проценти, съобщи Bloomberg, цитирана от \"Инвестор\". Основният индекс на потребителските цени, който изключва волатилните храни и енергия, нарасна с 0,3% спрямо предходния месец и с 2,2% спрямо година по-рано, става ясно от данните на Министерство на труда. Повишенията са над консенсусната прогноза на анализаторите. Базовата инфлация се ускорява с най-бърз темп от януари насам. Индексът на потребителските цени, от своя страна, отчита ръст от 0,3% на месечна база и 1,8% на годишна. Ускоряването на инфлацията е в подкрепа на централните банкери от Фед, които не са склонни да продължат с намаляването на разходите по заемите след понижението с четвърт процентен пункт през миналия месец, тъй като заетостта и потребителските разходи остават стабилни. В същото време нарастването на напрежението между САЩ и Китай и задълбочаващото се глобално икономическо забавяне натежават върху перспективите, като инвеститорите очакват още три намаления на лихвите до края на годината. Американският президент Доналд Тръмп многократно е цитирал ниската инфлация при атаките си срещу Фед и е призовавал за по-сериозно понижение на лихвите. Междувременно новите мита, които ще влязат в сила от 1 септември за вносни китайски стоки, могат допълнително да ускорят инфлацията. През миналия месец разходите в САЩ са се увеличили за медицински грижи, облекло, употребявани автомобили и камиони със съответно 0,5%, 0,4% и 0,9%. В същото време цените на новите превозни средства са се понижили с 0,2%, което е първият им спад от февруари насам. Енергията е поскъпнала с 1,3% на месечна база, а бензина – с 2,5%. Разходите за храна са останали без промяна за втори месец подред.", "date": "2019.08.13", "title": "Базовата инфлация в САЩ неочаквано се ускори до шестмесечен връх"}
{"url": "https://www.24chasa.bg/novini/article/7604634", "text": "Отворени са офертите в обществената поръчка за проектиране и строителство при модернизацията на 54,3 км от път I-1 (E-79) Видин - Ботевград, в участъка от Видин до Ружинци. Индикативната стойност на строително-монтажните работи е близо 460 млн. лв. без ДДС. Проектът ще се реализира със средства от републиканския бюджет, съобщиха от пресцентъра на АПИ. Обществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции. В обособена позиция №1 е отсечката от Видин до пътен възел „Макреш“ (от км 3+757 до км 33+400). Общата й дължина е 29,643 км. Индикативната стойност за изпълнение на строително-монтажните работи е 250 750 157 лв. без ДДС, но тя не е пределна. Срокът за изпълнение е 30 месеца. За този участък са отворени 4 оферти. Те са на: • „Северозапад лот 1“ ДЗЗД, в което са: „Нивел строй“ ЕООД, „ПСТ Груп“ ЕАД, „Пътинженеринг – М“ АД, „ПСТ Видин“ЕООД и „ПСТ София“ ЕООД; • ДЗЗД „Видин-Макреш“, с участници: „ГБС-Инфраструктурно строителство“ АД и „Главболгарстрой Интернешънал“ АД; • ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; • „ТРЕЙС ГРУП ХОЛД“ АД. Трасето в участъка от км 3+757 до км 8+870 ще преминава по съществуващия обходен път на Видин, който ще бъде реконструиран и разширен с две ленти за движение в посока, т. е. ще бъде осигурен пътен габарит Г20. След км 8+870 трасето ще бъде изградено изцяло по нов терен извън съществуващия път І-1 с габарит на автомагистрала Г28, включващ две ленти за движение в посока, аварийна лента, банкети и разделителна ивица. Към новия пътен габарит ще бъдат привързани двата съществуващи пътни възела – при пресичането на новия път с път ІІ-12 Видин - Брегово (пътен възел „Брегово“ и с път ІІ-14 Видин- Връшка чука ( пътен възел „Новоселци“). За повишаване безопасността на движение и безконфликтното пресичане с републиканската мрежа в участъка от км 8+870 до км 33+400 ще бъдат изградени 3 пътни възела - п. в. „Видин“ при обходния път на града при 9-ти км, п. в. „Дунавци“ при пресичането с третокласния път Дунавци – Синаговци при 20-ти км, и п. в. „Кула“ за връзка с пътя Кула – Страцимирово – гара Страцимирово, при 30-ти км. В отсечката ще бъдат изградени 21 големи съоръжения - 2 моста над реките Делийска и Войнишка, 2 виадукта, 3 надлеза, 5 пътни подлези и 9 селскостопански надлези и подлези. При 15-ти километър от двете страни на пътя ще има площадка за отдих, която ще бъде с ток, вода и пречиствателно съоръжение. В обособена позиция №2 е участъкът от разклона за Макреш, при бъдещия пътен възел „Макреш“, до с. Бела, при пътен възел „Бела“ (от км 33+400 до км 47+000). Общата дължина на този участък е 13,6 км. Индикативната стойност е 115 042 400 лв. без ДДС, но тя не е пределна. Срокът за изпълнение е 24 месеца. За този участък са отворени 7 оферти. Те са на: • Обединение „Геопът Видин Ружинци“ ДЗЗД, с участници: „ПЪТСТРОЙ – 92“ АД и ГЕОСТРОЙ“ АД; • ДЗЗД „Роуд Груп“, в което са: „ДЖИ ПИ ГРУП“ АД, „БГ ЛЕНД КО“ АД и КОПЕКС И КО“ ЕООД; • „ГБС Инфраструктурно строителство“ АД; • „СЕВЕРОЗАПАД ЛОТ 2“ ДЗЗД, с участници: „ПСТ ГРУП“ ЕАД, „Пътинженеринг – М“ АД, „ПСТ – Видин“ ЕООД и „ПСТ София“ ЕООД; • ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; • ДЗЗД АМ „МАКРЕШ БЕЛА“, в което са: „АВТОМАГИСТРАЛИ ХЕМУС“ АД, „ОБРЕС АСФАЛТАТГЕС ТАРРАКО“ СА и „ЕМЕ и ХОТА ГРУАС“ СА; • „ТРЕЙС ГРУП ХОЛД“ АД. Тази отсечка от пътя е извън обхвата на съществуващия път I-1 и преминава по ново трасе, с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Между 33-ти и 37-ми км отсечката е западно от съществуващия път I-1 (Е79). При 36-ти км новият път ще пресича ж. п. линията Видин - София с надлез и ще минава над напоителен канал. От 37-ми до 42-ри км ще се спуска към град Димово и река Арчар, ще пресича път I-1 и при 40-ти км ще преминава над град Димово. От 42-ри до 47-ми км пътят ще продължава над град Димово и село Бела, ще е разположен успоредно на пътя Димово - Ружинци и при 46-ти км отново ще пресича път I-1 с пътен възел. В този участък ще бъдат изградени 2 пътни възела – п. в. „Макреш“ при 36-ти км, и п. в. „Бела“ на път I-1 в участъка Бела – Скомля, който е при 46-ти км. Ще бъдат построени редица съоръжения - 8 моста, 2 селскостопански подлеза, водостоци и т. н. В близост до пътен възел „Бела“ ще бъде разположен контролен център за управление на трафика. В обособена позиция №3 е отсечката от с. Бела до Ружинци (от км 47+000 до км 58+128). Общата й дължина е 11,128 км. Прогнозната стойност за изпълнение на строително-монтажните работи е 94 135 800 лв. без ДДС, но тя не е пределна. Срокът за изпълнение е 24 месеца. За този участък са отворени 6 оферти. Те са на: • „ИНЖСТРОЙИНЖИНЕРИНГ“ ЕООД; • ДЗЗД „Бела - Ружинци“, в което са: „ГБС-Инфраструктурно строителство“ АД и „Главболгарстрой Интернешънал“ АД; • „Северозапад Лот 3“ ДЗЗД, в което участват: „ПСТ ГРУП“ ЕАД, „Пътинженеринг – М“ АД, „ПСТ – Видин“ ЕООД и „ПСТ София“ ЕООД; • ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; • Обединение „ГЕО ПЪТ КАРО БИЛД“, в което участват: „Геострой“ АД, „Пътстрой-92“ АД, „Каро Трейдинг“ ООД и „Евробилд“ ООД; • „ТРЕЙС ГРУП ХОЛД“ АД. Отсечката между с. Бела и Ружинци ще бъде изградена с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Такава ще има между 36-ти и 39-ти км в платното за Видин и между 39-ти и 44-ти км в посока Ботевград. Между 47-ми и 52-ри км пътят ще преминава успоредно на ж. п. линията, като е отдалечен от нея и не засяга съществуващия селскостопански път. След това при 49-ти км ще пресича река Скомля над язовира, ще преминава над две дерета и при 52-км трасето ще пресича ж. п. линията Видин - София. Между 52-ри и 58-ми км след преминаването на пътя за село Орешец, новият път ще се спуска към Ружинци. При 56-ти км отсечката ще преминава над път I-1 /E79/ Видин - Кула. В участъка ще бъдат изградени надлез над ж. п. линията Видин - София, мостове над реките Барата и Скомля, 3 селскостопански подлеза. При 50-ти км от двете страни на пътя ще има площадка за отдих с тоалетни, паркинги, осветление и пречиствателно съоръжение. Строителството на направлението Видин - Ботевград /167 км/ ще започне от едни от най-сложните отсечки Мездра - Ботевград /33 км/ и Видин - Ружинци /54,3 км/, което е повече от половината трасе на скоростния път. За да върви работата по-бързо строителството на пътя между Мездра и Ботевград е разделено на два участъка - лот 1 /19,3 км/ и лот 2 /13,4 км/. За лот 2 има избран изпълнител и предстои подписването на договора. Тръжната комисия по избора на изпълнител на лот 1 продължала работата си и предстои отварянето на ценовите предложения. Както и тръжната процедура за избор на изпълнители на 33 км от път I-1 между Мездра и Ботевград, така и за участъка от Видин до Ружинци ще се приложи нова схема на плащане, която предвижда цялата стойност на договора да се разплати на изпълнителя след приключване на строителните дейности.. Целта е бъдещите изпълнители на направлението Видин - Ботевград да работят максимално мобилизирано и да завършат обекта качествено и в кратък срок. Пътят Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.08.13", "title": "Отвориха офертите за строежа на 54 км от пътя Видин - Ружинци"}
{"url": "https://www.24chasa.bg/novini/article/7604648", "text": "Без опасност за живота и контактно е . Това съобщи говорителят на УМБАЛСМ „Н.И.Пирогов“ Мария Пойразова пред Детето е докарано преди малко в Спешното отделение на УМБАЛСМ „Н.И.Пирогов“. Не е в непосредствена опасност за живота.  След като раните на детето бъдат обработени, то ще остане в болницата, за да може да се проведе лечение и наблюдение на неговото състояние.", "date": "2019.08.13", "title": "\"Пирогов\": Няма опасност за живота на детето, нахапано от куче в Дупница"}
{"url": "https://www.24chasa.bg/novini/article/7604652", "text": "Стотици пожарникари се борят с три горски пожара в Гърция, а в две села се извършва евакуация на населението, след като огънят обхвана борови гори в природен резерват на остров Евбея на север от Атина, предаде Асошиейтед прес. Над 220 огнеборци се опитват да овладеят пожара на острова с помощта на шест самолета и шест хеликоптера, които разпръскват вода от въздуха. Още един хеликоптер беше изпортен, за да координира въздушната операция, тъй като достъпът по суша до боровата гора е труден. В. \"Катимерини\" съобщи по-рано, че местен манастир е бил евакуиран заради пожара, а жителите на три села са предупредени да бъдат в готовност за евакуация. Димът достигна и до столицата Атина, а службата за гражданска защита на Гърция предупреди възрастните хора, децата и жителите с хронични дихателни и сърдечно-съдови проблеми от засегнатите райони да стоят на закрито. Десетки други пожарникари, два самолета и един хеликоптер се опитват да потушат друг горски пожар на северния остров Тасос. Трети пожар е обхванал храсталаци и изсъхнала растителност близо до Тива, северозападно от Атина. Горските пожари са често срещано явление в Гърция по време на горещото и сухо лято. Миналата година над 100 души загинаха, когато бързо разрастващ се горски пожар пламна в крайморски район североизточно от Атина. Властите често предупреждават населението да избягват дейности на открито, които биха могли да доведат до пожари, като горене на сухи треви, палене на лагерни огньове и барбекюта, заваряване и други. Паркове и горски зони биват затваряни за посетители в периодите, когато има висок риск от пожари.", "date": "2019.08.13", "title": "Пожарът на остров Евия изпепели резерват, започва евакуация"}
{"url": "https://www.24chasa.bg/novini/article/7604187", "text": "Извършва се засилено наблюдение на напоителните канали в Сливенско след сигнал за изхвърлени животински отпадъци. Това съобщи за БТА Пламен Иванов, управител на \"Напоителни системи\" - клон Сливен. Сигналът е бил получен вчера и касае нерегламентирано изхвърлени отпадъци в напоителен канал край село Тополчане. Мястото е било обезпаразитено и почистено, ще бъде извършен химичен анализ на водата. Днес служители на дружеството обхождат напоителните канали, за да проверят дали има други места с нерегламентиран отпадък. Ситуацията към момента е спокойна, посочи Иванов. Продължават акциите по обезвреждане на районите и загробване на откритите там животински отпадъци, съобщиха от пресцентъра на община Сливен. Увеличен е бил броят на осигурената от Общината техника. Сигналите за тези незаконно изхвърлени отпадъци бяха подадени от протестиращи граждани край сливенското село Крушаре, които вече дванайсти ден блокират движението по пътя Сливен - Ямбол. Вчера те излязоха с отворено писмо, в което алармираха за опасност от зараза и обвиниха за това институциите, препоръчали самостоятелно избиване на домашните животни и липсата на регламент и контрол над тази дейност.", "date": "2019.08.13", "title": "Намериха животински трупове в напоителните канали в Сливенско"}
{"url": "https://www.24chasa.bg/novini/article/7604201", "text": "Летището на Хонконг отмени днес всички заминаващи полети, след като демонстранти влязоха в терминалите, предаде Асошиейтед прес. Летищната управа обяви, че анулира всички заминаващи полети след 16.30 ч. местно време, предава БТА. В изявлението се посочва, че не се очаква да бъдат засегнати пристигащите полети. Днес е вторият пореден ден, в който летището на Хонконг отменя полети заради протестните прояви, смущаващи работата му.", "date": "2019.08.13", "title": "Летището на Хонконг отмени всички заминаващи полети"}
{"url": "https://www.24chasa.bg/novini/article/7603813", "text": "Китайски учени използваха технология за редактиране на гените в разработката на нов сорт високодобивна рапица, заявиха от Китайската академия на селскостопанските науки. Височината на растението и броят на разклоненията му са основен компонент от структурата му и са пряко свързани с добива. Подобряването на тези показатели е основно предизвикателство в отглеждането на рапицата, предава Учените от Института за изследване на маслодайните култури използваха мощния инструмент за редактиране на гени CRISPR-Cas9, за да елиминират гена BnaMAX1s в рапицата. Като резултат получиха сорт с по-ниско стъбло и повече разклонения и увеличиха добива с около 30%. Резултатите от тяхното проучване бяха публикувани в онлайн списанието „Plant Biotechnology\".", "date": "2019.08.13", "title": "Китайски учени разработиха нов сорт високодобивна рапица"}
{"url": "https://www.24chasa.bg/novini/article/7604202", "text": "Верижна катастрофа стана на пътя за Гърция. Автомобил е спрял внезапно след тунел „Железница” на АМ \"Струма\". В него са се ударили още няколко коли. В първия автомобил е пътувало бебе. За щастие при инцидента няма пострадали. Ударените коли са изтеглени край пътя, съобщава  . Трафикът в района на Благоевград е интензивен. Много шофьори минават по стария път, за да избегнат задръствания. И там обаче са се образували колони от автомобили заради камионите, които също се отклоняват по него.", "date": "2019.08.13", "title": "Верижна катастрофа на пътя за Гърция след тунел \"Железница\", имало е бебе в една от колите"}
{"url": "https://www.24chasa.bg/novini/article/7604212", "text": "Почти 30 години след падането на Берлинската стена шейсет и девет процента от жителите на бившата комунистическа Източна Германия заявяват, че в личен план са спечелили от обединението на страната. Това сочи публикувано днес социологическо проучване, цитирано от ДПА и БТА. В изследването, проведено от института Форса, 9 процента от запитаните казват, че след падането на стената личното им положение се е влошило, а за 18 процента \"нещата изобщо не са се променили\". От Форса са интервюирали 1500 души на възраст над 45 години. Анкетираните между 55 и 60 години, които са само със средно образование и с ниски доходи, е по-вероятно да са на мнение, че ситуацията за тях сега е по-лоша, отколкото по времето на Германската демократична република (ГДР). От хората в тези групи 27 процента заявяват, че доходите и пенсиите им са по-ниски, отколкото в ГДР. От тези, които отговарят, че след обединението животът им не се е подобрил, 30 процента са посочили, че ще гласуват за крайнодясната партия \"Алтернатива за Германия\". В тази група 21 процента отговарят, че са обезпокоени за бъдещето си, а 17 процента са посочили, че усещат \"загуба на междуличностни отношения\". Те заявяват, че в ГДР не е имало толкова егоизъм и завист. 10 процента от тези, които отговарят, че животът им сега е по-лош, отколкото в Източна Германия, посочват, че според тях политиците \"са точно толкова корумпирани, колкото и в ГДР\", а според 4 на сто в днешна Германия има \"прекалено много чужденци и имигранти\".", "date": "2019.08.13", "title": "30 г. след падането на Берлинската стена 69 % от източногерманците харесват живота си днес повече"}
{"url": "https://www.24chasa.bg/novini/article/7604210", "text": "Членовете на семейство Ал Али се прибирали у дома от пазар, когато няколко снаряда се врязали в оживена улица в западната част на сирийския град Алепо. Взривът застигнал семейството, като убил двегодишната Салам, ранил един от братовчедите й и запалил намиращ се наблизо автомобил, в който седяла жена с невръстната си дъщеричка. Това била една от многото атаки на бунтовниците, които стрелят от покрайнините на Алепо, при които бяха убити над 10 цивилни миналия месец. Почти три години минаха, откакто силите на президента Башар ал Асад установиха пълен контрол над Алепо, като изтласкаха бунтовниците, които владееха източната половина на града в продължение на години на сражения. Тази победа превърна Алепо (най-големия сирийски град) в символ на това как Асад, с жизненоважната помощ на Русия и Иран, която обърна хода на дългата гражданска война, успя да си върне по-голямата част от територията на Сирия, която допреди това бе под контрола на опозицията, и да гарантира оцеляването си. Алепо обаче е символ и на това как Асад не успя (а изглежда малко вероятно това да стане в близко бъдеще) да си гарантира пълна победа във войната и да осигури цялостна сигурност за сирийския народ. Половината Алепо остава в руини, голяма част от населението му е разселено, а смъртоносните атаки като тази с изстрелването на снаряди от 24 юли, отнела живота на Салам (чието име на арабски означава \"мир\"), все още са често срещано явление. Алепо остава близо до границата с последния голям бастион на опозицията, който се простира на територията на провинция Идлиб и в части от провинция Хама. От позиции в покрайнините на Алепо бунтовници често изстрелват снаряди и ракети по посока на кварталите в западната част на града. Недоволни поддръжници на Асад призовават армията да завземе Идлиб или поне да изтласка бунтовниците по на запад. Сирийските правителствени сили, подкрепяни от руски военни самолети, провеждат интензивна въздушна и наземна офанзива в Идлиб от 30 април, която, по данни на службата на върховния комисар на ООН за правата на човека, е довела до смъртта на най-малко 450 цивилни и до разселването на стотици хиляди хора в Идлиб. Досега те успяха да превземат само няколко села по южната граница на анклава, но офанзивата се засили миналата седмица, като армията стигна близо до важен град. Една от целите е да бъде превзета магистралата, която свързва Дамаск с Алепо и преминава през територия, контролирана от опозицията. С това бунтовниците ще бъдат изтласкани от Алепо и ще бъде направена още една стъпка за нормализирането на живота на жителите на града - те ще разполагат с по-добра връзка със столицата. Отварянето на магистралата ще намали времето за пътуване до Дамаск с два часа, тъй като сега шофьорите преминават по по-дълъг маршрут през пустинята. За това обаче е необходимо да бъде превзета голяма част от Идлиб, включително няколко големи града - битка, която може да отнеме месеци и да има висока цена. Провинция Идлиб е доминирана от групировки на радикалната ислямистка опозиция. В контролираната от бунтовниците територия има стотици хиляди души, мнозина от които са избягали от други опозиционни райони, превзети от правителството. Превземането на територия по на север дори би било още по-трудно, тъй като в граничните с Турция райони има най-различни въоръжени групировки и чуждестранни войници (американски и европейски сили на изток и турски военни на запад). В провинция Дераа, Южна Сирия, която бе превзета от сирийската армия през юли миналата година, се възцарява хаос, с убийства и атаки срещу правителствените сили в зоните, които някога бяха под контрола на бунтовниците. \"Има съмнения дали Дамаск някога ще може да упражнява власт върху цялата страна. Големи части от Сирия са под контрола на бунтовници, екстремисти, кюрди и чуждестранни сили, сред които Турция, Иран, Русия, САЩ и европейски държави\", каза Фауаз Гергес, професор по близкоизточна политика в Лондонското училище по икономика. \"Социалното възстановяване, което е също толкова важно, е далечна мечта. Международната общност няма да инвестира ценни ресурси във възстановяване, докато няма помирение и политически преход. Западните сили ще направят всичко по силите си, за да попречат на Асад да консолидира своя власт над цялата страна\", добави той. В Алепо възстановителните работи са с ограничен обхват. Повечето квартали в източната част на града, които бяха отнети от бунтовниците, продължават да пустеят и да са в развалини. Макар западните квартали често да стават мишени за удари, сигурността в останалите части на Алепо е гарантирана. Хората излизат вечерно време, за да се насладят на прохладния ветрец в градските кафета и ресторанти. Бедните обикновено обикновено се събират на обществени места като паркове или прочутата средновековна Цитадела на Алепо. В един съботен следобед Салех Хаджи Али, който работи в държавна фабрика за цимент, довел четирите си деца в двора под Цитаделата. Хаджи Али е един от малкото хора, които се върнали да живеят в Източно Алепо. Той напуснал дома си в района Мясар, когато бунтовниците превзеха източната част на града през 2012 г., а после се върнал, когато те бяха победени, и ремонтирал апартамента си. Хаджи Али се надява да отгледа децата си, три дъщери и син, на възраст от 4 до 16 години, в Алепо. \"Нещата се подобряват\", каза той и отбеляза, че когато се върнал със семейството си, те били сами, но после се върнали и други хора. Хушиг Мурадян, архитектка от арменското малцинство в Сирия, се разхожда из наскоро възстановен пазар в историческия Стар град, части от който бяха разрушени при сраженията. Повечето представители на общността й избягали от войната, отивайки в Армения или другаде. Мурадян обаче няма да си тръгне. \"Винаги гледаме оптимистично на нещата и затова оставаме в Алепо\", каза тя. /с незначителни съкращения/ /БТА/", "date": "2019.08.13", "title": "Сирийският град Алепо - символ на победите на Асад и на продължаващата война"}
{"url": "https://www.24chasa.bg/novini/article/7604219", "text": "Огненият ад в Гърция продължава – пожар избухна и на ваканционния остров Тасос, един от най-предпочитаните за почивка в южната ни съседка, съобщава електронното издание на атинския ежедневник Kathimerini, цитирано от \" . Огънят е пламнал в сутрешните часове на деня в района на Парадисос в югозападната част на острова, а на място са изпратени 56 пожарникари с 25 противопожарни коли. Те са подкрепени от два самолета и един хеликоптер. Кметът на острова Костас Хациемануил заяви пред държавната информационна агенция ANA-MPA, цитирана от изданието, че властите се опитват да предотвратят разпространяването на пламъците до по-недостъпните райони, но добави, че нито едно населено място не е изложено на риск. Над 180 пожарникари продължават да се борят с пламъците, бушуващи на остров Евбея, северно от Атина, поради което над столицата се стели дим, предаде Асошиейтед прес, цитирана от БТА. Пожарът е обхванал борова гора в естествен резерват на острова, до който достъпът по суша е затруднен. Борбата на огнеборците е подпомагана по въздух от пет хеликоптера и шест самолета за борба с пожарите. Пожарната служба изпрати в района подкрепления, с което общият брой на пожарникарите достигна 189 души. В. \"Катимерини\" съобщи по-рано, че местен манастир е бил евакуиран заради пожара, а жителите на три села са предупредени да бъдат в готовност за евакуация. Усилията на пожарникарите са възпрепятствани от силните ветрове в района и труднодостъпния терен, посочи още вестникът. Службата за гражданска защита на Гърция предупреди възрастните хора, децата и жителите с хронични дихателни и сърдечно-съдови проблеми от засегнатите райони да стоят на закрито. Горските пожари са често срещано явление в Гърция по време на горещото и сухо лято. Миналата година над 100 души загинаха, когато бързо разрастващ се горски пожар пламна в крайморски район североизточно от Атина.", "date": "2019.08.13", "title": "Огнената стихия в Гърция продължава – пожар и на остров Тасос"}
{"url": "https://www.24chasa.bg/novini/article/7604215", "text": "Огненият ад в Гърция продължава – пожар избухна и на ваканционния остров Тасос, един от най-предпочитаните за почивка в южната ни съседка, съобщава електронното издание на атинския ежедневник \"Катимерини\". Огънят е пламнал в сутрешните часове на деня в района на Парадисос в югозападната част на острова, а на място са изпратени 56 пожарникари с 25 противопожарни коли. Те са подкрепени от два самолета и един хеликоптер, предава  . Кметът на острова Костас Хациемануил заяви пред държавната информационна агенция ANA-MPA, цитирана от изданието, че властите се опитват да предотвратят разпространяването на пламъците до по-недостъпните райони, но добави, че нито едно населено място не е изложено на риск. В Гърция бушуват най-малко четири други големи пожари, включително на остров Евия, в района на Ахая и една в близост до град Тива. Пожар, който гори близо до гръцката столица след неделя вечер, е частично локализиран, съобщиха властите.", "date": "2019.08.13", "title": "Огненият ад в Гърция продължава -  пожар и на Тасос (Видео)"}
{"url": "https://www.24chasa.bg/novini/article/7604227", "text": "Линията на бедност в страната вече ще се изчислява по нова методика, като се отчита и годишната инфлация за така наречената малка потребителска кошница. Това предвижда качен за обществено обсъждане проект на Министерството на труда и социалната политика. За 2019-а линията на бедност е 348 лева. Новата методика ще е на база на изследването „Статистика на доходите и условията на живот“ по методология на Евростат. „Нашият проблем е в това, че толкова сме затегнали критериите за получаване на социално подпомагане, че сме изхвърлили почти всички български граждани, които имат нужда от такова. Това намаляване на хората, които са подпомагани, не е следствие на заболяване на населението! То е следствие на това, че България се обезлюдява“, коментира икономическият съветник на Конфедерацията на труда „Подкрепа“ Ваня Григорова пред  .", "date": "2019.08.13", "title": "Предлагат нова методика за изчисляване на линията на бедност"}
{"url": "https://www.24chasa.bg/novini/article/7604217", "text": "Учени откриха във водите край Гренландия жива акула, родена през 1505 година, което я прави по-стара от гения на английската литература Уилям Шекспир, пише в. \"Сън\". Специалистите безпогрешно могат да определят възрастта на гренландската полярна акула, тъй като тя расте с по 1 сантиметър всяка година. Представителите на вида са истински рекордьори-дълголетници в животинския свят, предава БТА. Професор Ким Пребел отбеляза, че новооткритият екземпляр е най-старото живо гръбначно същество на планетата. Учените изучават неговата ДНК с надеждата да открият тайните на дългата продължителност на живота на този вид. Гренландската полярна акула се храни основно с риба, на биолозите никога не са наблюдавали как тя ловува. В стомасите на този морски хищник са откривани парчета от елен, дори от кон. Средната продължителност на живота на гренландската полярна акула е 272 години. Това са най-северните и най-студенолюбивите акули между всички останали. Най-големите екземпляри могат да достигнат до 7,3 метра. Но обикновено средната дължина на тези животни е 2,4.-4,8 метра, а теглото им не превишава 400 килограма. Месото на гренландската акула е считано за национално ястие в Исландия.", "date": "2019.08.13", "title": "В Гренландия откриха жива акула по-стара от Шекспир"}
{"url": "https://www.24chasa.bg/novini/article/7604241", "text": "Правителството прие проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие „Управление и стопанисване на язовири”. Средствата са необходими за ресурсно осигуряване на дейността и на язовирите - изплащане на разходи за персонал на работниците и служителите, административни разходи, както и закупуване на дълготрайни материални и нематериални активи.  Правителството одобри отпускането на 437 832 лв. за спортно-състезателни дейности на студентите за 2019 г., от които за държавните висши училища, финансирани от МОН, 397 458 лв., а за частните - 40 374 лева. Средствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности. Определят се на база разработени от висшите училища проекти за подпомагане физическото възпитание и спорта на студентите в редовна форма на обучение. Осигуряват се ежегодно със Закона за държавния бюджет и се разходват на базата на представени разчети за броя на студентите във висшите училища в размер на 3 лв. за студент. С Постановлението държавата ще осигури средства на 33 държавни висши училища за 132 486 студенти, и на 10 частни висши училища за 13 458 студенти. Целта е да се укрепят нагласите и да се създаде мотивация за системни занимания с физически упражнения и спорт у младите хора. Средствата се предоставят във връзка с изпълнение на политиките в областта на студентския спорт, насочени към оптимизиране на двигателния режим, учебно- тренировъчната, спортносъстезателната дейност и материално-техническото обезпечаване.  Правителството прехвърля безвъзмездно на община Ихтиман имот - частна държавна собственост, намиращ се в местността „Геови върби“ в град Ихтиман. Имотът, който досега е бил в управление на Професионалната гимназия „Васил Левски“ - град Ихтиман е с площ 29 482 кв. м и е необходим на общината за разширение на съществуващия гробищен парк.  „Български пощи“ ЕАД ще продадат чрез търг с тайно наддаване недвижими имоти в град Стрелча и село Трудовец. Обектите не се използват от дружеството. Продажбата ще се извърши по цена, не по-ниска от определената от независим оценител.  На община Казанлък се предоставя управлението върху имот - публична държавна собственост, намиращ се на бул. „Никола Петков“ в общинския център. Той представлява терен с площ 6 274 кв. м и 4 сгради в него. Досега е бил управляван от Министерството на вътрешните работи, но е с отпаднала за ведомството необходимост. Имотът ще бъде използван от общината за съхранение на материали за зимно почистване и за поддръжка на цялостната техническа инфраструктура на населените места на нейната територия.  Правителството одобри резултатите и протокола от Втората сесия на българо-пакистанската междуправителствена комисия за икономическо сътрудничество. Тя се проведе на 20 и 21 май в гр. Исламабад, Ислямска република Пакистан. В рамките на сесията бяха обсъдени въпроси свързани с търговия и инвестиции, иновации, стартиращи компании, малки и средни предприятия, финансово сътрудничество, селско стопанство, транспорт, информационни технологии и съобщения, енергетика и др.  Министерският съвет одобри доклад с резултати от заседанието на Съвета на Европейския съюз по икономически и финансови въпроси (ЕКОФИН), което се проведе на 9 юли в Брюксел. В контекста на Европейския семестър за 2019 г., Съветът прие специфичните за всяка държава препоръки относно националните програми за реформи, както и за актуализираните програми за стабилност или конвергенция. Финландското председателство на Съвета на ЕС представи пред ЕКОФИН приоритетите си в икономическата и финансовата област. Министрите бяха информирани за актуалното състояние на законодателното предложение за изменение на системата на собствени ресурси. Съветът прие препоръка до Европейския съвет относно назначаването на Кристин Лагард, управляващ директор на МВФ, за председател на Европейската централна банка.  В рамките на заседанието на Съвета на ЕС по земеделие и рибарство, което се проведе на 15 юли в Брюксел, министрите продължиха обсъжданията за реформата на Общата селскостопанска политика след 2020 г. по отношение на аспектите, свързани с околната среда и климата. Разгледана беше и актуалната ситуация с Африканската чума по свинете в ЕС и извън него. В областта на търговията Комисията информира Съвета за резултатите от преговорите по споразумение за свободна търговия между Европейския съюз и Меркосур.  Съветът „Общи въпроси“ проведе заседание на 18 юли в Брюксел. Обсъдено беше изпълнението на Стратегическия дневен ред на ЕС за периода 2019-2024 г. Финландското председателство представи вижданията си за организацията на преговорите по Многогодишната финансова рамка 2021-2027 г. (МФР) през следващите шест месеца. Подчертана бе решимостта да спази завадената от Европейския съвет през юни 2019 г. времева рамка по МФР, която включва обмяна на мнения между лидерите по МФР през октомври 2019 г., с цел приключване на преговорите преди края на годината. На 19 юли в Хелзинки се проведе заседание на Съвета на ЕС „Правосъдие и вътрешни работи“, част „Правосъдие“. Европейската комисия информира министрите, че публикуваното на 17 юли т. г. от нея Съобщение „Укрепване на върховенството на правото в Съюза. План за действие“ е мотивирано от констатираната от ЕК необходимост за приемането на цялостен пакет от мерки за преодоляване на установени напоследък проблеми със спазването на принципа на върховенството на правото. По темата за сътрудничеството по наказателноправни въпроси редица делегации, включително и българската, представиха въведените в законодателството им различни видове алтернативни на лишаването от свобода мерки - пробация, медиация, възпитателни мерки в общността, които са довели до положителен ефект.  Съветът на ЕС по конкурентоспособност проведе неформално заседание на 4 и 5 юли в Хелзинки. В частта „Вътрешен пазар и индустрия“ се дискутира интегрирането на единния пазар, динамичната цифрова икономика и модерната индустриална политика.  В сесията, посветена на интелигентните решения за конкурентна и неутрална към климата Европа, министрите подкрепиха необходимостта от насърчаване на инвестициите и усилията за развитие едновременно на конкурентоспособността, енергийната ефективност и климатичната неутралност, както и отразяването им в конкретни политики. В частта „Научни изследвания: бяха обсъдени темите за научните изследвания и иновациите като двигатели на устойчив растеж и мисиите като стратегически инструмент в програмата „Хоризонт Европа“.  Правителството одобри Осмия национален доклад на Република България за изпълнение на задълженията по Конвенцията за ядрена безопасност. Одобрен е и съставът на българската делегация за участие в съвещанието за преглед на националните доклади. Прегледът на Националния доклад ще се проведе от 23 март до 3 април 2020 г. във Виена. Осмият национален доклад отразява развитието на страната след седмото съвещание и предоставя информация за напредъка на основните дейности и изпълнението на планираните мерки за повишаване безопасността на ядрените съоръжения. В доклада са отразени подробно извършените през отчетния период оценки и анализи на безопасността, използваните методи, получените резултати и главните заключения. По всеки член от Конвенцията е докладвано изпълнението на произтичащите от него задължения. Особено внимание е отделено на изпълнените мерки за повишаване безопасността на намиращите се в експлоатация ядрени енергийни блокове и решаването на важните за безопасността въпроси, представени на предишния преглед. Разгледана е и безопасността при експлоатацията на ядрените съоръжения, регулаторните практики в областта на актуализирането на законодателната рамка, лицензирането, контролната и инспекционната дейност. Министерският съвет прие доклад и отчетна таблица към Националната програма за реформи (НПР) за 2019 г. с нови и актуализирани мерки в отговор на Препоръката на Съвета на EC, от 2019 г. Ангажиментите в НПР са подсилени с включването на девет нови мерки в областите: превенция срещу изпирането на пари, подобряване на процесите на надзор в застрахователния сектор, реформа на несъстоятелността, активни политики на пазара на труда, и повишаване качеството на професионалното обучение.  Актуализирани са десет мерки в областите: данъчна събираемост, управление на държавните предприятия, интеграция на уязвими и други групи в неравностойно положение, ефективност на системата на здравеопазването и намаляване на преките плащания от страна на пациентите. Отчетът за изпълнението на специфичните препоръки ще бъде представен на Европейската комисия през април 2020 г. със следващата актуализация на НПР и на Конвергентната програма.  Министерският съвет одобри откриването на Научноизследователски институт в структурата на Медицинския университет - Пловдив, по предложение на ректора на висшето училище и съгласно решение на Академичния съвет. Институтът се създава с цел обединяване на изследователската дейност на преподаватели, студенти и докторанти от различните звена на висшето училище, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, участие в изследователски мрежи. В института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии в медицината, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията. Откриването на научноизследователски институт в структурата на висшето училище е в съответствие с нормативно установените изисквания на Закона за висшето образование и съответства и на мерките, заложени в Стратегията за развитие на висшето образование в България за периода 2014 - 2020 година и Националната стратегия за развитие на научните изследвания 2020.  На заседанието на Министерския съвет също така беше взето друго решение, с което вицепремиерът Томислав Дончев и министърът на образованието и науката Красимир Вълчев са определени за представители на министерствата в Съвета на настоятелите на Българската академия на науките. Правителственото решение е във връзка с изтичането на мандата на сегашния състав на Съвета на настоятелите на БАН.  Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания. Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. Споразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.  Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. По данни от месечните отчети на първостепенните разпоредители с бюджет салдото по КФП на касова основа към месец юни 2019 г. е положително в размер на 3 225,0 млн. лв. (2,8 % от прогнозния БВП) и се формира от превишение на приходите над разходите по националния бюджет в размер на 3 108,0 млн. лв. и по европейските средства в размер на 116,9 млн. лева. Постъпилите приходи и помощи по КФП към юни 2019 г. са в размер на 22 285,6 млн. лв. или 50,8 % от годишните разчети. Съпоставени със същия период на предходната година, данъчните и неданъчните приходи нарастват с 2 622,4 млн. лв. (14,2 %), а постъпленията от помощи (основно грантове по програмите и фондовете на ЕС) нарастват с 453,0 млн. лева. Изпълнението на приходите към полугодието е в съответствие с плана за периода и спецификата на данъчния календар, въз основа на който значителна част от годишните постъпления по някои данъци (корпоративен данък, ДДФЛ и др.) се концентрира в първата половина на годината. Това е и причината приходите за периода традиционно да надвишават 50 на сто от годишния план. Общата сума на данъчните постъпления, вкл. приходите от осигурителни вноски, възлиза на 17 686,3 млн. лв., което представлява 51,2 % от планираните за годината данъчни приходи. Приходите от преки данъци са в размер на 3 333,1 млн. лв. или 50,8 % от предвидените в разчетите за годината. Приходите от косвени данъци са в размер на 8 533,9 млн. лв., което е 51,9 % от разчетите за годината. Постъпленията от ДДС са в размер на 5 549,0 млн. лв. или 51,2 % от планираните. Приходите от акцизи възлизат на 2 849,0 млн. лв. (53,4 % от разчетените за годината). Постъпленията от мита са 114,8 млн. лв. или 48,4 % от годишните разчети. Постъпленията от други данъци (вкл. имуществени данъци и др. данъци по ЗКПО) са в размер на 708,1 млн. лв. или 60,5 % изпълнение на годишните разчети. Приходите от социални и здравноосигурителни вноски са 5 111,2 млн. лв., което представлява 49,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 11,5 на сто.  Неданъчните приходи са в размер на 3 448,2 млн. лв., което представлява 52,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г. Разходите по КФП (вкл. вноската на Република България в бюджета на ЕС) към юни 2019 г. възлизат на 19 060,7 млн. лв., което е 42,9 % от годишните разчети*. Видно е, че усвояването на разходите изостава спрямо изпълнението на приходите, което е и причината за формирането на превишение на приходите над разходите за периода. През втората половина на годината ще се приложи планираното индексиране на пенсиите, което е заложено в годишния разчет. Освен това голяма част от планираните за годината капиталови разходи се извършват през втората половина на годината, поради строителния сезон и други фактори. Съпоставено със същия период на предходната година разходите по КФП нарастват номинално с 8,9 на сто, което основно се дължи на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. Нелихвените разходи са в размер на 17 930,0 млн. лв., което представлява 42,4 % от годишните разчети. Текущите нелихвени разходи към юни 2019 г. са в размер на 16 416,7 млн. лв., капиталовите разходи (вкл. нетния прираст на държавния резерв) възлизат на 1 499,7 млн. лева. Предоставените текущи и капиталови трансфери за чужбина са в размер на 13,7 млн. лева. Лихвените плащания са в размер на 413,1 млн. лв. или 61,7 % от планираните за 2019 година. Частта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. Размерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд.. лв. вземания от фондовете на Европейския съюз за сертифицирани разходи, аванси и други.  Министерският съвет одобри проект на Закон за изменение и допълнение на Закона за тютюна, тютюневите и свързаните с тях изделия. Целта на промените е да се намали административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз. Със законопроекта се предвижда още информацията за съставките и емисиите на тютюневите и свързаните с тях изделия да се предоставят само от производителите и вносителите на тези изделия. Данните и информацията ще се представят посредством общ портал.  Министерският съвет одобри проект на Закон за изменение и допълнение (ЗИД) на Закона за туризма (ЗТ). Предвидените промени са от съществено значение за по-добрата регулация на туристическия сектор и за повишаване качеството на туристическите услуги.  Поради необходимостта от регламентиране на статута на националните курорти със законопроекта се разширява и детайлизира правната уредба по отношение на критериите и изискванията към дейността на територията на националните курорти. Предвижда се възможност за обособяване на функционални зони в националните курорти, т. нар. продуктово зониране, съгласно наредба, приета от общинския съвет на чиято територия е националният курорт. Чрез законопроекта ще се постигне систематизиране и допълнение на функциите и задачите на органите за управление на туризма на местно ниво, като се предвиждат нови изисквания към програмата за развитие на туризма и се засилва ролята на консултативните съвети по въпросите на туризма. Със ЗИД на ЗТ се оптимизират процедурите по регистриране на туроператори и туристически агенти, както и по категоризиране и сертифициране на туристически обекти, като се облекчава редът за издаването на временни удостоверения, намаляват се сроковете за разглеждане на документи и др. Със законопроекта се уреждат правила за регистрация на ски училищата в Националния туристически регистър (НТР). Ски училищата ще упражняват дейността си чрез лица, притежаващи професионална правоспособност и квалификация (спортно-педагогическа кадри) за обучение по снежни спортове. Отпада досегашното изискване ски учителите да придобиват правоспособност след изпит в Министерството на туризма. Въвежда се уникален идентификационен код (УИК) на категоризираните места за настаняване, който ще се генерира от НТР. Чрез УИК ще се постигне индивидуализация на категоризираните туристически обекти и оптимизация на вписванията в НТР. Със ЗИД на ЗТ се регламентират и вписванията в специален регистър на туристическите забележителности, туристическите фестивали и събития, които имат висока степен на привлекателност за туристите, както и задължения за лицата, които ги стопанисват, да предприемат необходимите мерки за запазването им. Редът и условията за водене на Националния регистър на туристическите забележителности, фестивали и събития ще се уреждат в наредба. С оглед изпълнение на Решение № 69 на Министерския съвет от 05.02.2018 г. за прецизиране на текстовете, регламентиращи административнонаказателната отговорност, се предвижда увеличен размер на санкциите в случай на извършено повторно нарушение, като се очаква мярката да има възпиращ ефект върху нарушителите.  Министерският съвет прие промени в Правилника за прилагане на Закона за опазване на земеделските земи. Целта е намаляване на административната тежест за физическите и/или юридическите лица, които провеждат процедури за промяна на предназначение на земеделска земя за неземеделски нужди, за включване на земеделска земя в границите на урбанизираните територии или за създаване на нови урбанизирани територии.  Министерският съвет утвърди промяна във формата на обучение и в броя на приеманите студенти по специалността от регулираните професии „Право“. Към определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища - 200 места за задочно обучение. Предлаганата промяна е в следствие на приети изменения и допълнения на нормативни документи, с които предвиденото обучение по специалността „Право“ от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност „Право“. С писмо от министъра на правосъдието се подкрепя направено искане от ректора на Югозападния университет „Неофит Рилски“ - Благоевград, за утвърждаване на 45 места за прием на студенти по специалност „Право“ в задочно обучение.", "date": "2019.08.13", "title": "Вижте какво реши Министерският съвет днес"}
{"url": "https://www.24chasa.bg/novini/article/7604257", "text": "Правителството прие проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие „Управление и стопанисване на язовири”, става ясно от решенията на Министерски съвет. Средствата са необходими за ресурсно осигуряване на дейността и на язовирите - изплащане на разходи за персонал на работниците и служителите, административни разходи, както и закупуване на дълготрайни материални и нематериални активи.", "date": "2019.08.13", "title": "Правителството прие проект за 12 140 400 лева за управление и стопанисване на язовирите"}
{"url": "https://www.24chasa.bg/novini/article/7604256", "text": "Горски пожар бушува в района на Беотия и все още не е овладян, предава държавната информационна агенция ANA-MPA. Част от стихията е поставена под контрол, но в основата си пожарът остава неконтролируем и се придвижва към залива Агиос Йоанис близо до плажовете в Коринтския залив, предава  . Гръцките власти съобщиха, че пламъците са трудни за овладяване, подпомагани от силните ветрове и се движат в посока към бреговата ивица. Те допълниха, че са взети мерки по предпазването на населението. \"Ще евакуираме, ако е необходимо, плажовете, но засега пламъкът все още е далеч и се предприемат координирани усилия за неговото овладяване\". Според източници, пламъкът е на около 1 км от най-близкия плаж.", "date": "2019.08.13", "title": "Горски пожар бушува в област Беотия в Гърция"}
{"url": "https://www.24chasa.bg/novini/article/7604264", "text": "Ден след като кандидатът за главен прокурор Иван Гешев предаде концепцията си за управление на прокуратурата във Висшия съдебен съвет (ВСС), тя вече е достъпна за всеки, който иска да я прочете. Стратегическият документ ще стои на сайта на ВСС до датата на избора 24 октомври. \"Вярвам, че работодател на магистратите са българските граждани и ние сме длъжни да им дадем \"продукта\", който те очакват от нас. Този продукт се нарича \"справедливост\", пише Гешев защо се е съгласил да бъде номиниран за главен прокурор. И добавя, че успешният модел на специализираните прокуратури, взаимодействието им с останалите части от правоохранителната система и възприетите от тях добри европейски практики трябва да се приложи и в другите структури на прокуратурата. \"Цената на т.нар. криминален преход не може и не трябва да бъде плащана само и единствено от обикновените български граждани и данъкоплатци\", казва още Гешев в преамбюла си. Накратко концепцията ми може да бъде описана с две думи - надграждане и промяна, обобщава зам. главният прокурор.", "date": "2019.08.13", "title": "Вижте концепцията на Иван Гешев за управление на прокуратурата"}
{"url": "https://www.24chasa.bg/novini/article/7604270", "text": "Задържан е пловдивчанин, нанесъл щети по четири леки автомобила, съобщиха от Областната дирекция на МВР. Срещу 27-годишния криминално проявен мъж е образувано бързо производство, след като вчера за половин час счупил странични огледала и стъкла на \"Тойота\", \"Шкода\", \"Ланчия\" и \"Дачия\", паркирани на улица в областния град. Случаят е докладван в районната прокуратура.", "date": "2019.08.13", "title": "Арестуваха пловдивчанин, потрошил странични огледала и стъкла на 4 коли"}
{"url": "https://www.24chasa.bg/novini/article/7604269", "text": "Мoмичeнцe нa 2-гoдишнa възрacт e пoчинaлo в кoлaтa нa мaйкa cи, дoкaтo caмaтa тя e билa вкъщи и cи e пoдрeмвaлa. Инцидeнтът e cтaнaл в Caн Диeгo, Кaлифoрния, пишe \"Мирър\". Кoгaтo пo-къcнo ce cъбудилa, жeнaтa e уcтaнoвилa, чe дъщeричкaтa ѝ нe e в къщaтa и пoзвънилa в пoлициятa, зa дa пoдaдe cигнaл. Cлeд тoвa тя oтнoвo звъннaлa в пoлицeйcкия учacтък и cъoбщилa, чe e нaмeрилa дeтeтo в кoлaтa cи бeз признaци нa живoт, предава  . Eкипитe, кoитo рaзcлeдвaт инцидeнтa, вce oщe нe ca утoчнили дaли мoмичeтo e билo зaбрaвeнo oт мaйкa cи в кoлaтa, къдeтo пoчинaлo oт прeкoмeрнaтa жeгa вътрe, или caмo ce e кaчилo в прeвoзнoтo cрeдcтвo. Тoвa e пoрeдeн пoдoбeн инцидeнт. Пo дaнни нa рaзлични oргaнизaции зa зaкрилa нa дeтeтo в CAЩ eжeгoднo умирaт дeceтки дeцa, зaбрaвeни oт рoдитeлитe cи в aвтoмoбилa им. Прeз минaлия мeceц бaщa зaбрaви дeцaтa cи в cвoя aвтoмoбил в Ню Йoрк и жeгaтa ги уби в прeвoзнoтo cрeдcтвo.", "date": "2019.08.13", "title": "Двегодишно дете издъхна, затворено в кола, докато майка му подремвала"}
{"url": "https://www.24chasa.bg/novini/article/7603900", "text": "Пребиха шофьор в Шумен, съобщиха от Областната дирекция на полицията. На 12 август е прието съобщение, че на паркинг на хипермаркет на бул. “Симеон Велики“, е възникнал скандал. Неизвестни се придвижвали с лек автомобил опел „Мерива“, с шуменски номер, и препречили пътя на водач на фолксваген „Пасат“. Започнали саморазправа с 43-годишния водач на пасата, нанесли удари с юмрук в лицето и повредили предното панорамно стъкло на автомобила. Работата по изясняване на случая продължава.", "date": "2019.08.13", "title": "Биха шофьор в Шумен"}
{"url": "https://www.24chasa.bg/novini/article/7603056", "text": "Люлинският силовак Радмил Ранов - Радо Ланеца, Стъклето и Телето са най-вероятните тартори на най-голямата престъпна група за наркоразпространение, залавяна у нас през последните години, разказаха пред “24 часа” близки до разследването. Предполага се, че тримата мъже стояли най-отгоре в йерархията на многолюдна банда от поне 29 души, за които са събрани доказателства. За издирване са обявени 25-има, сред тях и сочените за тартори. от Специализираната прокуратура. “Нямаме притеснение къде се укриват, довеждаме обвиняеми и подсъдими от цял свят”, коментира преди дни зам. главният прокурор Иван Гешев. През уикенда спецсъдът наложи постоянен арест на 5-има от групата. Един от тях по професия е таксиметров шофьор, а друг - студент. Акцията срещу наркоразпространението се проведе миналата седмица, по нея са работили и антимафиоти от ГДБОП. Бандата е оперирала в 3 направления, каза зам.-директорът на службата Стоян Темелакиев. По данни на разследващи дилърите играели на наркопазара от 4-5 г. През това време “висшето ѝ ръководство” създало универсална мрежа за печелене на мръсни пари. Тоест системата от производство през транспорт и зареждане на наркотици до дилъри в почти цялата страна работела безупречно. Едно от основните направления на групата било да продава дрога на едро. На практика това означавало, Най-вървежни били хероин, кокаин и екстази. Бандата разполагала и с верни дилъри, готови за наркосделки по всяко време, обясни разследващ. Интересното е, че понякога дилъри се съгласявали да работят след побой или заплахи, призна Темелакиев. За да избегнат досег с правоохранителните органи, членовете на престъпното формирование Контактували през интернет приложения. Другото направление, от което се печелело, било нощни заведения. Групата зареждала лъскави барове и неугледни дискотеки в София и в по-големите областни градове. Цел на дилърите били и училища. Двама от предполагаемите босове - Радо Ланеца и Телето, станаха известни през септември 2016 г., когато София осъмна у нас. Че някои от следствените по мегаделото са “красели” с лика си тогава София, потвърди шефът на Специализираната прокуратура. Надписът над снимките им гласеше: “Мъжете, които тровят децата ни”. Освен Радо Ланеца и Телето фотоси имаше и на Веселин Христов-Паяка, по-известния Радослав Иванов-Темерута, Даниел Стефанов-Дъмпела и други. Бандата не се свеняла да се разплаща с подкупи за полицаи, за да не ги безпокоят. През 2017 г. “24 часа” писа, задържани за наркоразпространение в Студентски град и изнудване, са работили за Радо Ланеца. По време на акцията разследващите са открили, че бандата притежава 2 оранжерии в София и Русе. В крайдунавския град съоръжението било изключително модерно. Там имало 1600 стръка марихуана, високи 190 см. Имаме данни и за други, каза Темелакиев. Според разследващи бандата на Радо Ланеца, Стъклето и Телето не може да бъде сравнявана с тази на Златомир Иванов-Баретата, известна като Фирмата. През 2016 г. Иванов получи 6 г. и половина затвор от ВКС като шеф на наркогрупа, а други десет от общо 21 подсъдими бяха признати за виновни като членове на банда и за притежание на дрога.", "date": "2019.08.13", "title": "Телето, Стъклето и Радо Ланеца командвали най-голямата банда за дрога у нас, издирват ги (Обзор)"}
{"url": "https://www.24chasa.bg/novini/article/7603902", "text": "\"Вероятно ще имаме по-малко бедни през 2020 година от статистическа гледна точка, след като има ръст на заплатите\". Това коментира пред Нова телевизия бившият социален министър Иван Нейков. Той допълни, че за последната година статистиката дава ръст на средната работна заплата с 12%. При положение, че задържим този праг на бедността, това означава, че хората под него ще бъдат по-малко, отколкото са били по-рано”, коментира Нейков. Според финансиста Владимир Каролев изчисленията на КНСБ, че всеки четвърти работещ е беден, са неверни. „Те го изчисляват неправилно. Според статистиката на Европейската статистическа служба през 2018 година работещите бедни във възрастовата група 18-64 години са 10,1% при 9,4% средно за ЕС. Ние сме малко повече, но не сме така, както казва КНСБ”, коментира Каролев. Финансистът е категоричен, че реално бедните хора в България са много малко. Това са хора, които са на минимална пенсия и нямат семейства, които да ги подкрепят. Друга такава група са хората с много ниска квалификация.", "date": "2019.08.13", "title": "Иван Нейков: През 2020-а се очаква да има по-малко бедни"}
{"url": "https://www.24chasa.bg/novini/article/7603943", "text": "Черна гора и Хърватия са класирани сред десетте най-застрашени от \"прекомерен туризъм\" страни в света според класация на портала Диснификейшън мап /Disneyfication Map/, предаде Танюг, цитирана от БТА.  \"Прекомерен туризъм\" е нов термин, който означава, че има толкова туристи на едно място, че това влияе негативно на местните жители и на околната среда. В списъка на Диснификейшън мап за \"прекомерен туризъм\" Хърватия е на второ място с 3,78 гости на човек от населението, а Черна гора е на шеста позиция с 3,02 туристи на човек от населението. Разглеждано по градове, сред десетте най-застрашени е Дубровник, който е на трето място с 1000 туристи на един жител. На първо място сред най-застрашените от \"прекомерен туризъм страни е Исландия, а на десето Дания.", "date": "2019.08.13", "title": "Кои са най-застрашените с \"прекомерен туризъм\" страни?"}
{"url": "https://www.24chasa.bg/novini/article/7603930", "text": "\"Лятната академия за деца и ученици на Националната художествена академия е събитие, което подкрепяме като част от календара на значимите събития в София. Благодаря им, че вчера бях част от празника им, посветен на опазването на природата. Разсадът на дръвчета, за които децата ще се грижат, ще бъде засаден през пролетта в зелените площи около Художествената академия. От 2017 г. заедно с децата и учениците засаждаме дървета и цветя в дворовете на софийските детски градини и училища. До момента в инициативата се включиха 367 детски градини и училища и засадиха 28 000 растения\". Това написа кметът на София Йорданка Фандъкова във фейсбук.", "date": "2019.08.13", "title": "Фандъкова: С деца от детските градини и училища сме засадили 28 000 растения от 2017 г."}
{"url": "https://www.24chasa.bg/novini/article/7603946", "text": "Последният британски губернатор на Хонконг Крис Патън предупреди днес, че ако Китай се намеси в Хонконг, това би било катастрофа, и че китайският президент Си Цзинпин трябва да осъзнае, че ще бъде по-мъдро да се опита да обедини хората, предават Ройтерс и БТА. Контрапродуктивно е, че китайците заплашват с \"други методи\", ако протестите не спрат, заяви Патън пред радио Би Би Си. Той предупреди, че евентуалната китайска интервенция \"ще бъде катастрофа за Китай и, разбира се, за Хонконг\". \"Откакто президентът Си е на власт, има репресии срещу инакомислието и дисидентите навсякъде, партията контролира всичко\", добави Патън. Той призова британския премиер Борис Джонсън да поиска от съветника на американския президент Доналд Тръмп по националната сигурност Джон Болтън, който тази седмица е в Лондон, да убеди САЩ да приемат позицията, че евентуалната китайска намеса в Хонконг би била катастрофа. \"Силно се надявам, че макар това да продължава вече десет седмици, правителството и президентът Си ще видят смисъл в намирането на начин за обединяване на хората\", заяви Патън. Той отбеляза, че в определена степен има разочарование и гняв в Хонконг от това, че властите отказват да направят някакви сериозни отстъпки, което според него вероятно ще провокира още насилие. \"Не мога да повярвам, че който и да било рационален човек на мястото на (главния администратор на Хонконг) Кари Лам ще се противопостави на създаването на комисия за разследване\", каза Патън. Той изтъкна явната нужда от процес на помирение. По думите му това е единственият начин да бъде сложен край на кризата и в Хонконг да се върнат мирът и стабилността. По-рано днес Кари Лам каза, че \"нарушаването на закона в името на свободата\" подкопава върховенството на закона, предаде Ройтерс. Възстановяването на финансовия център от антиправителствените протести може да отнеме дълго време, заяви главният администратор на Хонконг на пресконференция. Лам добави, че тя самата ще бъде отговорна за възстановяването на икономиката, \"след като насилието се успокои\". \"Насилието, независимо дали се прилага или възхвалява, ще тласне Хонконг по път, от който няма връщане назад, и ще постави хонконгското общество в много тревожна и опасна ситуация\", предупреди тя.", "date": "2019.08.13", "title": "Последният британски губернатор на Хонконг: Ако Китай се намеси, ще е катастрофално"}
{"url": "https://www.24chasa.bg/novini/article/7603967", "text": "Вицепремиерът и министър на външните работи Екатерина Захариева прие днес в София министъра на външните работи на Япония Таро Коно, с когото обсъдиха разширяването на двустранните контакти, увеличаването на японските инвестиции у нас, сътрудничеството между двете страни в рамките на европейската интеграция на Западните Балкани. Това съобщиха от пресцентъра на Министерството на външните работи. Таро Коно е в София в първо от 12 г. насам посещение на японски външен министър. То съвпада с три юбилейни годишнини в двустранните отношения – 80 г. от установяване и 60 г. от възстановяване на дипломатическите отношения, както и 110 г. от първите официални контакти между двете страни. Екатерина Захариева благодари на Таро Коно, че е приел поканата й само четири месеца след нейната визита в Токио. Външният ни министър подчерта отдавнашната топла и приятелска връзка между двата народа. „Няма да забравим японския самурай, който участва в битката за Плевен през 1877 г. в името на свободата на България“, каза тя. Екатерина Захариева отбеляза, че след първото посещение на японски премиер у нас - Шиндзо Абе, миналата година, стокообменът между двете страни се е увеличил с 30% и възлиза на 214.7 млн. долара. Външните министри сега бяха единодушни, че въпреки стабилния растеж, двустранните икономически отношения имат много по-голям потенциал. „Иска ми се да видим повече японски инвестиции в България. Вече има доста големи японски компании на нашия пазар и много се надяваме да видим в скоро време и производител на автомобили, не само производител на авточасти от Япония в България“, каза Захариева. Тя отбеляза, че 14 хиляди туристи посещават България, но с Таро Коно ще работят за откриване на директна авиолиния София – Токио, която да спомогне за увеличаването на туристическия обмен между страните. „Има още много място за задълбочаване на икономическите отношения, които се развиха много положително след визитата на премиера Абе“, заяви Таро Коно. Екатерина Захариева подчерта, че България има много добри специалисти в сектора на високите технологии. Тя изрази надежда, че по-големият бизнес потенциал между двете страни ще бъде разкрит и по време на предстоящия през септември съвместен бизнес форум в Токио, организиран от българското посолство, с подкрепата на министерството на икономиката и Японо-българската фондация. Министър Коно подчерта ролята на България за запазването на стабилността на Балканите. Той заяви, че Япония ще продължи да си сътрудничи с България и за предстоящото ни председателство на Берлинския процес през 2020 г. заедно с Република Северна Македония. Председателството на Берлинския процес „доказва, че България е ключов фактор за запазването на стабилността в региона на Балканите“, заяви Таро Коно. Европейската интеграция на Западните Балкани е ключът към тази стабилност, добави той. Таро Коно обяви, че Япония ще продължи да бъде партньор на България и ще работи заедно със страната ни за европейската интеграция на Западните Балкани. Двете страни вече реализираха съвместно проект за превенция на природни бедствия и кризи в Република Северна Македония. Сега двамата министри се договориха екип от българското външно министерство скоро да бъде изпратен в Япония, за да бъдат набелязани нови съвместни проекти за подкрепата на европейската интеграция на страните от Западните Балкани. Екипът на МВнР ще посети японското министерство на външните работи, както и ДЖАЙКА – Японската агенция за международно сътрудничество. Двамата министри обсъдиха и важни въпроси от международния дневен ред – Северна Корея, Иран, реформата в ООН, Брекзит. В заключение министър Коно заяви, че очаква и българските атлети на Олимпийските игри през 2020 г. в Токио и им пожела успех. Япония е третата икономика в света, стратегически партньор на ЕС и НАТО. Неоценима е подкрепата, която Япония оказа на България по време на прехода с финансирането на проекти на стойност над 1,4 млрд. лева.", "date": "2019.08.13", "title": "Захариева: С 30% се е увеличил стокообменът ни с Япония за 2018 г. спрямо 2017 г."}
{"url": "https://www.24chasa.bg/novini/article/7603957", "text": "22-годишен рецидивист е задържан под стража за кражба по искане на Районна прокуратура-Казанлък. М.М., в условията на продължавано престъплениеq е отнел от трактор  Този немаловажен случай е извършен в периода от 19.07.2019 г. до 01.08.2019 г. в с.Тулово, общ.Мъглиж, уточниха от прокуратурата. Обвиняемия М.М. е влизал два пъти във ферма в селото, за да открадне и от трактор, и от помещение акумулатор и моторен трион. Разпитани са свидетели, събрани са писмени доказателства, изготвена е оценителна експертиза. Съдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му. Обвиняемият е осъждан три пъти за престъпления против собствеността, като по последната присъда е изтърпявал наказание от 1 година и 2 месеца лишаване от свобода. Настоящето престъпление е извършено в условията на рецидив - повторност. Определението на Районен съд-Казанлък може да се обжалва пред Окръжен съд – Стара Загора.", "date": "2019.08.13", "title": "22-годишен рецидивист обра ферма на два пъти, задържан е"}
{"url": "https://www.24chasa.bg/novini/article/7603980", "text": "Използването на телефон, докато караме на пръв поглед може да изглежда безобидно, но всъщност крие огромни рискове и често е причина без да са го искали, водачите да станат убийци.  Как би шофирал човек, ако същевременно с това пише съобщение, показват от  „Има три вида разсейване – ментално, зрително и ръчно. Телефонът е прекалено опасен, защото включва и трите”, обясни автомобилният състезател Димитър Илиев. Освен, че не успя да напише смислено съобщение, докато шофира, репортерът на bTV Емил Митев не се справи особено добре и с карането с телефон в ръка. Определено е опасно да пишем в такива ситуации, защото погледът ни е насочен към телефона, предупреждава Илиев. И наистина – експериментът показа, че Митев не успя да спре на внезапно изскочила топка на пътя, която в реалния живот може да се окаже пешеходец. Дори използването на хендсфрий не е удачно, защото при разговор ангажираме ума си, вместо да се съсредоточим върху пътя. Затова експерти съветват – седнем ли зад волана, телефонът трябва да е някъде встрани. „По-скоро е въпрос на отговорност и на личен избор – който човек има добро отношение към шофирането, той няма да си позволи да пише съобщение”, добави експертът.", "date": "2019.08.13", "title": "Как използването на телефона, докато шофирате, може да преобърне живота ви?"}
{"url": "https://www.24chasa.bg/novini/article/7603985", "text": "Австралия трябва да направи повече в посока на това да намали въглеродните си емисии, а предоставянето на финансови средства на страните, борещи се с климатичните промени, само по себе си не е достатъчно. Това заявиха днес ръководители на островни държави от Тихия океан, събрали се на среща в столицата на Тувалу, Фунафути, предаде Ройтерс, цитирана от БТА. Лидерите на най-малките тихоокеански острови, които предупреждават, че повишаващото се морско равнище е екзистенциална заплаха за техните намиращи се в ниското страни, казаха, че обещанията на австралийското правителство не извиняват подкрепата му за националната въгледобивна индустрия. \"Колкото и пари да слагате на масата, това не ви дава правото да не правите каквото трябва, а то е да намалите емисиите и да не откривате въгледобивни мини\", заяви пред репортери премиерът на Тувалу Енеле Сопоага, който председателства срещата на малките островни държави от Тихия океан. Тя се проведе преди откриването на Форума на тихоокеанските острови, на който ще присъства и австралийският премиер Скот Морисън. Вчера, преди да отпътува за форума, Морисън заяви, че Австралия ще предостави 500 милиона австралийски (339 млн. американски) долара на островните държави от Тихия океан за проекти за възобновяема енергия и за да им помогне да се подготвят за въздействието от климатичните промени. През юни Австралия даде одобрението си индийската компания \"Адани ентърпрайзис\" да открие нова мина за въглища в щата Куинсланд, в която се очаква да бъдат добивани годишно 8-10 млн. т въглища за топлоцентрали. Категоричната подкрепа на Морисън за мината беше възприета като ключов фактор за изненадващото преизбиране на правителството му през май, отбелязва Ройтерс. Лидерите на островните държави от Тихоокеанския регион разкритикуваха Австралия и за това, че когато отчита с колко е намалила своите емисии, включва времето отпреди обещанието си от 2016 г. до 2030 г. да намали емисиите с между 26 и 28 процента спрямо равнищата от 2005 г. Правителството в Канбера заяви, че ако стигне по-далеч в намаляването им, това ще навреди на австралийската икономика, която е зависима от минния сектор. \"Австралия изпълнява своите задължения и винаги ще ги изпълняваме\", каза Морисън днес в отговор на въпрос как ще съвмести пакета с климатичната помощ с одобрението за мината на \"Адани\". \"Именно това ще кажа и пред тихоокеанските лидери, когато се срещна с тях\", добави той.", "date": "2019.08.13", "title": "Австралия трябва да намали вредните емисии и въгледобива"}
{"url": "https://www.24chasa.bg/novini/article/7603984", "text": "Тежко умишлено престъпление е разкрито в Бургас, съобщиха от прокуратурата на Република България. Иванка П. от село Дебелт, община Средец е отнела от М.Б., без съгласието му, 2 320 лева. На 11.08.2019 г. под надзора на Районна прокуратура – Бургас, в ОД на МВР-Бургас е започнало разследване по досъдебно производство. В хода му прокурор при РП-Бургас е повдигнал обвинение срещу Иванка П. от с. Дебелт затова, че на горепосочената дата от дом в с. Тръстиково, в условието на повторност, немаловажен случай, отнела от владението и без съгласието на собственика М. Б., с намерение противозаконно да присвои, сумата от 2 320 лв. – престъпление по чл.195, ал. 1, т. 7, вр. чл. 194, ал. 1, вр. чл. 28, ал. 1 от НК. Спрямо обвиняемата е постановено задържане за срок до 72 ч., считано от 12.08.2019 г., с оглед внасяне на искане в РС-Бургас за определяне на мярка за неотклонение „задържане под стража“.", "date": "2019.08.13", "title": "До 72 часа е задържана жена, обрала 2320 лева в Бургаско"}
{"url": "https://www.24chasa.bg/novini/article/7603792", "text": "Китайски археолози откриха надгробна плоча на над 1200 години в село Чънди в северната провинция Хъбей, заявиха от местния отдел за защита на културното наследство. Те разчетоха надпис от 478 йероглифа, който разказва за живота на погребания в гробницата Лиу Шънхуей и семейството му, живели през династия Тан (618 г. – 907 г.), информира  Надгробната плоча предоставя важен материал за изучаването на надгробните обичаи през династия Тан, каза ръководителят на отдела за защита на културното наследство.", "date": "2019.08.13", "title": "Китайски археолози откриха надгробна плоча на над 1 200 години"}
{"url": "https://www.24chasa.bg/novini/article/7604041", "text": "Тази година инвестирахме около 400 хиляди лева във физиотерапии в общо три поликлиники и една общинска болница. Това каза кметът на София Йорданка Фандъкова пред журналисти, след проверката на доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център - 14, предава „ “. \"Тук провеждат своята рехабилитация нашите „Златни момичета“ – отборът по художествена гимнастика. Видяхте колко много пациенти има. След обновяването на физиотерапията има повече от два пъти увеличение на броя на пациентите, които се лекуват и възстановяват тук. За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. в общинското здравеопазване. Общинският съвет подкрепа идеите за развитие на общинското здравеопазване\", каза кметицата.", "date": "2019.08.13", "title": "Фандъкова: За 4 г. сме инвестирали 55 млн. лева в общинското здравеопазване"}
{"url": "https://www.24chasa.bg/novini/article/7604032", "text": "Няма пряка опасност за   Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост, съобщиха от пресцентъра на външното ни министерство.  През последната седмица бяха преустановени курсовете на големия ферибот “Азорес Експрес”, което доведе до редица проблеми с транспортирането на намиращите се на острова туристи. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия. Осигурена е храна, питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се. Гръцкото министерство на корабоплаването е взело решение туристите да бъдат извозени от катамарана “Андрос Джет” (с капацитет 600 пасажери и 75 автомобила), който ще извършва от утре, 14 август, по три курса на ден. Възникнал по-рано пожар на острова е потушен и не застрашава живота на туристите. При нужда от съдействие българските граждани могат да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": "МВнР: Няма пряка опасност за българските туристи, блокирани на остров Самотраки"}
{"url": "https://www.24chasa.bg/novini/article/7604047", "text": "\"Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България. Сделката за закупуването на активите на ЧЕЗ беше подписана на 20 юни, предаде    Освен от антимонополния орган тя трябва да бъде одобрена и от Комисията за енергийно и водно регулиране.", "date": "2019.08.13", "title": "Купувачът на ЧЕЗ \"Еврохолд\" внесе документи в КЗК за одобрение"}
{"url": "https://www.24chasa.bg/novini/article/7604048", "text": "Планински спасители от столичния отряд са покорили на 7 август втория по височина връх в Памир - Ленин (7134 м). Това съобщиха от ПСС. Връх Ленин е най-високата точка на Заалайския хребет и е разположен на границата между Киргизстан и Таджикистан. По-късно спасителите са се спуснали със ски по Северната стена на върха до Лагер 1 (4 400 м). Колегите им от спасителния от отряд в Троян успешно са изкачили на 8 август първенеца на Европа, Русия и Кавказ - връх Елбрус (5 642 м). Покоряването на най-високия европейски връх е част от програмата за повишаване на физическата и специализираната подготовка на спасителите и е посветено на 30-годишнината от експедицията до Елбрус, организирана от техни предшественици.", "date": "2019.08.13", "title": "Планински спасители от София и Троян изкачиха върховете Ленин и Елбрус (Снимка)"}
{"url": "https://www.24chasa.bg/novini/article/7604080", "text": "И днес световните борси продължават да реагират негативно на ескалиращото напрежение между протестиращите в Хонконг от една страна, които нарушават въздушния трафик и изискват реформи и прозрачност, и от друга страна властите на автономната територия и правителството в Пекин. Безредиците само засилват несигурността по отношение на търговската война със САЩ, тъй като има засилващите се притеснения, че Китай може да се намеси в конфликта в Хонконг, използвайки дори военна сила, предаде БНР. Основният фондов индекс Hang Seng на хонконгската борса се понижава във вторник с 2%, докато китайският индекс Shanghai Composite - с 0,65%, японският Nikkei - с 1,11% и южнокорейският Kospi - с 0,85%. Европейските борси също стартират негативно за трета поредна сесия на търговия, като общият индекс Stoxx Europe 600 се понижава с 0,28%, немският DAX -30 - с 0,27%, френският CAC40 - с 0,28%, италианският Mib- с 0,59% (преди днешното обсъждане в Сената на Италия на дата за вота на недоверие спрямо правителството), испанският Ibex 35 - с 0,48% и британският FTSE100 - с 0,13%. Снощната търговия на Уолстрийт приключи със солидни понижения, дължащи се отчасти и на инвеститорските опасения относно протестите в Хонконг. DJIA затвори със загуба от близо 390 пункта (спад с 1,48%), широкият индекс S&P500 се понижи с 1,22%, а технологичният Nasdaq Composite - с 1,20%. Инвеститорите по цял свят се притесняват, че китайското правителство би могло да погледне на случващото се в Хонконг като на въстание, което може да върне спомените от площад \"Тянанмън\", когато китайските военни през май 1989 година насилствено разпръснаха редица протестиращи студентските, предизвиквайки кървава конфронтация, видяна от целия свят. Някои се опасяват, че Китай, обявявайки протестите за \"терористичен акт\", може да прибегне до военни действия. Китай разполага с 6000 до 10000 войници на Народната освободителната армия, разположени в Хонконг, според \"Уолстрийт джърнъл\". Пазарни участници и анализатори посочват, че по-нататъшно засилване на напрежението, или дори кървав сблъсък, могат да предизвикат сериозно сътресения на глобалните капиталови пазари, тъй като на Хонконг се гледа като на един от световните финансови центрове и задълбочаване на проблемите в региона би могло да спре всякакъв шанс за намиране на краткосрочно решение на китайско-американската търговска война. \"Нарастващото напрежение в Хонконг, което може да доведе до по-голяма намеса от страна на континенталните китайски власти, представлява риск за региона, тъй като Хонконг е основен финансов център и негов срив може да се отрази както на пазарите в Азия, така и да се прехвърли на пазарите в Европа и САЩ“, посочи за агенция MarketWatch Крис Закарели, главен инвестиционен директор на Independent Advisor Alliance. \"Освен това китайските медии вече обвиниха САЩ, че застават зад протестите - или поне ги насърчават - като по този начин се опитват да обвържат хонконгските протести с по-големия търговски спор с Вашингтон\", допълни Закарели. В крайна сметка, твърд отговор на протестиращите от страна на китайската Народна освободителна армия, свързан включително с отнемане на човешки животи, може да доведе до доста голямо \"неудобство\" за администрацията на Доналд Тръмп да сключи всеобхватна търговска сделка с Китай, за каквото настоява американския президент. Крис Закарели отбеляза, че дори Тръмп да е готов да омаловажи евентуално китайско насилствено противодействие в Хонконг, не е ясно, че това ще направи и Конгресът на САЩ, което би поставило под сериозен въпрос шанса за скорошна търговска сделка с Китай. \"Големият страх е, че Пекин може да отговори със сила, връщайки спомените за площад \"Тянанмън\". Ако това е така, оценките на Политбюро за икономическите перспективи ще трябва да бъдат преразгледани, ставайки по-песимистични. От своя страна пазарите ще трябва да започнат да таят все по-слаби надежди относно степента и бързината на напредъка, възможен на цял куп фронтове, включително по отношение на търговските преговори със САЩ\", заяви пред MarketWatch и Кен Оделуга, пазарен анализатор от City Index.", "date": "2019.08.13", "title": "Ескалиращото напрежение в Хонконг се отразява негативно на световните борси"}
{"url": "https://www.24chasa.bg/novini/article/7604058", "text": "Живущи в блок заловиха мъж в момент на кражба, съобщиха от полицията. На 11 август в полицията е постъпил сигнал от живущи във вход на блок, намиращ се на ул. \"Байкал\", че са заловили мъж, проникнал в избени помещения. Изпратените на адреса служители на реда, са били посрещнати от трима живущи във входа, които разказали как спрели непознат мъж, който засекли да излиза от входа им, носейки чанти с различни вещи. Впоследствие видели, че вратата водеща към мазите е разбита, както и една от вратите на помещение, собственост на техен съсед. Полицаите са изяснили самоличността на заловения от гражданите, това бил 36-годишен русенец. Той е предал на служителите, отнетите от него предмети - ъглошлайф, инструменти, ВиК части и дуги. Мъжът е задържан.", "date": "2019.08.13", "title": "Съседи хванаха мъж, разбил и ограбил избите им в Русе"}
{"url": "https://www.24chasa.bg/novini/article/7604116", "text": "17-годишен младеж преби възрастен мъж в Асеновград, съобщиха от полицията. Около 22.30 часа, на 12 август е постъпил сигнал за сбиване в Асеновград. На място служителите на реда са установили, че при скандал - 17-годишен младеж причинил телесна повреда на 65-годишен мъж.                                                                                                                                                                                                                                                                                                                                ", "date": "2019.08.13", "title": "17-годишен младеж преби възрастен мъж в Асеновград"}
{"url": "https://www.24chasa.bg/novini/article/7602924", "text": "Пазарите в София са мястото, където грабителите набелязват жертвите си. Те обаче не ги атакуват там, а на поне 100 м, за да са сигурни, че няма да има свидетели. Причината да набелязват жертвите си именно там е, че виждат с какво разполага човек. Обикновено бандитите се редят зад жертвата си на опашката. Така виждат съдържанието на портфейла. В магазините това може да не стане, тъй като мнозина плащат с карти. Друг проблем са камерите. Затова бандитите избират жени, които пазаруват по откритите сергии. Сред най-популярните им места за набелязване на жертви са Женският пазар и тържищата в “Красна поляна” и “Красно село”. Общото между тях е, че наблизо има малки улички и минават малко хора. Апашите избягват пазара “Димитър Петков”, тъй като до него са бул. “Ал. Стамболийски” и “Тодор Александров”, а там освен хора, има и камери.  Веднъж видели какво има в портфейлите, грабителите проследяват жертвата си на около 100 м. Там имат два варианта - да дръпнат чантата или синджирчето на жената. Мъже рядко са нападани Почти няма случаи на задигнати от тях чанта или верижка, защото може да се съпротивляват, а при забавянето жертвата би успяла да види по-добре нападателя си и да го опише пред полицията. Откраднатите синджири се пласират на златари, които ги разтопяват. Така те изчезват. При заложните къщи често се случвало бандитите да бъдат заловени, тъй като вещта остава цяла, а и всичко се записва. При златарите се пише само видът, пробата на метала и грамажът му. Контингентът от грабители пък вече е доста променен. Той значително нараснал, след като масово автокрадците решили, че могат да изкарват повече пари от подобни нападения. Те са най-дръзките нападатели. За разлика от уличните си колеги обаче работят само по предварителна информация и рядко излизат на удар под 10 хил. лв. Друг вид престъпници, които се преквалифицират в грабители, са крадците. “При кражбата жертвите ги няма в дома и затова те не внимават толкова. При грабежа няма място за грешки, а жертвата е в шок и обикновено запомня единствено пола”. Това разказа пред “24 часа” бивш крадец, който днес се занимава с грабежи. И този тип бандити предпочитат да работят с предварителна информация. Едно от средствата, които използват при нападенията си, е лютивият спрей При него жертвата може да бъде напръската в лицето след издебване в гръб, ако апашът успее да извърт китката си правилно. Най-често по този начин се нападат търговски представители и агенти, които носят голям фирмен оборот. Все по-малко са обирите на банки и големи магазини “Ако научат, че в апартамент се съхраняват 60-70 хил. лв., ще предпочитат да ударят там, вместо да рискуват с банков клон”, обясни полицай. Намаленият брой на въоръжените нападения се дължи на това, че в банките не се съхраняват големи суми пари. Същото важи за магазините и бензиностанциите, където практиката е оборотът да се прибира през няколко часа. Грабежът на банка е “скъпа инвестиция”, чиято подготовка отнема време. “Трябва да се открадне кола, да се набави оръжие и квартира близо до мястото на грабежа, за да може групата бързо да се покрие. Участниците са минимум трима, което означава, че печалбата се дели между много хора, включително на крадеца на колата и информатора”, обясняват полицаи. Извършителите на въоръжените грабежи на магазини и складове обикновено са хора между 18 и 25 г.Те нахлуват в търговския обект без предварителна информация, надявайки се да намерят много пари. Скриват лицата си с шапки с козирки или качулки и атакуват продавачките най-често след 23 ч. Обясненията, които давали при залавянето, били сходни - че им трябват средства, защото натрупали дългове. Сред новите играчи са младежи до 25 г., затънали в заеми. Хора, регистрирани за хулиганство и наркотици, “на сляпо” нападат магазини и складове с надеждата, че ще направят удар. Масово те нахлуват с ножове, но чести са и атаките с въздушни пистолети, които изглеждат като истински. Възрастта на уличните нападатели все по-рязко пада. Вече и деца на 11-12 г. дърпат дамски чанти и телефони, показва полицейската практика. Иначе профилът на уличния бандит е 20-25-годишен аутсайдер. Този вид престъпление е патент предимно на цигани и наркомани, които искат бързо да си набавят пари за дрога. Анализът показва, че през лятото тези престъпления се увеличават. Обяснението е, че жените ходят по-оскъдно облечени, поради което златните накити по шията, ушите и ръцете са “на показ” и са примамка за бандитите. В столичните квартали “Люлин”, “Овча купел”, “Красна поляна”, районите около парковете, Централна гара и Женския пазар пък са местата, където най-често деца стават жертва на грабежи. От малчуганите се задигат най-вече телефони. Бандитите издебват, докато детето говори, и със сила му го издърват от ръката. Група румънци обираше на пътя край София с оферта, че предлага златни бижута. Бандата бе задържана преди дни от столични полицаи. Престъпната банда е действала в района на главни пътни артерии във и около столицата. В хода на разследването е установено, че тримата използвали заучена схема. Спирали с лек автомобил с чуждестранна регистрация, имитирайки авария, с отворен преден капак, в крайното платно или в аварийната лента и махали с ръце към преминаващите покрай тях коли. Когато някой водач отбиел, за да им се притече на помощ, те на чужд език обяснявали, че са закъсали с автомобила и се нуждаят от пари. В замяна предлагали фалшиви златни накити, а когато някой откажел, прибягвали и до заплахи с оръжие. Така нападнали семейство на 30 юли на магистралата край Елин Пелин. Тримата бяха задържани с полицейски мерки до 24 часа. След доклад на събраните материали в Софийска районна прокуратура един от румънците е с повдигнато обвинение. Наложена му е мярка за неотклонение “задържане под стража”. Куфар без дъно е най-новото средство за кражби в Испания. Той е обемист и се използва за оставяне върху чужд сак. Номерът се състои в това, че машинката на колелца скрива набелязания сак. Той изчезва под големия куфар, а бандитът изглежда сякаш мести собствения си багаж. Престъплението е внесено от Румъния. Извършителите и на Пиренеите са от северната ни съседка. Те се активизирали в Испания от началото на юни. На ден ставали по 2-3 такива кражби. Засега у нас няма регистрирани подобни престъпления. Полицията обаче е чула за новия трик и вече е нащрек.", "date": "2019.08.13", "title": "Бандити набелязват жертвите на пазара, за да избегнат  камерите. Атакуват в малки улички"}
{"url": "https://www.24chasa.bg/novini/article/7604065", "text": "Комисията за защита на потребителите разпространи съвети на експерти за това как туристите да постъпват при различни ситуации при използването на услуги през лятото. От комисията изброяват най-често срещаните нарушения в хотели и курорти. Според експерти едно от важните неща, на които трябва да обърнем внимание е дали и как хотелът е категоризиран. Така туристите ще могат да си изградят представа какво ги очаква там. Категоризацията е в пряка връзка със съответствието на даден хотел с набор от критерии по отношение оборудването на стаите, прилежащите заведения и останалите допълнителни услуги. Сред останалите най-често срещани неща, на които туристите трябва да обърнат внимание, е дали има поставен ценоразпис на рецепцията на обекта. Цените трябва да са в левове, ясно изписани и в еднакъв размер спрямо всички туристи. Тази информация следва да бъде предоставена, както на български език, така и на английски. Един СПА хотел може да се рекламира като такъв само ако притежава сертифициран СПА център. Този СПА център трябва да разполага със закрит плувен басейн. Задължително е да има и водна секция с басейн за възстановително и релаксиращо въздействие, масажна или класическа вана. Можете да разчитате още на сауна и влажна високотемпературна секция (например, парна/римска/турска баня), помещение за контрастни процедури и др. Когато туристите са избрали хотел на база ол инклузив, той трябва да предлага поне минималния задължителен асортимент от храни и напитки в съответните часови пояси. По отношение на напитките например, задължително трябва да има топли (кафе, кафе с мляко, чай, мляко, мляко с какао, сметана), безалкохолни, алкохол (водка, бренди, джин, ликьор, мента, мастика, вино, бира) и коктейли. Храненията могат да бъдат в основния ресторант (обикновено закуска, обяд и вечеря), снекбар, лоби бар и/или пул бар (най-често следобедната закуска). Ако по някаква причина част от обещаните услуги бъдат отказани на турист, туристът следва да поиска компенсация – други подходящи услуги или отбив от цената. Ако на място туристът открие сериозни разлики във вида и категорията на обекта, неговото местоположение и отдалеченост от плажа или обещаните допълнителни услуги с представените в рекламата в интернет, то трябва да се обърне към търговеца, на когото е заплатил, и да настоява за компенсация. От Комисията съветват при установяване на проблем туристите да уведомят управителя на хотела или представителя на туроператора или турагента, от когото са закупили почивката, и да настояват да им бъде предоставено това, за което са заплатили. Ако направят допълнителни плащания поради неизпълнените ангажименти, да пазят платежните документи. Те ще са необходими, за да бъдат възстановени въпросните суми. Ако не успеят да решат проблема в диалог с търговеца на място или на по-късен етап, да потърсят съдействие от Комисията за защита на потребителите. \"Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредба въвежда различни видове обекти и степени на категоризация и съответните изисквания, за да може даден туристически обект да получи този вид и тази категория”, обяснява председателят на КЗП Димитър Маргаритов, цитиран от  . По думите му все по-рядко се среща предоставянето на туристическа услуга в некатегоризирани обекти, за разлика от минали години, когато това е било честа практика. „Независимо от това кога отиват на море – в средата на юни, началото на август или в края на септември, туристите трябва да получат едно и също качество на обслужването”, категоричен е Маргаритов. Той апелира към търговците да не се изкушават да свалят качеството на предлаганите от тях туристически услуги и да държат качеството високо до самия край на сезона.", "date": "2019.08.13", "title": "За какво да внимаваме при настаняване в хотел през лятото?"}
{"url": "https://www.24chasa.bg/novini/article/7604121", "text": "Заместник-председателят на Народното събрание Емил Христов е оказал навременна помощ на хора след автомобилна катастрофа. Историята за произшествието е от 30 юли. За случая разказва д-р Юлиян Бонев от Университетската многопрофилна болница „Света Анна“-София, който е част от лекарския екип поел грижата за пострадалите при инцидента. „Става въпрос за тежък инцидент на 70 км от София с немски граждани от турски произход“, споделя лицево-челюстният хирург пред  . „Емил Христов по случайност присъства там, оказва първа помощ, вади хората от колата, вика линейка. Оставя визитка, казва да му се обадят, ако е необходимо съдействие за каквото и да е. Помага да докарат семейството до София. В колата са били няколко човека. Те споделиха пред мен, че са силно впечатлени. Христов им е оказал помощ, проявил се е като добър човек, показал е изключително човешко отношение. Хората са разбрали кой е чак когато е дал визитка“, разказва д-р Бонев. С възхищение д-р Бонев разказва и как действа германската „машина“ в подобни ситуации - по-малко от 20 часа след инцидент край София пациент е опериран в Берлин. „Двама бяха пострадали - баща и дъщеря“, разказва хирургът. „Бащата беше с травми на ръката и рамото, дъщерята с тежко счупване на долната челюст, което пречеше на дишането. Имаше и рани по лицето. Приехме пострадалите, оказахме първа помощ. Имаше консилиум за момичето. Тя не биваше да се движи, само да лежи. Осигурихме дишането, обезболяване. Беше в реанимацията под постоянно наблюдение“, допълва критичната ситуация д-р Бонев. По желание на родителите се прави връзка със застрахователни компании. „Свързахме се с немски кризисен център, който извлича техни граждани при инциденти в чужбина“, продължи д-р Бонев. „Обадиха се от Мюнхен, от застрахователната компания. Поискаха сведения за състоянието на бащата и дъщерята, изпратих рентгенови снимки и всичко нужно. Попитаха имаме ли готовност за транспортиране. Подобно превозване може да е фатално - не е въпросът просто да превозиш човека, а да го превозиш жив и без последствия, в състояние за операция. А момичето трябваше да лежи неподвижно, трудна ситуация... Цялото ръководство на нашата болница беше информирано и ангажирано. Често говорехме с германците. На следващия ден дойде екип от Берлин - с лекар, с линейка. Обадиха ми се кога тръгват, кога пристигат, питаха да дойдат ли с хеликоптер, защото ние сме единствената болница в София с хеликоптерна площадка“, разказва хирургът и отбелязва, че въпреки над 25-годишната си практика, не е виждал такава организация. Един апарат, който при тях е с размер на кутия цигари, при нас същият е метър на метър. Невероятно добра техника“, впечатлен е д-р Бонев. Тежката история има щастлив край. „Изпратихме ги за Германия. На следващия ден хората ми пратиха вест и снимки, че операцията в Берлин е успешна. И с големи благодарности“, казва хирургът. „Поразен съм от бързите и перфектни действия на германците - тежка операция с реконструкция на челюст в Берлин беше извършена по-малко от 20 часа след инцидент край София и то при сложни условия за транспортиране на пациент. Преди две години имах подобен случай с израелци, дойдоха със самолет и хеликоптер, но дори те не действаха толкова бързо“, завършва д-р Юлиан Бонев.", "date": "2019.08.13", "title": "Зам.-шефът на парламента Емил Христов помогнал при катастрофа край столицата"}
{"url": "https://www.24chasa.bg/novini/article/7604135", "text": "Държавен фонд „Земеделие“ изплати на всички допустими стопани над 23, 651 млн. лв. по държавна помощ de minimis, която се предоставя съгласно Регламент (ЕС) 1408/2013, съобщиха от Фонд \"Земеделие\". През юни УС на ДФЗ утвърди по схемата бюджет в размер на 26, 300 млн. лв. В края на юли 13 743 земеделските стопани получиха 23 млн. лв. по de minimis. След извършени допълнителни административни проверки ДФЗ изплати субсидиите на още 200 животновъди. Така финансова подкрепа беше разпределена между близо 14 000 земеделските стопани, които отглеждат крави и юници, биволи, овце-майки и кози-майки. На подпомагане подлежат регистрирани стопани, подали заявления за директни плащания Кампания 2019 г. Те трябва да са били допустими за финансиране и да са получили субсидии за животни за Кампания 2018 г.", "date": "2019.08.13", "title": "Изплатиха над 23 милиона лева субсидии \"де минимис\" на животновъдите"}
{"url": "https://www.24chasa.bg/novini/article/7604142", "text": "Ебола скоро може да бъде \"предотвратима и лечима\" болест, след като изпитания на две лекарства показаха значително подобрени проценти на оцеляване, заявиха учени, цитирани от БТА.  Четири лекарства са били изпитани върху пациенти в Демократична република Конго, където има голямо огнище на вируса, предаде Би Би Си (BBC). Повече от 90% от заразените хора може да оцелеят, ако бъдат лекувани от рано с най-ефективните лекарства, показа изследването. Лекарствата вече ще се използват за лечението на всички пациенти със заболяването в ДР Конго, отбелязаха здравните служители. Американският национален институт по алергия и инфекциозни болести (NIAID), който е спонсорирал тестовете, заяви, че резултатите са \"много добра новина\" за борбата срещу ебола. Лекарствата, наречени REGN-EB3 и mAb114, действат като атакуват вируса Ебола с антитела, неутрализирайки влиянието му върху човешките клетки. Това са \"първите лекарства, които при научно обосновано проучване, ясно показват значително намаляване на смъртността\" за пациентите с ебола, заяви д-р Антъни Фаучи, директор на NIAID.", "date": "2019.08.13", "title": "Лекарства срещу ебола показват \"90% оцеляване\""}
{"url": "https://www.24chasa.bg/novini/article/7604140", "text": "Министерството на икономиката ще поддържа публичен електронен регистър на фирмите, които отговарят на изискванията за дуално обучение. Това предвижда проект на наредба на ведомството, публикуван за обсъждане на портала за обществени консултации. Становища могат да се подават до 12 септември. За създаването на регистър на работодателите на ученици се говори от повече от две години, но се уточняваха критериите, по които фирмите да се включват в него. Проектът на наредба има за цел насърчаване включването на работодатели в приложението на дуалното обучение в България и намаляване на недостига на кадри за бизнеса. Информационната база данни е необходима с цел подпомагане на процеса по осъществяване на връзка между образование и бизнес чрез дуална система на обучение, посочва се в мотивите на вносителя. Включването на работодател в информационната база данни е доброволно и не изисква заплащане на държавна такса, предвиждат текстовете. Фирма може и доброволно да се откаже от обучението на ученици чрез работа. Работодателят следва да е регистриран като юридическо лице или ЕТ съгласно Търговския закон, Закона за кооперациите или Закона за юридическите лица с нестопанска цел или да е лице, регистрирано по законодателството на държава членка на Европейския съюз, на друга държава - страна по Споразумението за Европейското икономическо пространство, или на Швейцария, да не е в производство по несъстоятелност, да няма задължения към държавата и да разполага с материална база и работници/служители, които да са ментори на учениците. Фирмите ще посочват с кои професионални гимназии си партнират, по кои професии и специалности могат да обучават ученици, както и какъв брой ученици могат да обучат чрез работа.", "date": "2019.08.13", "title": "Правят електронен регистър на фирмите, които искат да обучават ученици"}
{"url": "https://www.24chasa.bg/novini/article/7604155", "text": "Нивото на радиация в руския град Северодвинск в Архангелска област е било надхвърлено от 4 до 16 пъти при инцидента на близкия военен полигон в четвъртък. Това съобщи днес федералната служба по околната среда Росгидромет, като цитира данни на регионалния си клон, предадоха ТАСС и БТА. Към 12.00 ч. московско (и българско) време на 8 август системите за контрол на радиацията в 6 от общо 8 точки в Северодвинск са регистрирали дози гама излъчване, надминаващи 4 до 16 пъти фоновите стойности за тази територия, посочва ведомството на своя сайт. В деня на инцидента началникът на гражданската защита в града Валентин Магомедов заяви, че в течение на половин час радиационният фон в Северодвинск е надхвърлял близо три пъти допустимата норма, достигайки 2 микросиверта на час. За максимално допустимо ниво се смятат 0,6 микросиверта на час. По данни на руската агенция за защита на потребителите Роспотребнадзор при рентгенови прегледи на храносмилателната система пациентът получава около 3,3 милисиверта за една процедура, отбелязва ТАСС. Академик Леонид Болшов, научен ръководител на Института по проблемите на безопасното развитие на ядрената енергетика, съобщи по-рано за ТАСС, че след инцидента няма заплаха за населението на Архангелска област. Специална комисия, оглавена от губернатора, е заявила според него, че не се е случило нищо, което да застраши здравето на хората, а радиационният фон след час и половина е възстановил нормалното си равнище.", "date": "2019.08.13", "title": "Русия: Радиацията след взрива в Северодвинск е скочила до 16 пъти"}
{"url": "https://www.24chasa.bg/novini/article/7604161", "text": "Изтребители „Тайфун“ на ВВС на Великобритания са били вдигнати във въздуха в понеделник, за да прихванат два руски самолета Ту-142, предава РИА Новости, като се позовава на информация на Министерството на отбраната в Лондон. „Два самолета Ту-142 са били забелязани на радари да се приближават към британското въздушно пространство. „Мечките“ са прихванати и ескортирани от „Тайфун“ с подкрепата на танкера „Вояджър\", се казва в съобщението на ведомството, публикувано в социалната мрежа „Туитуър“, предава  . Миналата седмица изтребителите на британските ВВС също бяха задействани за ескортиране на два руски Ту-95. Кралските ВВС постоянно наблюдават полетите на руски самолети в близост до техните граници, които обаче не влизат в британското въздушно пространство. Всички случаи на ескортиране завършват без инциденти. Министерство на отбраната в Москва многократно подчертава, че полетите на руските самолети се извършват в строго съответствие с международните правила, без да се нарушават границите на други държави.", "date": "2019.08.13", "title": "Британски изтребители са вдигнати за прихващане на руски Ту-142"}
{"url": "https://www.24chasa.bg/novini/article/7604162", "text": "Президентът на Украйна Владимир Зеленски възложи на правителството да изготви законопроект за опростена процедура за получаване на украински паспорт от руски граждани, които са преследвани по политически убеждения, информира  Съответният указ е публикуван на официалната интернет страница на държавния глава на страната, предава TACC. \"Спешно да се разработи проектозакон, насочен към опростяване на процедурата за придобиване на украинско гражданство от граждани на Руската федерация, които са преследвани по политически причини\", се казва в текста на документа. Според указа, опростена процедура ще се прилага и за чужденци и лица без гражданство, които \"са взели участие в прилагането на мерки за гарантиране на националната сигурност и отбрана на Украйна\". Реакцията на Украйна идва в отговор на действията на президента на Русия Владимир Путин, който предостави допълнителни улеснения за граждани на Украйна да получават руско гражданство по съкратената процедура. Както е известно, в края на април държавният глава на Руската федерация издаде указ, с който предоставя правото на жители на \"отделни райони\" от Донецката и Луганската области да получат руски паспорти по бърза процедура. След това президентът с нов указ премахна израза \"отделни райони\" като по този начин даде възможност руски паспорти бързо да вземат и жителите на райони, които са под контрола на Киев (тоест извън самопровъзгласилите се Донецка и Луганска народни републики), както и на украинци, живеещи в Русия.", "date": "2019.08.13", "title": "Украйна ще дава гражданство на руснаци, преследвани по политически убеждания"}
{"url": "https://www.24chasa.bg/novini/article/7603836", "text": "Нова система за управлението на туристите в Тибет има за цел да опрости процедурите по издаването на разрешителни за пътуване в района на чужденци. Тя бе пусната експериментално от 1 август, информира  „Времето за обработка на документите ще бъде съкратено на около 5 работни дни след като платформата заработи официално\", каза представител на отдела за развитие на туризма на автономния район, добавяйки, че са провели онлайн обучение за служителите на над 90 туристически агенции в региона. За да пътуват до Тибетския автономен район всички чужди туристи трябва да кандидатстват за разрешително, което могат да получат в рамките на 15 работни дни. През януари местните власти предложиха този срок да бъде съкратен и да се подобрят услугите за чуждестранните посетители. Според официални данни, от януари до юни тази година 13,4 милиона туристи от страната и чужбина са посетили Тибет, което е с 20,2% повече в сравнение със същия период на миналата година. Общият брой на приходите от туризма за същия период се е увеличил с 19,8% и е достигнал 14,9 милиарда юана.", "date": "2019.08.13", "title": "Процедурите за получаване на разрешително за пътуване в Тибет ще бъдат опростени"}
{"url": "https://www.24chasa.bg/novini/article/7604287", "text": "68-годишна жена е блъсната около обяд в столицата. Това съобщиха за   от СДВР. Малко преди 12.30 часа на обяд в КАТ е получен сигнал за ПТП. Лек автомобил е блъснал възрастна жена на кръстовището на булевард „Цар Борис III“ и улица „Нишава“. Жената е откарана за преглед в болнично заведение.", "date": "2019.08.13", "title": "Кола блъсна жена на кръстовище в София"}
{"url": "https://www.24chasa.bg/novini/article/7604290", "text": "Правителството прехвърля безвъзмездно на община Ихтиман имот - частна държавна собственост, намиращ се в местността „Геови върби“ в град Ихтиман. Имотът, който досега е бил в управление на Професионалната гимназия „Васил Левски“ - град Ихтиман е с площ 29 482 кв. м и е необходим на общината за разширение на съществуващия гробищен парк. Това стана ясно от решенията на Министерския съвет. „Български пощи“ ЕАД ще продадат чрез търг с тайно наддаване недвижими имоти в град Стрелча и село Трудовец. Обектите не се използват от дружеството. Продажбата ще се извърши по цена, не по-ниска от определената от независим оценител. На община Казанлък се предоставя управлението върху имот - публична държавна собственост, намиращ се на бул. „Никола Петков“ в общинския център. Той представлява терен с площ 6 274 кв. м и 4 сгради в него. Досега е бил управляван от Министерството на вътрешните работи, но е с отпаднала за ведомството необходимост. Имотът ще бъде използван от общината за съхранение на материали за зимно почистване и за поддръжка на цялостната техническа инфраструктура на населените места на нейната територия.", "date": "2019.08.13", "title": "Вижте с кои имоти се разпореди правителството"}
{"url": "https://www.24chasa.bg/novini/article/7604326", "text": "Състав на Варненския апелативен съд потвърди първоначалния арест на Алтън А. за това, че на 3 август в съучастие с Росен Н. като помагач придобили и държали за разпространение високорискови наркотични вещества – кокаин, метамфетамин, амфетамин и марихуана. Миналата седмица Окръжният съд в Добрич определи спрямо двамата роднини – син и баща, най-тежката мярка за процесуална принуда „задържане под стража“. Апелативният съд във Варна потвърди законосъобразността на определения първоначален арест и за двамата обвиняеми. Събраните в хода на следствените действия доказателства, материалите и гласните свидетелства по безспорен начин обосноват и за този съд предположението, че Алтън и Росен са съпричастни към предявеното обвинение. Престъплението е с висока обществена опасност и се наказва строго от закона. Обект на анализ са и други събрани доказателства. В хода на задържането Росен, който е управлявал автомобила, спрян за проверка е бил под въздействието на наркотично вещество. Бил е осъждан три пъти и срещу него има висящо досъдебно производство.Свидетелски показания пък разкрили изключително добре организираната престъпна схема за разпространение на забранените от закона вещества, които Алтън укривал в друг имот. Използвал трето лице да му „доставя“ дрогата от укритието.", "date": "2019.08.13", "title": "Баща и син остават в ареста, заради разпространение на наркотици"}
{"url": "https://www.24chasa.bg/novini/article/7604348", "text": "Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания. Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. Споразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.", "date": "2019.08.13", "title": "Българите с дипломатически и служебни паспорти ще пътуват без виза до Йордания"}
{"url": "https://www.24chasa.bg/novini/article/7604332", "text": "По разпореждане на директора на ОД на МВР - Пловдив старши комисар Йордан Рогачев на територията на дирекцията е била проведена специализирана полицейска операция за проверка на питейни и увеселителни заведения. Спецакцията се е състояла през нощта на събота и неделя и в нея са участвали екипи на полицията, пожарната и НАП. Това съобщиха от пресцентъра на полицията днес. Проверeни са били 134 заведения, 318 автвомобила и 686 души. Трима непълнолетни са установени в нощни заведения след 22.00 часа без придружител. За нарушение на Закона за защита от шума в околната среда е съставен един акт и други десет по общинските наредби за осигуряване на обществения ред. Спрени са общо 318 моторни превозни средства, констатирани са 37 нарушения на Закона за движение по пътищата, като в три от случаите водачи са били под въздействие на алкохол или наркотични вещества. Документирани са и други 25 нарушения по Закона за българските документи. Общо служителите са съставили 46 акта и издадели 30 глоби с фиш. С протоколи по Закона за МВР са предупредени 33 лица. Образувани са 5 досъдебни производства, четирима са били задържани с полицейски заповеди.", "date": "2019.08.13", "title": "Проверяват питейни и увеселителни заведения в Пловдив"}
{"url": "https://www.24chasa.bg/novini/article/7604352", "text": "\"Искаме обсъждане на Бюджет 2020 отсега. Готови сме с нашите предложения\". Това заяви на пресконференция в централата на БСП лидерът на партията Корнелия Нинова. Тя обясни, че в последните дни е била изнесена притеснителната информация от НСИ и БНБ - има 90 нови милионери за една година според БНБ, 800 000 работещи бедни според министъра на труда и социалната политика и 1 500 000 българи живеещи под прага на бедността. \"Ножицата се разтваря и неравенствата се увеличават, не само в доходите, но и регионално в страната, отчете НСИ - средната заплата в София 1424 лв, в Благоевград - 700 лв. Разликата е два пъти и отгоре\", обясни тя. Председателят на левицата допълни, че се задълбочават и регионалните различия, което води до обезлюдяване на региони, напускане на млади хора от страната, струпване в големите градове, откъдето идват и проблемите - трафик, застрояване на зелени площи, замърсяване. Корнелия Нинова подчерта, че идват местни избори и целият информационен поток е съсредоточен в това коя партия кого издига и какви са интригите, противоречията и битките вътре в нея. Според нея сериозният въпрос обаче е как ще се развиват общините. \"Хората ги интересува дали ще има път от единия град до другия, дали ще работи общинската болница, водата ще поскъпва ли и дали ще се подобрява качеството ѝ. Тези въпроси минават през голямата политика\", каза тя. Тя наблегна, че в момента в Брюксел се водят преговори за новия Програмен период 2021-2028. Нинова обясни, че досега 39 общини в България са ползвали 840 мил. евро по Програмата за региони в растеж. По думите й има информация, че е възможно броят на тези общини да бъде намален за следващия програмен период, а и много по-малки български общини нямат реален достъп до европейските средства. \"Това е още един фактор за задълбочаване на различията, но няма никаква позиция от страна на правителството как ще се развие този процес, как преговарят те по този въпрос и какви са техните намерения за национална политика за регионално развитие\", коментира тя. Лидерът на БСП заяви, че вероятно ще имаме повече средства за кохезионна политика, но как те ще се планират тук в България и как ще се отразят на общините никой нищо не казва. Според нея това са стратегически въпроси за развитието на България и за жизнения стандарт на българите, но политиците се плъзгат по повърхността в момента. по жълтите новини и интригите около местните избори, а не около същността. \"Държавна политика се прави с ум и с грижа за хората, а не с ПР акции, на което сме свидетели често напоследък\", категорична бе тя. Нинова обясни, че в момента се изготвя проекта за бюджет на България за 2020г. в Министерството на финансите и вероятно той ще бъде копи-пейст на този от миналата година, пренаписан и сервиран в последния момент в парламента, претупан за една нощ, както сме били свидетели, и край. \"Част от тези големи стратегически въпроси, които поставяме, трябва да намерят своето приложение в бюджета\", каза тя и даде като пример Гърция - отпускат се 2000 евро на новородено дете; мислят за възстановяване на 13-та пенсия, отпускат се стипендии за майки студентки, за да стимулират младите семейства. Нинова припомни, че БСП многократно е предлагала подобни мерки и политики, но винаги са били отхвърляни с аргумент, че това е полулизъм. \"Не, това е грижа и поглед напред. Искаме да поставим тези въпроси на сериозно обсъждане и затова предлагаме в следващите дни и седмици да започнем разговора за бюджета за 2020г., а не в последния момент. Ние сме готови с нашите предложения. нека да седнем и разумно да обсъдим\", каза тя. По въпроса за следващия програмен период на ЕС Нинова обясни, че левицата ще извика своите евродепутати и ще обсъди с тях важните за страната ни въпроси. \"Призоваваме и другите партии да направят това\", заключи Корнелия Нинова.", "date": "2019.08.13", "title": "Нинова: Искаме обсъждане на Бюджет 2020 отсега. Готови сме с нашите предложения"}
{"url": "https://www.24chasa.bg/novini/article/7604355", "text": "Красен Кръстев се казва задържаният за потрошеното в столичния квартал \"Борово\" заведение. Той е съдружник на съсобственика на заведението Емилиян Лазаров, познат като Емо Негъра. Двамата са били партньори в строителната фирма \"Кристал Груп\". Самият Красен Кръстев е бивш шеф на федерацията по кикбокс.", "date": "2019.08.13", "title": "Бивш шеф на федерацията по кикбокс е задържаният за потрошеното заведение в \"Борово\""}
{"url": "https://www.24chasa.bg/novini/article/7604364", "text": "Удължиха с още 2 месеца срока на разследване на катастрофата с лидера на партия ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. Причината е, че вещите лица все още не са изготвили назначената по делото съдебна автотехническа експертиза. Все още единственият обвиняем по случая е Лютви Местан. Това е второто удължаване на срока за приключване на разследването, което трябваше да бъде завършено на 14 юни. Катастрофата с политикът стана на кръстовище край момчилградското село Загорско на 14 април тази година. При опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". При катастрофата загина 6-месечно момиченце, возещо се със семейството в \"БМВ\"-то. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.", "date": "2019.08.13", "title": "Удължиха с още 2 месеца разследването срещу Лютви Местан"}
{"url": "https://www.24chasa.bg/novini/article/7604350", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. По данни от месечните отчети на първостепенните разпоредители с бюджет салдото по КФП на касова основа към месец юни 2019 г. е положително в размер на 3 225,0 млн. лв. (2,8 % от прогнозния БВП) и се формира от превишение на приходите над разходите по националния бюджет в размер на 3 108,0 млн. лв. и по европейските средства в размер на 116,9 млн. лева. Постъпилите приходи и помощи по КФП към юни 2019 г. са в размер на 22 285,6 млн. лв. или 50,8 % от годишните разчети. Съпоставени със същия период на предходната година, данъчните и неданъчните приходи нарастват с 2 622,4 млн. лв. (14,2 %), а постъпленията от помощи (основно грантове по програмите и фондовете на ЕС) нарастват с 453,0 млн. лева. Изпълнението на приходите към полугодието е в съответствие с плана за периода и спецификата на данъчния календар, въз основа на който значителна част от годишните постъпления по някои данъци (корпоративен данък, ДДФЛ и др.) се концентрира в първата половина на годината. Това е и причината приходите за периода традиционно да надвишават 50 на сто от годишния план. Общата сума на данъчните постъпления, вкл. приходите от осигурителни вноски, възлиза на 17 686,3 млн. лв., което представлява 51,2 % от планираните за годината данъчни приходи. Приходите от преки данъци са в размер на 3 333,1 млн. лв. или 50,8 % от предвидените в разчетите за годината. Приходите от косвени данъци са в размер на 8 533,9 млн. лв., което е 51,9 % от разчетите за годината. Постъпленията от ДДС са в размер на 5 549,0 млн. лв. или 51,2 % от планираните. Приходите от акцизи възлизат на 2 849,0 млн. лв. (53,4 % от разчетените за годината). Постъпленията от мита са 114,8 млн. лв. или 48,4 % от годишните разчети. Постъпленията от други данъци (вкл. имуществени данъци и др. данъци по ЗКПО) са в размер на 708,1 млн. лв. или 60,5 % изпълнение на годишните разчети. Приходите от социални и здравноосигурителни вноски са 5 111,2 млн. лв., което представлява 49,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 11,5 на сто. Неданъчните приходи са в размер на 3 448,2 млн. лв., което представлява 52,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г.", "date": "2019.08.13", "title": "Салдото по консолидираната фискална програма за първите 6 месеца на 2019 г. е 3 225,0 млн. лева"}
{"url": "https://www.24chasa.bg/novini/article/7604363", "text": "Улично куче нахапа жестоко 6-годишно момче в Дупница. Млад мъж се е опитал да спаси детето, но вместо това той също е пострадал и е с разкъсна рана на крака, предаде  Инцидентът е станал преди минути в двора на социалните жилища в Дупница. Детето ще бъде транспортирано в “Пирогов”.                                                                                                                                                                                                                                                                                                                                ", "date": "2019.08.13", "title": "Улично куче нахапа жестоко 6-годишно момче в Дупница"}
{"url": "https://www.24chasa.bg/novini/article/7604384", "text": "Министерският съвет одобри проект на Закон за изменение и допълнение на Закона за тютюна, тютюневите и свързаните с тях изделия. Целта на промените е да се намали административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз. Със законопроекта се предвижда още информацията за съставките и емисиите на тютюневите и свързаните с тях изделия да се предоставят само от производителите и вносителите на тези изделия. Данните и информацията ще се представят посредством общ портал.", "date": "2019.08.13", "title": "Правителството одобри проект за промяна на Закона за тютюна и тютюневите изделия"}
{"url": "https://www.24chasa.bg/novini/article/7603853", "text": "Според данни на Министерството на търговията на Китай, през юли страната е привлякла чуждестранни инвестиции в размер на 54.82 милиарда юана, което представлява 8.7% ръст спрямо същия период на миналата година, информира  През първите 7 месеца, размерът на чуждестранните инвестиции е 533.14 милиарда юана, което е увеличение със 7.3%. Инвестициите в областта на високите технологии отчитат най-висок ръст. Водещите развити икономики също продължават да инвестират стабилно в страната. Инвестициите от ЕС са се увеличили с 18.3%, Южна Корея с почти 70%, а страните от „Един пояс, един път\" с 5%.", "date": "2019.08.13", "title": "Рекорден ръст на чуждестранните инвестиции в Китай през юли"}
{"url": "https://www.24chasa.bg/novini/article/7604664", "text": "Положителна проба за болестта Африканска чума е установена и при свинете в село Желява. Това съобщи д-р Димитър Рачев от ОДБХ-София област, съобщи  . Според изпълняваните мерки от Българската агенция по безопасност на храните следва в 20-километровата зона всички прасета да бъдат умъртвени. Очаква се издаването на заповед за сформиране на комисия и започване на обходи за констатиране на наличие на живи прасета, които ще бъдат принудително умъртвени и загробени. От общината в Елин Пелин умоляват всички стопани, които до днес са заклали своите животни, да подадат информация до кметовете на населените места и общината в гр. Елин Пелин, с цел изготвяне на списък. На основание на тези списъци ще бъдат отпускани средства за обезпаразитяване на местата, за отглеждане на животни. Средствата ще бъдат отпускани от държавния бюджет, а не от Община Елин Пелин. От там напомнят, че при установяване на анормално, нетипично поведение на животно, всеки стопанин е задължен да уведоми ветеринарния лекар или главен инспектор, отдел здравеопазване на животните, към ОДБХ – София област – д-р Димитър Рачев.", "date": "2019.08.13", "title": "Чумата по свинете стигна и до софийското село Желява"}
{"url": "https://www.24chasa.bg/novini/article/7604671", "text": "Пожар е възникнал около 15.30 часа в борова гора край международния път Е-79, в района на ж.п.-тунела в Дупница, съобщиха от полицията. Пожарът е низов и няма опасност за населението, уточниха от противопожарната служба. Огъня гасят пет противопожарни автомобила и служители на горското стопанство. Причините за пожара са в процес на изясняване.", "date": "2019.08.13", "title": "Пожар пламна в борова гора край Дупница (Видео)"}
{"url": "https://www.24chasa.bg/novini/article/7604679", "text": "Британски съд насрочи заседание за следващия месец, на което да разгледа правен иск, подаден от опозиционни депутати с цел да не бъде позволено на министър-председателя Борис Джонсън да прекрати работата на парламента, за да осъществи Брекзит без сделка, предадоха Асошиейтед прес и Ройтерс. Над 70 депутати от опозиционни партии казват, че прекратяването на работата на парламента преди определената дата за излизане на Великобритания от Европейския съюз на 31 октомври би било \"незаконно и противоконституционно\", предаде БТА. Те настояват върховният граждански съд в Шотландия да постанови, че Джонсън не може да иска от кралица Елизабет Втора да прекрати работата на парламента преди Брекзит на 31 октомври. Съдът реши да има заседание по същество на 6 септември. Британските съдилища не заседават през август. Джонсън казва, че Великобритания ще напусне ЕС на 31 октомври със или без сделка. Британският парламент отхвърля съществуващото споразумение, а ЕС отказва да води нови преговори, следователно Брекзит без сделка изглежда все по-вероятен вариант въпреки страховете, че това може да предизвика икономически хаос. Очаква се обаче парламентът да се опита да спре излизане на Великобритания от ЕС без сделка през есента. Повечето депутати дават да се разбере, че няма да позволят Брекзит без споразумение. Те проучват какви парламентарни процедури могат да бъдат използвани, за да се предотврати подобен изход. През юли беше одобрено предложение, което да направи по-трудно за Джонсън да наложи Брекзит без сделка. През юни председателят на Камарата на общините Джон Бъркоу заяви, че Джонсън няма да може да заобиколи парламента. Премиерът обаче отказва да изключи възможността за прекратяване на работата на Камарата на общините, а поддръжниците на Брекзит силно го насърчават да направи това, ако е необходимо, за да осъществи излизане на Великобритания от ЕС на 31 октомври. \"Ние искаме съдът да обяви, че министър-председателят не може да посъветва кралицата да прекрати работата на парламента и да му попречи да гласува по въпроса за (Брекзит) без сделка\", каза депутатът Иън Мъри, един от подателите на правния иск. \"Ако съдът се съгласи, тогава Борис Джонсън няма да може да прекрати работата на Камарата на общините за тази цел без позволението на парламента\", заяви той.", "date": "2019.08.13", "title": "Британски съд ще гледа през септември иск за предотвратяване на Брекзит без сделка"}
{"url": "https://www.24chasa.bg/novini/article/7604685", "text": "Студентите в университета Голдсмитс в Лондон вече няма да могат да похапват хамбургери, лазаня и спагети с телешка кайма, тъй като телешкото ще е забранено в резултат на инициатива за борба с климатичното затопляне, предаде Франс прес. Забраната за продажба на всякакви продукти, съдържащи телешко, ще е в сила за всички магазинчета на територията на кампуса на университета от началото на следващата учебна година през септември. В комюнике на университета в югоизточен Лондон се уточнява, че отглеждането на говеда е свързано с голяма консумация на вода и става причина за обезлесяване, предава БТА. Университетът си е поставил за цел да стане нулев източник на въглеродни емисии до 2025 г. \"Все по-настойчивият глобален призив организациите да вземат насериозно отговорностите си, за да се спре климатичното затопляне, не може да се пренебрегне - поясни новата ректорка на университета, която пое функциите си този месец. - Административният персонал в университета и студентите са решени да допринесат колкото е възможно по-бързо за драстично намаляване на нашия въглероден отпечатък.\" В публикуван миналата седмица доклад на Междуправителствената експертна група по климатичните промени се отбелязва, че промяната на хранителните навици и в сектора на производството на храни е сред методите за борба с климатичното затопляне, без обаче да се препоръчва да се премине към вегетариански хранителен режим.", "date": "2019.08.13", "title": "Лондонски университет забрани телешкото като борба с климатичното затопляне"}
{"url": "https://www.24chasa.bg/novini/article/7604684", "text": "Националният осигурителен институт обявява, че размерът на средния осигурителен доход за страната за месец юни 2019 г. е 968,71 лв. Средномесечният осигурителен доход за страната за периода от 1.07.2018 г. до 30.06.2019 г. е 936,91 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2019 г., съгласно чл.70, ал. 3 от Кодекса за социално осигуряване.", "date": "2019.08.13", "title": "Средният осигурителен доход за юни е 968,71 лв."}
{"url": "https://www.24chasa.bg/novini/article/7604695", "text": "Самолет Ф-18 от НАТО се е опитал да се приближи до самолета на руския министър на отбраната Сергей Шойгу над Балтийско море, предаде ТАСС във вторник. Според кореспондент на агенцията, който към момента на инцидента е бил в самолета на руския министър на отбраната, Сергей Шойгу е бил на път от Калининград за Москва с ескорт на два бойни самолета Сухой-27, предава  . Самолетът на НАТО обаче е бил принуден да се отдалечи от руските самолети, се добавя в информацията на ТАСС.", "date": "2019.08.13", "title": "US F-18 опитал да приближи самолет на Сергей Шойгу (Видео)"}
{"url": "https://www.24chasa.bg/novini/article/7604704", "text": "Международните терористи се опитват да наемат чуждестранни студенти, които учат в руски университети. Това заяви директорът на ФСБ Александър Бортников по време на заседание на Националния антитерористичен комитет (НАК), цитиран от БГНЕС. \"Емисарите на международни терористични организации продължават да се опитват да вербуват и въвличат в терористични дейности мигранти, разположени в Русия, както и чуждестранни студенти, които учат в руски образователни организации\", каза Бортников. \"В настоящата ситуация е необходимо да се приложат допълнителни мерки, за да се предотврати разпространението на радикални настроения сред мигрантите, да се увеличи вниманието на ръководителите на федералните органи на изпълнителната власт към този проблем\", добави още той.", "date": "2019.08.13", "title": "Русия: Терористи се опитват да набират съмишленици сред чуждестранните студенти"}
