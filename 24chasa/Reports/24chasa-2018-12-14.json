{"url": "https://www.24chasa.bg/novini/article/7200952", "text": "Френският президент Еманюел Макрон постави бяла роза на централния площад на Страсбург - \"Клебер\" и запази минута мълчание в памет на жертвите на  , предаде ДПА. След нападението жители на града започнаха да поставят цветя в памет на убитите на централния площад, който се намира недалеч от мястото на коледния базар, предаде БТА. Макрон пристигна в Страсбург от Брюксел, където беше на срещата на върха на ЕС. На церемонията по отдаване на почит бе изсвирен френският национален химн. После Макрон поздрави събралите те се там официални представители и полицаи. Жертвите на нападението станаха вече четири.", "date": "2018.12.14", "title": "Макрон отдаде почит на жертвите на нападението в Страсбург"}
{"url": "https://www.24chasa.bg/novini/article/7200942", "text": "Опитвам се да балансирам между крайните настроения в ЕС, не да съм само зад Меркел или само зад Орбан. Италия, Гърция, Кипър, Вишеградската четворка са много активни. Това обяви премиерът Бойко Борисов пред \"Панорама\". Темата миграция е тежката тема в двете посоки. Помолих Жан-Клод Юнкер всяка от държавите външни граници колко трафиканти е задържала и осъдила всяка, обяви Борисов. И обобщи: \"Ние сме водеща страна, че може да се справяме и че споразумението с Турция работи.\" През март ще се обсъди приемането на България в Шенген по въздух, загатна премиерът. Похвалиха ни за антикорупционното законодателство, подчерта Борисов. Той е запознал Франсис Тимерманс с всичко, постигнато от България, включително за конфискацията на незаконно придобито имущество. България може да е спокойна, който и от двамата да стане председател на ЕК - Вебер или Тимерманс, подчерта Борисов.", "date": "2018.12.14", "title": "Борисов: Балансирам между Меркел и Орбан. Шенген ще се гледа през март"}
{"url": "https://www.24chasa.bg/novini/article/7200941", "text": "НАТО планира да инвестира 51 милиона евро в модернизиране на въздушната база Кучова в Албания, съобщи в Тирана заместник генералният секретар на алианса Роуз Гьотемьолер, предаде агенция АТА. Албанският министър на отбраната Олта Джачка смята, че инвестицията потвърждава, че Албания е лидер на сигурността в региона и по-широко, предава БТА. Тя изрази задоволство от решението на НАТО да избере базата Кучова като тактическа база в региона на Балканите. Гьотемьолер повтори позицията на алианса, че съжалява, че косовският парламент взе решение за трансформиране на Силите за сигурност в армия въпреки противопоставянето на алианса, но добави, че решението няма да създаде напрежение в региона, допълва агенция МИА.", "date": "2018.12.14", "title": "НАТО инвестира 51 млн. евро във въздушна база в Албания"}
{"url": "https://www.24chasa.bg/novini/article/7200892", "text": "От 28 декември т.г. БНБ пуска в оборот нова банкнота с номинал 100 лева. Тя ще прилича много на сегашната зелена столевка, която е в обращение от 2003 г. Новата столевова банкнота е със суперзащита, която я прави изключително трудна за фалшифициране, съобщи подуправителят на централната банка Калин Христов. Той изрично подчерта, че и ще продължат да служат като средство за разплащане, докато постепенно бъдат изтеглени обратно в касите на БНБ. Новата 100-левка ще бъде в тираж 22 млн. броя, от които 8 млн. ще излязат тази година, останалите 14 млнл догодина, а скоростта на въвеждане ще се диктува от търсенето. Централната банка планира емитиране на цяла нова серия банкноти, съобщи Христов. Започва се със 100-левката, защото тя е единствената, от която няма втора серия, след първата от 2003 г., обясни Христов. Централните банкери са решили останалите нови емисии банкноти да се пускат в низходящ ред- 50-левова, след това 20 лева, 10 лева и накрая 5 лева, обясни той. Главният касиер на БНБ Стефан Цветков пък специално подчерта новите защитни елементи в столевките от емисия 2018-а. разположени под ъгъл на двете къси страни на банкнотата. Една от защитите на новата столевка е холограмна лента с оптични ефекти, както и редуващи се при промяна на ъгъла на наблюдение изображения на еделвайс и профил на Алеко Константинов. В банкнотата са вградени цветен холограмен портрет на Алеко Константинов, детайл от паметник на Алеко Константинов, който променя цвета си от смарагдовозелено към сапфиреносиньо, когато се смени ъгълът на наблюдение. Динамичен шахматен ефект с промяна на цвета от смарагдовозелено към сапфиреносиньо при промяна на ъгъла на наблюдение и обемно триизмерно изображение на числото 100 са част от защитата на новата банкнота. променящо цвета си с динамичен шахматен ефект от смарагдовозелено към сапфиреносиньо, обясни Цветков. Осигурителната нишка, вградена в хартията и частично излизаща от обратната страна, е със светъл повтарящ се текст “БНБ 100”, която също променя цвета си. Водният знак е с висока резолюция и се наблюдава при поставяне на банкнотата срещу източник на светлина. Той се състои от полутоново изображение на портрета на Алеко Константинов. Часовникът и заглавната страница на книгата “Бай Ганьо” също могат да се видят на новата банкнота, а при инфрачервено наблюдение се Новата банкнота е изработена от памучна хартия и за първи път над памука има лак, чиято цел е в банкнотата да не попива вода и мазнина, тоест да се удължи животът ѝ, обясни подуправителят на централната банка Калин Христов.", "date": "2018.12.14", "title": "Новите 100 лева като старите, но с по-добра защита (Обзор)"}
{"url": "https://www.24chasa.bg/novini/article/7200921", "text": "Македонският премиер Зоран Заев заяви днес, че може би не е правилното време за формиране на косовска армия и призова властите във всички държави на Балканите да си дават сметка за стъпките, които правят в интерес на мира и стабилността в региона, предаде Танюг. \"Знам, че и позицията на НАТО е, че не е моментът за армия на Косово. Не са ни нужни допълнителни нови напрежения\", каза Заев и обърна внимание, че не бива да се забравя, че Балканите не възнамеряват отново да стават барутен погреб, предава БТА. Македонският премиер призова косовското правителство да преразгледа и 100-процентните мита, които въведе върху стоките от Сърбия.", "date": "2018.12.14", "title": "Заев: Може би не е правилното време за формиране на косовска армия"}
{"url": "https://www.24chasa.bg/novini/article/7200923", "text": "Кюрдските партии и съюзниците им в Северна Сирия призоваха поддръжниците си да се сплотят на фона на заплахата от \"нова турска агресия\", предаде ТАСС. Турският президент Реджеп Тайип Ердоган заяви днес, че турските сили ще влязат в сирийския град Манбидж, ако САЩ не осигурят изтеглянето на кюрдската милиция Сили за защита на народа (СЗН) от този район, предава БТА. Сирийските кюрдски представители оцениха изявленията на Ердоган като \"обявяване на война\". Командирът на въоръжените формирования на Сирийските демократични сили Мазлум Кобани заяви, че кюрдските бойци ще дадат отпор на турските войски в случай, че нападнат североизточните райони на Сирия. Ще браним нашите градове и другите населени места, заяви Кобани, цитиран от кюрдската агенция Фърат.", "date": "2018.12.14", "title": "Сирийските кюрди: Турция ни обяви война, ще браним градовете си"}
{"url": "https://www.24chasa.bg/novini/article/7200926", "text": "Бивш британски войник, осъден в Турция за връзки с кюрдска милиция, разглеждана от Анкара като \"терористична\" организация, обяви, че е избягал във Великобритания в интервю днес за Би Би Си, предаде АФП. 25-годишният Джо Робинсън заяви по радиото, че е \"взел трудното решение да вземе въпроса в ръце\", предаде БТА. Британецът бе задържан в Турция през юли 2017 г., докато бе на почивка. След това Робинсън бе поставен в предварителен арест заради това, че е публикувал снимки, на които той е показан в камуфлажна униформа с бойци от Силите за защита на народа - сирийска кюрдска милиция, която Турция определя като \"терористична\" организация. Анкара разглежда Силите за защита на народа /СЗН/ като разклонение в Сирия на Кюрдската работническа партия /ПКК/, която от 1984 г. води въоръжена борба срещу турската държава. САЩ обаче разглеждат СЗН като съюзник на терена в Сирия в борбата срещу групировката \"Ислямска държава\". През септември съд в Айдън /Западна Турция/ осъди Робонсън на седем години и половина затвор за \"принадлежност към терористична организация\". Робинъсн не присъстваше на процеса \"по здравословни причини\", съобщи турската агенция ДХА. Той бе освободен в очакване на решение на апелативна съдебна инстанция. В Сирия успях да помогна на цивилни и да спася човешки животи. Това не е терористичен акт, заяви Робинсън пред Би Би Си. Той бе обяснил по-рано, че е отишъл в Сирия, за да оказва медицинска помощ. Годеницата на Джо Робинсън - българка, която бе задържана заедно с него и осъдена на близо две години затвор през септември за \"терористична пропаганда\", се намира сега във Великобритания, според агенция ДХА. Според британския печат Джо Робинсън е бивш войник, който е служил в Афганистан през 2012 г. и е отишъл в Сирия през 2015 г., за да оказва медицинска помощ на СЗН.", "date": "2018.12.14", "title": "Британец, осъден в Турция за тероризъм, избяга във Великобритания"}
{"url": "https://www.24chasa.bg/novini/article/7200726", "text": "500 гранитни ограничителя във формата на призма ще бъдат поставени около трамвайното трасе по ул. “Граф Игнатиев” в София. Техни мостри бяха представени в петък от главния архитект Здравко Здравков, зам.-кмета по транспорт Дончо Барбалов и проектанта арх. Иво Пантелеев от А.Д.А. Ограничителите всъщност са направени от старите, които в социалните мрежи бяха оприличени на перки на акула. Сега те са разполовени и са с 30 см височина. За сметка са на изпълнителя на ремонта и общината няма да плаща за тях. “За първи път се прави споделено трасе в България. Затова идеята е то да бъде отделено визуално от пространството за пешеходците. Проектантите предложиха ограничителите да са във формата на призма. Ще има и тактилни ивици за ориентация на хората с увреждания”, обясни арх. Здравков. В следващите дни ще се монтират първо 250 призми, те ще се лепят. До поставянето на всички ще има временна сигнализация с бализи. Целта е да се повиши вниманието на пешеходците, защото улицата вече няма да е с тротоари. Поставянето им е по изискване на КАТ. Проектантите първо предложиха ограничители във формата на кубчета, каквито бяха поставени по ул. “Солунска”. “Те обаче се припознаха от хората като маси и места за сядане. Затова ги заменихме с други. Уважаваме въображението, което се прояви, и потърсихме компромисно решение. Широк състав от експерти стигна до този вариант с призмите. Той е щадящ визуално, но запазва функцията си да предпазва. Не мисля, че ще бъде асоцииран с нещо негативно”, каза арх. Пантелеев и добави, че подобни призми има в Мадрид и Антверпен. Очаква се следващата седмица да мине проверка от ДНСК и трамвайното трасе най-сетне да бъде пуснато в експлоатация. От общината се надяват трамваите да тръгнат отново по ул. “Граф Игнатиев” преди Коледа. ЦГМ започва кампания с флаери и плакати, за да напомни за връщането на мотрисите. Вече всеки елемент на градския дизайн - пейки, кошчета и др., които ще се поставят, ще бъде представян предварително. “Ремонтът на улицата продължава. Няма да въведем в експлоатация обекта, ако има проблеми с отводняването. Ще търсим качество и изпълнение в срок. Апелирам за малко повече търпение. Догодина ул. “Граф Игнатиев” ще заживее нов живот”, заяви главният архитект на София. До март той ще представи методически указания за летните градини на заведенията по улицата и ще определи местата, на които ще може да се поставят, “за да не се повторят аквариумите по “Витошка”.", "date": "2018.12.14", "title": "Направиха призми от акулските перки по “Графа”, слагат 500"}
{"url": "https://www.24chasa.bg/novini/article/7200936", "text": "Трима руски депутати, приближени до Кремъл, предлагат затягане на държавния контрол върху местния интернет в отговор на онова, което те описват като агресивни действия на амераканската киберсигурност, предаде Ройтерс. Двама от депутатите са от управляващата партия Единна Русия, подкрепяща руския президент Владимир Путин и разполагаща с парламентарно мнозинство. Третият - Андрей Луговой, е главен заподозрян за убийството на руския шпионин и критик на Кремъл Александър Литвиненко в Лондон през 2006 г., предава БТА. Ако депутатите приемат предложените от тях мерки, то те ще доведат между другото и до редуциране на потоците на руския интернет трафик чрез чужди мрежи. Предложението на тримата депутати гласи, че е нужен повече контрол върху интернет заради \"агресивния характер на Националната киберстратегия на САЩ\". Новата стратегия беше представена през септември и укрепва \"офанзивните мерки\" срещу чужди хакери. Тя предоставя на федералните агенции нови ръководни принципи за това как да защитават себе си и личните данни на американците. САЩ обвиниха Русия, че е извършила кибератаки по време на президентската кампания през 2016 г., за да увеличи подкрепата за Доналд Тръмп. Москва отхвърля обвинението. В последните години руските власти се опитаха да ограничат интернет свободите, блокирайки достъпа до някои уебсайтове или до месинджъри.", "date": "2018.12.14", "title": "Русия иска по-строг контрол върху интернет, за да се противопостави на агресивните САЩ"}
{"url": "https://www.24chasa.bg/novini/article/7200891", "text": "Италиански журналист е сред жертвите на терориста от Страсбург, предадоха световните агенции, като се позоваха на източници от италианското външно министерство. 28-годишният Антонио Мегалици стана четвъртата жертва на Шериф Шекат, който във вторник извърши нападение на коледния базар в Страсбург. Мегалици почина днес в болница от получените рани, предаде БТА. Нападателят Шекат беше ликвидиран вчера при полицейска операция след двудневно издирване в Страсбург. Мегалици е от северната италианска провинция Тренто и е работил за Еурофоника, паневропейска мрежа от университетски радиостанции, базирана в сградата на Европейския парламент. \"Новината ме натъжи\", заяви днес италианският премиер Джузепе Конте на пресконференция в Брюксел след края на срещата на върха на ЕС.", "date": "2018.12.14", "title": "Италиански журналист е 4-тата жертва на терориста от Страсбург"}
{"url": "https://www.24chasa.bg/novini/article/7200905", "text": "Френският президент Еманюел Макрон апелира за спокойствие и ред преди обещаните утре от движението на \"жълтите жилетки\" нови протести, предаде Асошиейтед прес, цитирана от БТА. \"Не смятам, че нашата демокрация може да приеме окупирането на обществена собственост и проявите на насилие\", белязали протестите миналите няколко съботи, особено в центъра на Париж, каза президентът \"Нашата страна се нуждае от спокойствие, от ред, за да функционира отново нормално\", заяви Макрон след срещата на върха на Европейския съюз в Брюксел. Той каза, че е чул тревогите на протестиращите и е защитил обещанията си да ускори данъчните облекчения. Макрон отхвърли призивите да подаде оставка, отправени от някои протестиращи. По повод Брекзита френският президент каза, че е време британският парламент да каже ясно дали приема споразумението за излизането на Великобритания от ЕС, посочва ДПА. Имаме споразумение, единственото и най-доброто възможно, и не можем да го предоговаряме. Можем обаче да го доуточним и да успокоим притесненията, каза Макрон, цитиран от Франс прес.", "date": "2018.12.14", "title": "Макрон зове за ред и спокойствие преди утрешните протести на \"жълтите жилетки\""}
{"url": "https://www.24chasa.bg/novini/article/7200785", "text": "Двама, измъчвали таксиметровия шофьор от Манастирище Венцислав Тодоров и направили опит да го убият, получиха присъди от врачанския окръжен съд. Милен Младенов и Евстати Евстатиев бяха осъдени на по 12 години зад решетките при първоначален строг режим. Отделно от това солидарно двамата дължат 30 000 лв. на Венцислав за причинените му неимуществени вреди, както и 4 500 л.а за направените разноски по делото. Престъплението бе извършено през декември 2016 г., когато Евстати и Милен наемат Венцислав с управляваното от него такси да ги закара от дискотеката в Козлодуй до Хайредин. Вместо да платят, двамата яко препили юнаци пребиват от бой шофьора и го закарват до язовира край врачанското с.Ботево и там се опитват да го удавят. Тогава водоемът бил замръзнал и мъчителите не успели да изпълня намеренията си, пребили Венцислав повторно и го съблекли по бельо, вързали за колата и теглили по замръзнал селски път. Откраднали му дневния оборот от 140 лв. и счупили мобилния му телефон, след което го зарязали полугол насред пътя. Малко по-късно шофьорът бил открит и спасен от лекарите във врачанската болница. Двамата обвиняеми, които бяха арестувани броени дни след зверството, изкараха 8 месеца в следствения арест и въпреки че по закон може да търкат наровете 3 пъти повече, бяха освободени с разрешение на държавното обвинение. Докато чакаха да бъдат изправени пред съда обаче двамата мъчители не стояха кротки. Евстати изнасилил малолетно момиче на 24 октомври т.г., заради което бе арестуван в Козлодуй. Милен пък бе реабилитиран след изтърпяване на наказание по друго престъпление и споразумение, сключено с прокуратурата.", "date": "2018.12.14", "title": "По 12 години затвор за опиталите да убият таксиметров шофьор във Врачанско"}
{"url": "https://www.24chasa.bg/novini/article/7200917", "text": "Турският посланик в Ирак днес бе повикан в иракското външно министерство във връзка с нарушения на иракското въздушно пространство от турски военни самолети. Това съобщи иракското министерство на външните работи, цитирано от ТАСС, предаде БТА. Иракската страна е обявила, че протестира срещу \"нееднократните нарушения на иракското въздушно пространство\". Външното министерство на Ирак осъжда действията на турски самолет, нарушил иракското въздушно пространство и нанесъл удари по цели в Северен Ирак, което е довело до гибелта на хора и до материални щети, посочи иракското външно министерство. Турските военновъздушни сили днес нанесоха въздушни удари по Северен Ирак, при което бяха убити осем бойци от Кюрдската работническа партия (ПКК), призната от Турция, ЕС и САЩ за терористична организация. Турция в последно време активизира действията си срещу Кюрдската работническа партия в Северен Ирак, където групировката има бази.", "date": "2018.12.14", "title": "Турският посланик в Ирак дава обяснения заради нарушения на въздушното пространство"}
{"url": "https://www.24chasa.bg/novini/article/7200818", "text": "Венецианската комисия представи днес своята оценка на институциите в Малка, в която се казва, че страната се нуждае от по-добри механизми за контрол и баланси, както и че в момента правомощията на премиера засенчват дейността на други институции, предаде Асошиейтед прес. Оценката е изготвена от правни експерти на комисията. В нея се отправят редица препоръки, като например ролята на президента да бъде засилена, да бъдат увеличени заплатите на депутатите, за да могат те да се съсредоточат върху законотворческата си дейност, и да бъдат ограничени правомощията на премиера да прави назначения. Препоръчва се и да бъде променен начинът, по който се запълват свободните длъжности в правосъдната система, както и да се премахне двойната роля на главния прокурор, който в Малта е едновременно главен юридически съветник на правителството и прокурор, предава БТА. Препоръките биват отправени в момент когато институциите в Малта са подложени на засилващи се критики заради разкрития в Панамските досиета, засягащи министър, както и заради убийството на журналистката Каруана Галиция, разследваща корупция в правителството, отбелязва Асошиейтед прес. През 2016 г. министър в оглавяваното от премиера Джоузеф Мускат правителство на Малтийската лейбъристка партия загуби поста си след разкрития, че е учредил своя офшорна компания в Панама, но въпреки обществения натиск полицията не започна разследване по случая. Без отговор останаха и призивите за оставка на шефа на полицията след убийството на журналистката Дафне Каруана Галиция през октомври 2017 г., отбелязва Асошиейтед прес. Липсата на баланс между малтийските институции беше тема и по време на дебатите на Европейския парламент. Венецианската комисия днес заяви, че правомощията на премиера \"до голяма степен засенчват други институции като президент, парламент, министерски съвет, съдебна власт и омбудсман\". Експертите констатират и че заплащането на депутатите (в Малта те получават възнагражденията си като заети на непълен работен ден) им пречи да действат независимо от канцеларията на премиера, както и че президентът не разполага с достатъчно правомощия да упражнява контрол и баланс. Експертите на Венецианската комисия са посетили Малта миналия месец. Те заключават, че премиерът разполага със значително влияние над назначенията в правосъдната система и че липсата на междуинституционален баланс \"изпъква заради слабостта на гражданското общество и независимите медии\". В оценката си те споменават конкретно убийството на Каруана Галиция, разследвала корупция и пране на пари. Въпреки че Венецианската комисия заявява, че няма правомощията да изяснява истината около твърденията в репортажите на журналистката, тя подчертава, че е задължение на Малта да гарантира, че медиите и гражданското общество \"играят важна и активна роля в търсенето на отчетност от институциите\". Експертите изтъкват предприета наскоро съдебна реформа като стъпка в правилната посока, но я определят като все още недостатъчна.", "date": "2018.12.14", "title": "Институциите в Малта под наблюдение заради убийството на журналистката\nКаруана Галиция"}
{"url": "https://www.24chasa.bg/novini/article/7200828", "text": "Създаването на армия на Косово представлява нарушение на резолюция 1244 на Съвета за сигурност на ООН и може да предизвика дестабилизация на ситуацията в региона. Това се казва в изявление на руското министерство на външните работи, цитирано от ТАСС. На 14 декември \"парламентът\" в Прищина прие решение за трансформиране на силите за сигурност на Косово в косовска \"армия\", се казва в изявлението. Тази стъпка се превърна в грубо нарушение на резолюцията 1244 на Съвета за сигурност на ООН. Всичко това е насочено към сериозно изостряне на обстановката на Балканите и може да предизвика въоръжен конфликт в региона, е посочено още в текста. Русия смята, че мисията на ООН в Косово трябва да вземе мерки за демилитаризация и разформироване на всякакви въоръжени косовски албански формирования. Това се казва в изявление на руското министерство на външните работи, предаде ТАСС. Изхождаме от това, че международното присъствие в Косово, преди всичко на мисията на ООН в Косово, както и силите за сигурност за Косово, в съответствие с мандатите им въз основа на части от резолюцията 1244 на Съвета за сигурност на ООН, трябва да предприемат незабавни мерки за демилитаризация и разформироване на всякакви въоръжени косовски албански формирования, се уточнява в текста. Учудване предизвиква реториката на политици от САЩ и ЕС, както и на генерали от НАТО, опитващи да убедят себе си и околните в това, че решението на Прищина не променя същността на силите за сигурност на Косово, посочи руското министерство на външните работи. В текста е посочено още, че западните столици игнорират конструктивната и отговорна позиция на Белград, насочена към търсене на компромис и намаляване на напрежението, се казва още в изявлението.", "date": "2018.12.14", "title": "Русия: Косовска армия ще предизвика дестабилизация в региона (Обновена)"}
{"url": "https://www.24chasa.bg/novini/article/7200838", "text": "Председателят на Европейската комисия Жан-Клод Юнкер упрекна днес унгарския премиер Виктор Орбан, че е източник на фалшиви новини. Юнкер направи този коментар на пресконференцията след края на последния за годината Европейски съвет, предаде БТА. Някои от участниците в Европейския съвет също са източник на фалшиви новини. Например премиерът Орбан, като казва, че съм виновен за оттеглянето на Великобритания от ЕС или за притока на мигрантите. Да не прехвърляме отговорността на другите, да видим първо себе си, призова Юнкер. Започвам да губя търпение, добави той по въпроса за охраната на външните граници на ЕС. Юнкер отбеляза, че заради лицемерие в Европейския съвет все още не са приети предложенията на ЕК за укрепването на европейската гранична служба. Всеки ни приканва многократно да увеличим проверките по външните граници, имахме предложение за осигуряването на 10 000 европейски граничари. Онези, които бяха на първата линия по пътя на мигрантите, сега отказват да одобрят предложенията, поясни председателят на ЕК.", "date": "2018.12.14", "title": "Юнкер: Орбан е източник на фалшиви новини"}
{"url": "https://www.24chasa.bg/novini/article/7200760", "text": "І. МЕТЕОРОЛОГИЧНА ОБСТАНОВКА: Температурите са в интервала от - 3° до + 7°. Времето над страната е облачно. Слаб вятър духа в цялата страна. Дъжд вали в областите: Бургас, Враца, Кюстендил, Русе, Смолян и София. Сняг вали в областите: Сливен, Видин и Благоевград. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. Област Бургас: Движението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. Област Стара Загора: Движението по АМ ,,Тракия“ от км 156 до км 167 посока София се осъществява в изпреварващата лента поради ремонт на асфалтовата настилка. Срок от 08:00 ч. до 17:00 ч. от 15.12.2018 до 21.12.2018 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 17.12.2018 г.; АМ „Струма“: няма ограничения. АМ „Марица“: няма ограничения. АМ „Черно море“: Област Варна: Движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. АМ „Люлин“: няма ограничения ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; -„Превала“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516. Обходен маршрут за МПС над 12 тона: • За движещите се тежкотоварни МПС по направление гр. Видин – гр. Монтана се определя следния маршрут: Дунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); • За движещите се тежкотоварни МПС по направление гр. Монтана– гр. Видин се определя следния маршрут: Път І-1 /Е 79/ (гр. Монтана – с. Ружинци – гр. Димово – гр. Видин) Движението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. Област София: Движението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.в Движението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Хасково: Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; Движението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; Движението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; Област Бургас: Движението по път I-9 от км 180+000 до км 202+000 в участъка „Обзор - Слънчев бряг” се осъществява с повишено внимание поради частични ремонтни дейности по асфалтовата настилка. Участъка е сигнализиран с пътни знаци. Срок до 30.12.2018 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 при км 51+713 в участъка „Провадия-Айтос” се осъществява от дясно по посока на движението поради стеснен участък на пътното платно.Участъкът е сигнализиран с пътни знаци и ограничение на скоростта от 30 км/ч. Срок до 31.12.2018 г. Път III-795: Движението по път III-795 от км 45+000 до км 47+000 в участъка „Малина - АМ,,Тракия” се осъществява в една лента поради частични ремонтни дейности на асфалтовата настилка. Срок: до 30.12.2018 г. Път ІІІ –7306: Движението по път III-7306 от км 5+000 до км 14+000 в участъка „Черница - Сунгурларе - Славянци” поради ремонтни дейности на асфалтовата настилка.Участъка е сигнализиран с пътни знаци. Срок до 31.12.2018 г Път ІІІ –7909: Движението по път III-7909 от км 19+800 до км 26+000 в участъка „Равнец - Трояново” от км 19+800 до км 26+000 се осъществява в една лента поради полагане на хоризонтална маркировка. Участъка е сигнализиран с пътни знаци. Срок до 31.12.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.; Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. Ремонтни дейности: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. Обходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г. ОПУ-Перник: Временно са въведени следните ограничения за движение на МПС: Път II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма ограничения. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; Ремонтни дейности: Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. Ремонтни дейности: няма ограничения. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; Път III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 движението се пренасочва по обходен маршрут през с. Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.12.14", "title": "Вижте състоянието на пътищата в страната за утре"}
{"url": "https://www.24chasa.bg/novini/article/7200691", "text": "Журналистът от радио “Свободна Европа” Асен Гешаков си отиде внезапно на 11 декември на 68 години. Той беше ярък и честен в професията. Кариерата му започна в Българското национално радио, продължи в Българската национална телевизия, където бе редактор в новините и водещ. Преди да започне работа в “Свободна Европа”, бе кореспондент на националната телевизия в Москва. След закриването на българската редакция на радио “Свободна Европа” за кратко бе изпълнителен директор на БНТ. Асен Гешаков е брат на нашата колежка Мила Гешакова. Опелото ще се отслужи на 20 декември от 14,00 ч в храм “Свети Седмочисленици” в София. Редакцията на “24 часа” изказва искрени съболезнования на близките му.", "date": "2018.12.14", "title": "Отиде си големият журналист Асен Гешаков"}
{"url": "https://www.24chasa.bg/novini/article/7200782", "text": "Британският премиер Тереза Мей ни е приятел, безкрайно я уважаваме, тя върши много трудна работа. Често ни поставят пред вот на доверие, съчувстваме й. Това заяви председателят на Европейската комисия Жан-Клод Юнкер на пресконференция, на която отговори на въпрос, свързан с видеозаписа, на който двамата с Мей тази сутрин изглежда спорят. Не танцувахме, заяви Юнкер, попитан какво са правили. Тя е помислила, че снощи съм я критикувал, като съм казал, че британската позиция (в преговорите с ЕС) е мъглява. Не съм имал предвид нея, а целия дебат във Великобритания. Наблюдавах дебатите в британския парламент и не разбрах в каква посока поемат депутатите. Като провери какво съм казал, тя ме целуна, уточни Юнкер. Попитан какво да се очаква, след като Мей днес съобщи, че в следващите дни ще има още договорки между Лондон и ЕС за допълнителни уверения по въпроса за границата между Ирландия и Северна Ирландия, Юнкер каза, че няма да бъде в Брюксел за Коледа. Имах много срещи с Мей, възхищавам й се, тя е много смела, върши работата си по възможно най-добрия начин. Подкрепям начина, по който работи. Това, което трябва да обсъждаме сега, са бъдещите отношения ЕС-Великобритания. Секунда след утвърждаването на споразумението от Европейския парламент и парламента в Лондон, започваме преговорите по бъдещите отношения, посочи председателят на ЕК. Следих по секунда дебата в британския парламент, забелязах дълбоко недоверие към ЕС. Това не е добра основа за бъдещите преговори. За да убедим британските депутати, че наистина не искаме постоянна предпазна мярка за Ирландия, трябва да преговаряме. На заседанието на Европейския съвет снощи бе съвсем ясно, че никой не е съгласен по никакъв начин да отвори за предоговаряне споразумението. Трябва да понижим температурата. Няма да отговоря на нападките срещу Европа и ЕК, макар да ми се иска, добави Юнкер. От самото начало намеренията ни бяха ясни - искахме да улесним одобрението на споразумението, поясни Туск. Вчерашните заключения на Европейския съвет са достатъчно ясни, това е добър знак, че сме готови да препотвърдим уверенията си и добрата си воля за предпазната мярка за Ирландия. Нямам намерение да организирам нови преговори, трябва да изключим всяка възможност за предоговаряне. Винаги съм на разположение на премиера Мей - това ми е работата, за мен е удоволствие да поддържаме връзка, добави той.", "date": "2018.12.14", "title": "Юнкер и Туск: Съчувстваме на Тереза Мей, тя е наш приятел"}
{"url": "https://www.24chasa.bg/novini/article/7200769", "text": "Строежът на АМ „Хемус” от „Боаза” до Велико Търново е гарантиран с отпуснатите от правителството 1,35 млрд. лв., като 134-километровата отсечка трябва да е готова до 2023 г. Това посочи в студиото на „Лице в лице” по  регионалният министър Петя Аврамова. „Това е предвидимост и за строителния бранш – за тези участъци, за които се резервират средства, се изготвят идейни и технически проекти”, отбеляза тя. За един от участъците има изготвен технически проект и може да се обяви обществена поръчка. Междувременно ще се търсят пари и за последните 90 км в източно направление: „До 2024 г. трябва да имаме цялостна магистрала от София до Варна, което е един от приоритетите на правителството”. 98 мостови съоръжения по магистралите и пътищата от I, II и III клас се нуждаят от ремонт, посочи Аврамова. За целта ще са нужни над 60 млн. лв. Догодина ще продължат ремонтите на 7 виадукта на „Тракия”, а също и на големите тунели „Топли дол” и „Витиня”, където е преценено, че по едната тръба не може да се пуска трафик. Аврамова се обяви в подкрепа на строителния бранш, който преди дни се вдигна на протест срещу политическото говорене. „Аз съм категорично против да се поставят под един знаменател всичко в един бранш”, заяви министърът. Според нея в исканите от БСП проверки на магистралите проблематична е не самата идея за подобна инспекция, а внушението, че у нас няма кой да я извърши. „Ние сме в Европа, лабораториите в България са независими европейски лаборатории”, подчерта Аврамова. На въпрос как изглежда това в светлината на информацията, че фаталната отсечка край Своге е проверявана от свързана със строителя лаборатория, тя призова: „Нека не заклеймяваме всички лаборатории”.", "date": "2018.12.14", "title": "Петя Аврамова: Гарантирано е строителството на „Хемус” до Велико Търново"}
{"url": "https://www.24chasa.bg/novini/article/7200759", "text": "Планински спасители от Сандански са тръгнали на нощна акция по издирване на турист в Пирин, тръгнал на преход без храна и вода, в името на благородна кауза. Цветан Найденов е тръгнал на преход от с. Ощава и около 16 ч се обадил за помощ, като обяснил, че се намира някъде около с. Сенокос. Изплашил се, че се стъмва и няма да може да се оправи сам. Четирима спасители са се отправили към посоченото място, за да го намерят и приберат. Вчера бе оповестена инициативата на скаутска организация \"Оцеляване с кауза - Пирин\",  в която трябваше да участват Цветан Найденов, Светослав Атанасов и Костадин Коюв. В подкрепа на потребителите на Защитените жилища в Банско, те си поставили за цел да покажат може ли да се оцелее без вода и храна на минусови температури в Пирин. В поредица от пет епизода \"оцеляващият\" Цветан Найденов трябвало да пресече Пирин и да достигне до \"Защитени жилища 1 и 2\" в град Банско, само с дрехите на гърба си, нож, ферородна запалка, снимачна техника, раница с провизиите за Защитените жилища, без вода и храна. Цветан трябвало да заснеме и покаже използваните от него техники за оцеляване, природните забележителности през които минава и информация за учреждението, до което трябва да достигне и да \"достави провизиите\". А провизиите всъщност били зимна екипировка за хората с увреждания, дарени от добри хора. Целият проект трябваше да бъде заснет за 26 часа, а пренощуването на \"оцеляващия\" да бъде на открито в природата.  Засега Цветан наистина е сред природата, но притеснен, че няма да може да остане сам в планината и се обадил за помощ.", "date": "2018.12.14", "title": "Планински спасители търсят бедстващ мъж в Пирин, тръгнал без храна и вода за благородна кауза"}
{"url": "https://www.24chasa.bg/novini/article/7200800", "text": "Днес проблемът с болница „Лозенец“ се реши с решението на премиера Борисов да я запази като Национално многопрофилно лечебно заведение и учебно-клинична база на СУ „Св.Климент Охридски“. Това заяви в студиото на „Още от деня“ по   ректорът на Алма матер проф. Атанас Герджиков. \"Планът болница „Лозенец“ да се преструктурира в педиатрична би означавал, че 17 от 18-е ѝ отделения да се закрият\", поясни ректорът на СУ. \"Не искахме да се закрива една болница, която работи добре и е в много отношения сред най-добрите болници. Второ, тя е учебно-клиничната база на медицинския ни факултет. В случай, че 17 от тези 18 отделения бяха пратени на други места, лекарите и медицинският персонал щяха да се пръснат и нямаше да имаме преподаватели\", добави той. \"Възможно е лекарите-преподаватели в МФ на СУ да останат такива, ако работят в една болница в България\", допълни ректорът на Алма матер. \"Педиатрична болница може да се построи навсякъде и въпросът да се направи такава е важен и трябва да се осмисли добре - затова и вчерашният дебат в Парламента е бил важен и за това днешното решение на премиера Борисов е мъдро\", допълни проф. Герджиков. \"Този дебат трябваше да се проведе, преди да предприемем каквото и да било\", каза той. \"Болница „Лозенец“ не е правителствена по име, нито дефакто, защото мнозинството от пациентите ѝ са обикновени граждани. Пациентите ѝ обхващат и народни представители, и дипломати, заради което не може да се нарича „правителствена“\", обясни проф. Герджиков.", "date": "2018.12.14", "title": "Ректорът на СУ Атанас Герджиков: Днес проблемът с болница \"Лозенец\" се реши"}
{"url": "https://www.24chasa.bg/novini/article/7200834", "text": "Издирването на Цветан Найденов в Пирин завърши със щастлив край - планинските спасители го откриха жив и здрав в района на село Ощава. Спасителите от Сандански тръгнаха на нощна акция по издирване на туриста в Пирин, тръгнал на преход без храна и вода, в името на благородна кауза. Цветан Найденов замина на преход от с. Ощава и около 16 ч се обади за помощ, като обяснил, че се намира някъде около с. Сенокос. Изплашил се, че се стъмва и няма да може да се оправи сам. Четирима спасители се отправиха към посоченото място, за да го намерят и приберат.", "date": "2018.12.14", "title": "Щастлив край на издирването на Цветан - спасителите го откриха жив и здрав край Ощава"}
{"url": "https://www.24chasa.bg/novini/article/7200843", "text": "Германският канцлер Ангела Меркел изказа днес подкрепа за Еманюел Макрон след мерките, които френският президент обяви за справяне с кризата с \"жълтите жилетки\", съобщи Франс прес. \"Той направи някои предложения, които обмисли добре, за да отговори на оплакванията на хората\", каза Меркел пред журналисти след края на срещата на върха на ЕС в Брюксел, предава БТА. Тя каза, че политическата програма на Макрон е \"добра за Франция и особено за намаляването на младежката безработица\". Според нея френският президент ще успее да изпълни програмата си за реформи успоредно с обявените в понеделник мерки. Серията от извънредни мерки ще струват 10 милиарда евро на Франция и заради тях френският дефицит може да надвиши максимално допустимия праг в ЕС от 3 процента от БВП. Меркел заяви по темата с движението на \"жълтите жилетки\", че правото на протест е част от демокрацията, но това не означава, че трябва да бъде използвано насилие.", "date": "2018.12.14", "title": "Меркел подкрепи действията на Макрон относно протестите на \"жълтите жилетки\""}
{"url": "https://www.24chasa.bg/novini/article/7200850", "text": "Никола Василев бе избран за изпълнителен директор на \"Холдинг БДЖ\" ЕАД от Съвета на директорите на дружеството, съобщиха от компанията, цитирани от БТА. Изборът е станал в рамките на състоялото се днес заседание на новите членове на борда, на което са били разпределени и техните функционални задължения. За председател на Съвета на директорите е избран Григори Григоров, за негов заместник - Светломир Николов, а за изпълнителен директор на дружеството Никола Василев. Никола Василев има магистърска степен по \"Бизнес администрация\" от университета в Блед, Словения, както и по \"Електроника и Автоматика\" от Техническия университет в София.", "date": "2018.12.14", "title": "Никола Василев е новият изпълнителен директор на\"Холдинг БДЖ\" ЕАД"}
{"url": "https://www.24chasa.bg/novini/article/7200864", "text": "Турция е готова да организира съдебен процес в Истанбул срещу виновните за убийството на журналиста Джамал Хашоги и отправя призив към Саудитска Арабия да ги предаде. Това заяви днес турския президент Реджеп Тайип Ердоган, цитиран от ТАСС и БТА. Ако Саудитска Арабия не може да предаде на съда виновните за убийството на саудитския журналист Хашоги, предайте ги на Турция. В Истанбул можем да заведем дело в съответствие с нормите на международното право, каза Ердоган. Турският президент заяви наскоро, че аудиозаписи на убийството на Хашоги сочат, че с убийството на журналиста са свързани лица от обкръжението на саудитския престолонаследник принц Мохамед бин Салман. Саудитският журналист Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Смята се, че Хашоги е бил удушен, малко след като е влязъл в консулството, а след това тялото му е било разчленено и унищожено.", "date": "2018.12.14", "title": "Ердоган: Готови сме да съдим в Истанбул виновните за убийството на Кашоги"}
{"url": "https://www.24chasa.bg/novini/article/7200869", "text": "Германската полиция издирва заподозрян за  , предаде ДПА, цитирана от БТА. Говорител на полицията заяви, че и трите жени са получили прободни рани и е трябвало да им бъдат направени операции в близка болница. Той добави, че полицията се надява да ги разпита, щом се възстановят. Тило Бахман, началник на криминалната полиция в Нюрнберг, каза, че няма данни заподозреният да е познавал нападнатите от него жени, и определи метода му като \"необичаен\". Бахман заяви, че няма данни за терористични подбуди. Говорителка на прокуратурата заяви, че ранените са на възраст 26, 34 и 56 години и, че прокуратурата е образувала разследване за опит за убийство. Днес полицейски екипи издирваха мъжа с помощта на кучета и хеликоптер.", "date": "2018.12.14", "title": "В Германия издирват с кучета и хеликоптер мъж, нападнал с нож 3 жени"}
{"url": "https://www.24chasa.bg/novini/article/7200881", "text": "Аквистка за правата на животните рискува затвор в Черна гора, ако не може да плати глоба, която й е наложена от правосъдието заради това, че е хранила бездомни кучета, предаде АФП. Индира Лайко, 60-годишна акушерка в болница, е била осъдена да плати глоба от 150 евро заради това, че е оставила купички с храна за кучета и вода на улиците в Плевля в северната част на Черна гора. Лайко е посочила пред АФП, че прави това от 20 години насам, предаде БТА. Тази сума представлява 40 процента от нейната заплата и тя не е в състояние да я плати. Но черногорският закон предвижда този, който не плаща глобите си, да бъде поставен под арест. В съдебното решение е определена датата 29 декември като краен срок за плащане на глобата. Половината от заплатата ми отива за заеми, които сключих, за да платя глоби, наложени от местни съдилища, защото се грижа за бездомните кучета, обяснява Лайко, която е основала асоциация \"Право на живот\".", "date": "2018.12.14", "title": "Заплашват със затвор акивистка в Черна гора, хранила бездомни кучета"}
{"url": "https://www.24chasa.bg/novini/article/7200736", "text": "Американската компания \"Фейсбук\" съобщи, че е открила бъг, който може да е засегнал до 6,8 милиона души, които са използвали данните си за влизане в социалната мрежа, за да дадат разрешение на приложения на трети страни да получат достъп до снимки, предаде Ройтерс, цитирана от БТА. Компанията каза, че е решила проблема, но той може да е засегнал до 1500 приложения на 876 разработчика. Приложения на трети страни може да са получили достъп в продължение на 12 дни от 13 до 25 септември до по-широк набор от снимки от обикновеното. Този бъг е поредният от серия проблеми с неприкосновеността на личните данни, който технологичният гигант разкри тази година, включително скандала с \"Кеймбридж аналитика\" през април и пробива в защитата на личните данни на близо 30 милиона акаунта през октомври. След новите разкрития цената на акциите на Фейсбук спадна с 1,3 процента на 143,07 долара днес сутринта.", "date": "2018.12.14", "title": "\"Фейсбук\" откри бъг, засегнал до 6,8 милиона потребители"}
{"url": "https://www.24chasa.bg/novini/article/7200604", "text": "За да не забави действието на бюджетния закон от началото на 2019 г., президентът обнародва Закона за държавния бюджет на Република България, въпреки несъгласието с някои положения в него. Държавният глава сезира Конституционния съд за разпоредби, които засягат основни права на гражданите. Конституционното им признание изисква от законодателя да зачита техните проявления и да не отстъпва от съществуващите им гаранции. Според държавния глава това задължение не е изпълнено с разпоредбите на чл. 96 и § 14, т. 1, 2, 3, б. „а“ и § 15 от Закона за държавния бюджет на Република България за 2019 г. Приетите с тях правила са отстъпление от принципите на социалната и правовата държава, създават неравенство пред закона и прилагането им ще доведе до противоконституционни последици. Това съобщиха от президентския прессекретариат. Според президента непостъпването на средства от концесията на летище София във Фонда за гарантиране устойчивост на държавната пенсионна система е конституционно неприемливо. Правото на пенсионно осигуряване би останало просто една декларация, ако държавата не създава гаранции за неговото упражняване. Неразривната връзка между това право и задълженията на държавата изисква да се отчитат съществуващите реалности, поставящи в риск пенсионната система - неблагоприятното съотношение между работещите и пенсионерите, застаряването на населението, ниските доходи. Социалната държава трябва да приема закони, които да стабилизират тази система. Ограничаването на приходоизточниците на Фонда поставя под съмнение дългосрочното изпълнение на неговото предназначение – да гарантира стабилността на пенсионната система. Така законодателят се отклонява недопустимо от принципа на социалната държава и застрашава упражняването на едно конституционно гарантираното право на гражданите. В искането се оспорва и въвеждането на упражненото право на пенсия като несъвместимост със заемане на длъжност за държавен служител. Реализирането на едно конституционно право, което не влияе негативно върху безпристрастното и законосъобразно изпълнение на държавната служба в обществен интерес, не може да направи едно лице негодно да е държавен служител. Приетата уредба създава неравно третиране в зависимост от основанието за пенсиониране и засяга придобити права, в нарушение на принципите за равенство пред закона и правовата държава. Това законодателно решение не позволява да се отчетат потребностите в различните администрации. Създава се опасност за изпълнението на публични функции, за които след задължителните според закона уволнения може да не се намерят професионално подготвени кандидати. На основание чл. 150, ал. 1 и чл. 149, ал. 1, т. 2 от Конституцията на Република България се обръщам към Вас, с искане да обявите за противоконституционни чл. 96 от Закона за държавния бюджет на Република България за 2019 г., обнародван ДВ, бр. 103. от 2018 г., както и § 14, т. 1, 2 и 3, б. „а“ и § 15 от неговите преходни и заключителни разпоредби. Съгласно § 21 от Закона за държавния бюджет на Република България за 2019 г. (ЗДБ 2019) оспорените разпоредби ще влязат в сила от 1 януари 2019 г. Съобразно чл. 17, ал. 2 от Закона за Конституционен съд искане до съда може да бъде надлежно отправено след обнародването на закона в „Държавен вестник“, какъвто е случаят. Предвид Решение № 6 от 2008 г. на Конституционния съд настоящото искане включва и разпоредби, с които се променя Законът за държавния служител. 1. Относно Държавния фонд за гарантиране устойчивост на държавната пенсионна система (Фонда) Съгласно чл. 96 от ЗДБ 2019 разпоредбата на чл. 11, ал. 1, т. 3 от Закона за Държавния фонд за гарантиране устойчивост на държавната пенсионна система (ЗДФГУДПС) не се прилага за приходите от първоначално концесионно възнаграждение по договора за възлагане на концесия за строителство на обект „Гражданско летище за обществено ползване София“ – публична държавна собственост. С чл. 11, ал. 1 от ЗДФГУДПС се регламентират източниците за набиране на средства във Фонда, като т. 3 предвижда това да са приходите от концесии, отчетени по държавния бюджет. 1.1. Несъответствие с чл. 51, ал. 1 от Конституцията В своята практика Конституционният съд многократно се е произнасял относно правото на обществено осигуряване (Решение № 12 от 1997 г., Решение № 21 от 1998 г., Решение № 5 от 2000 г., Решение № 7 от 2011 г., Решение № 10 от 2012 г., Решение № 8 от 2017 г., Решение № 9 от 2017 г.). Неизменно е разбирането на съда, че „Разпоредбата на чл. 51, ал. 1 от Конституцията прогласява правото на обществено осигуряване и социално подпомагане. Правото на пенсионно осигуряване, като вид социално осигуряване, се обхваща и защитава от тази разпоредба. То принадлежи към основните права на гражданите и е неотменимо“. За това право са относими спецификите на основните права на гражданите в социалната сфера, които „могат да бъдат реализирани само ако държавата предприеме необходимите и очаквани мерки и създаде условия и гаранции“ (Решение № 2 от 2006 г., Решение № 10 от 2012 г.). Тези задължения на държавата произтичат и от преамбюла на Конституцията, където е прогласена решимостта да се създаде демократична, правова и социална държава. Значението на социалната държава в контекста на социалните права на гражданите последователно е подчертавано в решенията на Конституционния съд. В мотивите на Решение № 10 от 2012 г. се посочва, че „Принципът за социалната държава представлява мандат за активна социална политика на държавата с цел гарантиране социална закрила на хората. В Конституцията \"социалната държава\" е основно начало и рамката, в която се вмества социалната закрила. Основен компонент на тази закрила е организирането и поддържането на система на обществено осигуряване като система на взаимопомощ, чрез която се защитава общият интерес - в нейните рамки гражданите се осигуряват, получават осигурителни обезщетения при изпълнението на определени законови условия и изисквания.“ От неразривната връзка между правото на обществено осигуряване и задълженията на държавата произтича необходимостта от нормативна уредба, която да осигури реалната възможност на гражданите да се ползват от предоставеното им с чл. 51, ал. 1 от Конституцията социално право. В противен случай, както се посочва в Решение № 5 на Конституционния съд от 2000 г., тази конституционна разпоредба би останала една неприложима декларация. В този смисъл законодателят трябва да създаде уредба, която да отчита съществуващите реалности, поставящи в риск пенсионната система. Такива са неблагоприятното съотношение на броя на работещите и броя на пенсионерите, застаряването на населението, ниските доходи, в резултат на които приходите от осигурителни вноски са недостатъчни. Създаването със ЗДФГУДПС на Държавния фонд за гарантиране устойчивост на държавната пенсионна система е израз именно на грижата на социалната държава да осигури натрупване на ресурс за редовното изплащане на пенсиите. Затова несъмнено Фондът е част от пенсионната политика, тъй като акумулира средства, с които да се гарантира в дългосрочен план изплащането на пенсии и да се подпомага намаляването на дефицита в държавното обществено осигуряване. В тази връзка е и правилото на § 3 от преходните и заключителните разпоредби на ЗДФГУДПС, че трансферирането на средства от Фонда за бюджета на държавното обществено осигуряване може да се извършва не по-рано от 10 години от влизането в сила на този закон, т.е. от 18.11.2018 г. Като постановява, че приходите от първоначално концесионно възнаграждение по концесионния договор за Летище София няма да постъпят във Фонда, чл. 96 от ЗДБ 2019 създава изключение, което не отчита съществуващите реалности и рискове пред стабилността на пенсионната система. Една държава, която наистина е социална, трябва да предвиди законови мерки, които да стабилизират тази система. Точно обратното е направено с приетия чл. 96 от ЗДБ 2019. Ограничаването на приходоизточниците на Фонда поставя под съмнение дългосрочното изпълнение на неговото предназначение да подкрепя бюджета на държавното обществено осигуряване в случай на непредвидени или кризисни ситуации в държавата. Така законодателят се отклонява недопустимо от принципите на социалната държава и застрашава упражняването на конституционно гарантираното право на гражданите на социално осигуряване. 1.2. Несъответствие с чл. 4, ал. 1 от Конституцията Разпоредбата на чл. 96 от ЗДБ 2019 е приета, без да са изтъкнати никакви мотиви. Резултатите от Дългосрочната прогноза на фондовете на държавното обществено осигуряване за периода 2016-2060 г., изготвена от Националния осигурителен институт, показват, че системата на държавното обществено осигуряване ще остане на дефицит през целия разглеждан период. Поради това стабилизиращата роля на Фонда става все по-значима. В Средносрочната стратегия за инвестиране на средствата на Държавния фонд за гарантиране устойчивост на държавната пенсионна система за периода 2018-2020 г., приета с Решение № 658 на Министерския съвет от 31.10.2017 г., се съдържат данни за приходите и наличностите на Фонда за периода от 2007 г. до 30.06.2017 г. От тях е видно, че единственият нарастващ приходоизточник са постъпленията от концесии. Затова и неотменимостта на тези отчисления е ключова предпоставка за запазването на устойчивостта на пенсионната система. Съгласно чл. 11, ал. 1 от ЗДФГУДПС натрупването на средства във Фонда става основно чрез отчисления от централния бюджет. Това са паричните постъпления от приватизация (чл. 11, ал. 1, т. 1), 25 на сто от отчетения излишък на държавния бюджет за съответната година (чл. 11, ал. 1, т. 2), приходите от концесии (чл. 11, ал. 1, т. 3), както и приходи от други източници, определени със закон или с акт на Министерския съвет (чл. 11, ал. 1, т. 4). Неслучайно, съобразно целта, за която е създаден Фондът, ЗДФГУДПС изброява нелимитативно само източниците за акумулиране на средства и не съдържа правна норма за изключване на постъпления от някоя от категориите по чл. 11, ал. 1. По този начин се създава предвидимост в уредбата, която е особено важна при дългосрочното обществено осигуряване, каквото е пенсионното. Разпоредбата на чл. 96 от ЗДБ 2019 въвежда изключение само за един конкретен случай, без да отчита съществените характеристики на обществените отношения, регулирани със ЗДФГУДПС. Още повече, това става без в този закон да е предвидена правна норма, посочваща условията, при които са възможни изключения от приходоизточниците на Фонда. Така законодателят се отдалечава от целите на една уредба, без да е изтъкната друга легитимна цел, която да оправдава това отклонение. Това не съответства на принципа на правовата държава, който „изисква трайно и последователно като концепция законодателно регулиране на обществените отношения“ (Решение № 3 от 2008 г., Решение № 10 от 2016 г.). В съответствие с този принцип актовете на всяка една власт, включително законодателната, трябва да бъдат предсказуеми особено когато от тях зависи реализирането на конституционно признати права на гражданите. Само чрез предсказуема законова уредба може да се гарантира, че приходоизточниците на Фонда няма да бъдат неконтролируемо ограничавани. Въз основа на гореизложеното считам, че чл. 96 от ЗДБ 2019 не съответства на същността на правото на обществено осигуряване по чл. 51, ал. 1 от Конституцията, чиято сърцевина е социалната сигурност, както и на принципа на правовата държава по чл. 4, ал. 1, чийто присъщ елемент е предвидимостта на нормативното регулиране. Нарушен е и принципът на социалната държава, който изисква законите да гарантират социалната сигурност. 2. Относно промените в Закона за държавния служител С преходните и заключителните разпоредби на ЗДБ 2019 г. се правят промени в Закона за държавния служител (ЗДСл), които засягат статута на държавния служител. С § 14, т. 1 към несъвместимостите при назначаване на държавни служители по чл. 7, ал. 2 от ЗДСл се добавя ново обстоятелство – упражнено право на пенсия по чл. 68, 68а, 69 или чл. 69б от Кодекса за социално осигуряване. Предвидено е това ново обстоятелство да не се счита за несъвместимост, когато държавният служител работи по служебно правоотношение по заместване (чл. 15, ал. 1 и чл. 81в, ал. 6 от ЗДСл), както и при споделено изпълнение на длъжност (чл. 84а от ЗДСл). С §14, т. 3, б. „а“ като несъвместимост упражненото право на пенсия е включено сред прекратителните основания по чл. 103, ал. 1, т. 4 от ЗДСл. По силата на § 15 държавните служители, назначени към датата на влизането в сила на закона, са длъжни да уведомяват органа по назначаването, че са упражнили правото си на пенсия. Техните служебни правоотношения се прекратяват от органа по назначаването с едномесечно предизвестие. 2.1. Несъответствие с чл. 116, ал. 1 от Конституцията Поради особената важност на статута на държавния служител за демократичната и правовата държава, неговите основни характеристики са конституционно закрепени в чл. 116 от основния закон. Тази разпоредба предвижда държавните служители да са изпълнители на волята и интересите на нацията, като са длъжни да се ръководят единствено от закона и да бъдат политически неутрални. Правният институт, чрез който се изпълнява конституционната повеля държавните служители да работят в обществен интерес и законосъобразно, е несъвместимостта. Несъвместимостта представлява съвкупност от конституционно или законово регламентирани забрани за съвместяване на определена публична длъжност с друга такава, както и с длъжности или дейности, свързани с частен интерес на заемащия публична длъжност. Несъвместимостта подчертава това, което отличава заемащите публични длъжности от другите лица, полагащи труд – тяхното специфично социално и правно качество да действат от името на държавата. В този смисъл пригодността да се изпълнява публична длъжност включва както наличието на изисквания, гарантиращи общата дееспособност и професионалната компетентност на лицето, така и отсъствието на несъвместимости. Посочените в Конституцията и в законите като несъвместими длъжности и дейности представляват безспорна индикация или за нарушаване на независимостта между отделните органи на държавната власт (принцип на разделение на властите), или за наличие на частен интерес, който противоречи на изискването публичната длъжност да се изпълнява само в обществен интерес. В този смисъл е и Решение № 7 от 2013 г., в което Конституционният съд подчертава, че „Правната уредба на несъвместимостта има за цел да не допусне и да попречи на изпълнението на държавна служба или на друга дейност по начин, който би влязъл в противоречие или би поставил под съмнение изискванията за независимост и добросъвестност при осъществяване на пълномощия, на права и задължения.“. В контекста на чл. 116, ал. 1 от Конституцията посоченото предназначение на несъвместимостта в пълна мярна се отнася и за държавните служители. Регламентацията относно несъвместимостите на държавните служители се съдържа в чл. 7, ал. 2 от ЗДСл. Тя предвижда две групи забрани. В първата група се включват забраните, свързани със заемане на друга публична длъжност – на народен представител (чл. 7, ал. 2, т. 3 от ЗДСл) и на общински съветник (чл. 7, ал. 2, т. 4 от ЗДСл), с които се гарантира спазването на принципа на разделението на властите. Втората група забрани са свързани с частните интереси на лицата, заемащи длъжности за държавни служители, с които се елиминира наличието на частен интерес при изпълнение на държавната служба - съпружески или отношения на фактическо съжителство, както и роднински отношения между заемащия публична длъжност и висшестоящи или подчинени нему служители (чл. 7, ал. 2, т. 1 от ЗДСл), други дейности – търговска дейност и длъжности, свързани с нея, както и упражняване на свободна професия или работа по трудово или служебно правоотношение ( чл. 7, ал. 2, т. 2, 6 и 7 от ЗДСл) и заемането на ръководна или контролна длъжност в политическа партия (чл. 7, ал. 2, т. 5 от ЗДСл). Въведената с § 14, т. 1 от ЗДБ 2019 нова несъвместимост – упражнено право на пенсия (чл. 7, ал. 2, т. 8 от ЗДСл), не представлява нито обстоятелство, което нарушава разделението на властите, нито може да повлияе върху обективното, безпристрастно и законосъобразно изпълнение на държавната служба в обществен интерес. По този начин законодателят не се е съобразил с целта на несъвместимостите на държавните служители да гарантират заложените в чл. 116, ал. 1 от Конституцията изисквания към държавната служба. Несъвместимостите са тежки ограничения на лични права. Затова те трябва да се установяват със закон само по съображения, свързани със защитата на друг конституционноправно значим обществен интерес. При държавните служители това е постигането на конституционното изискване на чл. 116, ал. 1 за изпълнението на службата в обществен интерес. Съображенията в мотивите към внесения проект за ЗДБ2019, че така ще се даде „възможност да се предложат свободни места на млади висококвалифицирани кадри, които да стартират кариерата си в държавната служба и да намерят реализация в България“, както и за „по-добра мотивация на държавни служители със стаж в администрацията“, не се характеризират с директна конституционноправна релевантност и не могат да оправдаят приетата нова несъвместимост. Затова въведената с § 14, т. 1 от ЗДБ 2019 нова несъвместимост за държавните служители представлява ограничение, което надхвърля конституционно определената рамка на чл. 116, ал. 1 и не е съобразено със смисъла и предназначението на тази разпоредба. 2.2. Несъответствие с чл. 6, ал. 2 от Конституцията В мотивите на Решение № 14 от 1992 г. за тълкуване на чл. 6 от основния закон Конституционният съд подчертава, че „равенството на гражданите пред закона е формулирано като конституционен принцип, който стои в основата на гражданското общество и държавата. Този принцип е общ за цялата правна система на Република България. Той е основа за тълкуване и прилагане на Конституцията и за нормотворческата дейност“. Равенството е прокламирано като общочовешка ценност и на общо основание се отнася и за несъвместимостите за заемане на длъжности за държавни служители. За да гарантира прогласения принцип за равенство на всички граждани пред закона, чл. 6, ал. 2 посочва определени социални признаци, които не могат да бъдат основание за неравно третиране. Според същото решение признакът обществено положение е сред тези социални признаци, които „фактически се придобиват или изменят в процеса на социалната реализация на гражданите в обществото в резултат на упражняването на определени права“. Това са разбирания, поддържани неизменно в постановяваните от съда решения (напр. Решение № 1 от 1993 г., Решение № 9 от 1994 г., Решение № 12 от 2001 г., Решение № 11 от 2010 г.). Разпоредбата на § 14, т. 1 от ЗДБ 2019 нарушава конституционния принцип на равенството пред закона. На първо място, тя третира нееднакво лицата в зависимост от правното основание за тяхното пенсиониране. Несъвместимо със заемането на длъжност за държавен служител не е всяко упражнено право на пенсия, а само когато то е по чл. 68, 68а, 69 или чл. 69б от Кодекса за социално осигуряване. Така лица, упражнили право на пенсия за осигурителен стаж и възраст в пълен или в намален размер, лица, пенсионирали се по Закона за отбраната и въоръжените сили на Република България, по Закона за Министерството на вътрешните работи и по други закони, посочени в чл. 69 от Кодекса за социално осигуряване, както и лица, пенсионирали се при условията на първа и втора категория труд, няма да могат да са държавни служители. Но за упражнилите правото си на пенсия учители (чл. 69в от КСО), съдии, прокурори, следователи (чл. 69г от КСО) и балерини, балетисти и танцьори (чл. 69а) такава забрана няма. Неясно е каква е причината лицата да се третират различно. Освен това се стига до парадокса в Министерството на вътрешните работи или в Министерството на правосъдието да не могат да бъдат държавни служители лица, пенсионирани по Закона за Министерството на вътрешните работи и Закона за изпълнение на наказанията и задържането под стража, въпреки че заеманите до пенсионирането им длъжности несъмнено са свързани със знания и опит относно спецификите на дейността на тези две министерства. На второ място, § 14, т. 1 от ЗДБ 2019 не въвежда упражненото право на пенсия като обща несъвместимост за заемане на длъжност за държавен служител. От обхвата на ограничението са изключени държавните служители, които работят по заместване. Визирани са две хипотези – заместване на държавен служител, който отсъства от работа повече от 3 месеца (чл. 15, ал. 1 ЗДСл) и заместване на държавен служител, който изпълнява длъжност в институция на Европейския съюз (чл. 81в, ал. 6 ЗДСл). Видно е, че и в двата случая заместникът изпълнява длъжност за държавен служител и по силата на чл. 15, ал. 4 ЗДСл има същите права и задължения както при редовно служебно правоотношение. Заместникът също трябва да изпълнява длъжността в обществен интерес и като се ръководи единствено от закона. Затова няма причина юридически факт (упражнено право на пенсия), който прави негодно едно лице да изпълнява длъжност за държавен служител при редовно служебно правоотношение, да не се отнася и за държавните служители, които работят по заместване. В мотивите към проекта на ЗДБ 2019 г. неприлагането на въведената несъвместимост по отношение на работещите по заместване е аргументирана с „временния характер на работата и невъзможността за срочния период да се намери бързо подходящ служител по заместване“. Тези аргументи са несъстоятелни, защото за несъвместимостта, която прави едно лице негодно да изпълнява дадена длъжност, е ирелевантно колко време лицето заема тази длъжност. Освен това е несериозно да се твърди, че е невъзможно да се намери бързо подходящ служител, след като периодът на заместване по чл. 15, ал. 1 ЗДСл обикновено е 2 години, а по чл. 81а, ал. 6 е 4 години. Въвеждането на новата несъвместимост – упражнено право на пенсия, води и до предвиждането на ново прекратително основание въз основа на конституционно недопустима несъвместимост (§ 14, т. 3, б. „а“ от ЗДБ 2019). То ще е приложимо само за държавните служители по безсрочно служебно правоотношение, а не и за тези, които работят по заместване. Така отново в нарушение на принципа на равенството законът без основание третира различно лица, които имат еднакво обществено положение – заемат длъжности за държавни служители. Въз основа на гореизложеното считам, че въведената нова несъвместимост по § 14, т. 1 и новото прекратително основание по § 14, т. 3, б. „а“ от ЗДБ 2019, както и свързаното с тях правило на § 14, т. 2, нарушават принципа на равенство по чл. 6, ал. 2 от Конституцията, като допускат неравно третиране въз основа на обществено положение. 2.3. Несъответствие с чл. 4, ал. 1 от Конституцията Както доктрината, така и конституционната практика, приемат за безспорно, че класически компонент на правовата държава е принципът на законност. Изискването за прецизност, недвусмисленост и яснота на законите, а оттук - и за предвидимост, за съответствието им с принципите и ценностите на Конституцията, са сред най-съществените негови измерения (Решение № 1 от 2005 г. и Решение № 4 от 2010 г.). В своите решения Конституционният съд неведнъж е подчертавал, че „несъвършенството на закона и противоречието между неговите норми нарушават принципа на чл. 4, ал. 1 от Конституцията. Този конституционен принцип би могъл да се спази само ако съдържащите се в нормативните актове разпоредби са ясни, точни и непротиворечиви. Иначе те не биха били годни да регулират основните обществени отношения (Решение № 9 от 1994 г. и Решение № 5 от 2002 г.). С § 14, т. 3, б. „а“ от ЗДБ 2019 въведената несъвместимост поради упражнено право на пенсия е включена сред прекратителните основания по чл. 103, ал. 1, т. 4 ЗДСл. Същевременно в чл. 106, ал. 1, т. 6 ЗДСл съществува друго основание за прекратяване на правоотношенията на държавни служители, упражнили правото си на пенсия. Съгласно тази разпоредба органът по назначаването може да прекрати служебното правоотношение с едномесечно предизвестие, когато това правоотношение е възникнало след като назначеният държавен служител е придобил и упражнил правото си на пенсия за осигурителен стаж и възраст. Така един и същи юридически факт – упражнено право на пенсия, се явява предпоставка за две различни основания за прекратяване на служебното правоотношение, което е правно и логически недопустимо. Освен това съществуващото сега основание за прекратяване по чл. 106, ал. 1, т. 6 от ЗДСл по-адекватно регулира обществените отношения, свързани с работещите като държавни служители пенсионери. Чрез него се дава възможност да се отчетат нуждите на съответната администрация от професионалната компетентност на всеки отделен държавен служител, упражнил правото си на пенсия. Когато има подходящи за заеманата позиция кандидати, правоотношението без проблем може да се прекрати. Новото прекратително основание в ЗДСл, съчетано с разпоредбата на § 15 от ЗДБ 2019, предписва задължително прекратяване на правоотношенията на всички, упражнили право на пенсия, без да се отчитат потребностите в различните администрации. Така се препятства изпълнението на публични функции, за които след уволненията на работещите пенсионери може да не се намерят кандидати. Основната цел на правната уредба, свързана с установяването на несъвместимости, е да се предотвратят, още преди започване изпълнението на длъжността, възможни влияния, които биха накърнили обществения интерес. Затова наличието на несъвместимости се преценява при държавните служители към момента на възникването на служебното правоотношение. В този смисъл е и разпоредбата на чл. 7, ал. 2 от ЗДСл, съгласно която лице, което има несъвместимост, не може да бъде назначено за държавен служител. По тази причина и законодателни промени, въвеждащи нови несъвместимости, не могат да имат обратно действие, а следва да се прилагат за държавните служители, които ще се назначават след влизането на съответния закон в сила. Съгласно § 15 от ЗДБ 2019 правоотношенията със служители, упражнили право на пенсия, се прекратяват от органа по назначаването с едномесечно предизвестие. Тази разпоредба засяга служебни правоотношения, възникнали напълно правомерно преди въвеждането като несъвместимост на упражненото право на пенсия. По този начин се засягат вече придобити права, което е недопустимо, ако не е мотивирано в полза на висш обществен интерес (Решение № 7 от 2001 г.). Принципната забрана за обратно действие на законите следва от понятието за правовата държава, уредено в преамбюла и в чл. 4, ал. 1 от Конституцията. Действително този принцип е прогласен в чл. 5, ал. 3 от Конституцията само за наказателните закони, но, както посочва Конституционният съд, „това не означава, че принципът е изключен за другите закони, независимо че не фигурира изрично в конституционна норма (Решение № 14 от 2010 г.). В своята практика Конституционният съд последователно е провеждал разбирането, че свързани с правовата държава са и принципите за правната сигурност, предвидимост и стабилност, принципът за забрана на обратното действие на правните норми, както и принципът за закрила на законно придобити права (Решение № 7 от 2009 г., Решение № 12 от 2010 г., Решение № 4 от 2014 г., Решение № 10 от 2016 г.). Поради всичко това считам, че като въвеждат ново прекратително основание и като прилага въведената нова несъвместимост към служебни правоотношения, възникнали преди влизането на ЗДБ 2019 в сила, § 14, т. 3, б. „а“ и § 15 от ЗДБ 2019 не съответстват на прогласения в чл. 4, ал. 1 от Конституцията принцип на правовата държава. УВАЖАЕМИ КОНСТИТУЦИОННИ СЪДИИ, По изложените съображения се обръщам към Вас със следните искания: 1. Да обявите разпоредбата на чл. 96 от Закона за държавния бюджет на Република България за 2019 г. за противоконституционна поради несъответствие с чл. 51, ал. 1 и чл. 4, ал. 1 от Конституцията на Република България; 2. Да обявите разпоредбите на § 14, т. 1, 2, 3, б. „а“ и § 15 от преходните и заключителни разпоредби на Закона за държавния бюджет на Република България за 2019 г. за противоконституционни поради несъответствие с чл. 116, ал. 1, чл. 6, ал. 2 и чл. 4, ал. 1 от Конституцията на Република България. Предлагам да конституирате като заинтересувани институции Народното събрание, омбудсмана, Министерския съвет, министъра на финансите, министъра на труда и социалната политика, национално представените синдикални организации, както и организациите на служителите в администрацията.", "date": "2018.12.14", "title": "Президентът даде бюджета на Конституционния съд"}
{"url": "https://www.24chasa.bg/novini/article/7194549", "text": "Sanofi България получи престижното отличие на Българската педиатрична асоциация за социално отговорна компания в областта на детското здравеопазване. Наградата беше връчена на официална церемония в присъствието на председателя на Комисията по здравеопазване към 44-то Народно събрание д-р Даниела Дариткова, над 300 медици, общественици и представители на неправителствени организации и на бизнеса. „Наградата е поредното признание за социално отговорната политика на Sanofi. Ние сме приели за наш дълг освен разработването на иновативни лекарства, така и инвестирането в редица социални кампании, които повишават здравната култура на българското общество и са насочени към превенция на социално-значими заболявания.“, сподели при приемането на наградата Петя Жекова, „Маркетинг мениджър“ на Sanofi Pasteur за България и Македония. Sanofi България организира ежегодно няколко социално отговорни кампании насочени към редица рискови групи. Вече седем поредни години компанията реализира инициативата „Открито за диабета“, чиято цел е информиране на обществото за диабета, превенция, ранна диагностика и правилно лечение на заболяването. Само през последните няколко месеца над 850 българи от цялата страна са се възползвали от безплатните изследвания на кръвна захар и гликиран хемоглобин, които компанията организира в малки и по-големи населени места из цялата страна. И тази година посланик на „Открито за диабета“ бе Ивет Лалова, която припомни с поредица от активации колко важен е хранителният режим за правилния контрол над заболяването и превенцията му. Затова чрез инициативата бяха призовани ресторантьорите да посочват под всяко ястие в менюто си именно какво е съотношението в грамове на въглехидрати, мазнини и белтъци. През 2017 г. Sanofi Pasteur представи първата в България четиривалентна противогрипна ваксина, като организира и мащабната информационна кампания „Открито за ваксините“. Стъпвайки на научно доказани факти и надеждни статистически данни, кампанията запозна обществото ни със сериозните здравни последствия от грипа и ефективната превенция чрез ваксинация. Като здравен партньор на хората живеещи с редки болести, множествена склероза, онкологични и имунни забалявания, Sanofi Genzyme, разработва и реализира образователни програми за лекари и пациенти в партньорство с пациентските организации и здравните власти. Тяхната цел е повишаването на разпознаваемостта на редките болести, така че пациентите с тези заболявания да могат навременно да бъдат диагностицирани и да получат адекватно лечение.", "date": "2018.12.14", "title": "Sanofi получи наградата „Социално отговорна компания“ в здравеопазването на Българската педиатрична асоциация"}
{"url": "https://www.24chasa.bg/novini/article/7200613", "text": "Няколкостотин израелски \"жълти жилетки\" участваха днес в протести в Тел Авив и Ерусалим срещу предстоящо повишаване на цените, следвайки примера на движението, разтърсило в последните седмици Франция, предадоха Франс прес и ДПА, цитирани от БТА. Видеоклипове в социалните мрежи от проявите в двата града показаха хора в сигналножълти светлоотразителни жилетки, които носят израелски знамена, мегафони и плакати. Тази седмица израелците научиха от медиите, че в резултат на обезценяването на шекела спрямо долара и еврото от следващата година се вдигат цените на хранителните продукти, на тока, водата, на телефонните абонаментни планове, както и местните данъци. Израел и досега беше известен с високата цена на живота, отбелязва АФП. Според информационния уебсайт Ynet участниците в днешните протести са настояли да се сложи край на икономическите монополи, които според тях са в основата на увеличаването на цените и бремето за всички израелци. През 2011 г. десетки хиляди израелци излязоха по улиците на мирни протести срещу високите наеми и високата цена на живота. Тогавашните демонстрации обаче не постигнаха почти нищо. \"Борбата срещу повишаването на цената на живота едва започва\", заяви 63-годишният Ази Нагар, един от организаторите на проявата на площад \"Франция\" в Ерусалим, недалеч от резиденцията на премиера Бенямин Нетаняху. Искаме да последваме примера на французите, за да постигнем истински промени, каза активистът на Партия на труда (\"Авода\") - опозиция на дясното правителство. Тази седмица министърът на финансите Моше Кахлон обяви създаването на комисия, натоварена да намери решения. Въпреки завидния икономически растеж, ниската безработица и пренебрежимата досега инфлация в страната, над 20 процента от населението на Израел живее под прага на бедността.", "date": "2018.12.14", "title": "Протести на \"жълти жилетки\" и в Израел - срещу повишаване на цените"}
{"url": "https://www.24chasa.bg/novini/article/7200213", "text": "Над 60 процента загуби на вода по мрежата на ВиК дружествата са отчетени през 2017 г. Това съобщи директорът на дирекция \"Водоснабдителни и канализационни услуги\" към Комисията за енергийно и водно регулиране /КЕВР/ Ивайло Касчиев, който представи на брифинг пред журналисти сравнителния анализ на ВиК сектора за 2017 г. През изминалата година не само, че не се отчита подобрение в този показател, но той дори повишава спрямо 2016 г. През 2017 г. са отчетени 61,24 процента загуба на вода по мрежата, докато година по-рано те са били 60,76 процента, информира БТА. Една мерките, които ВиК дружества трябва да направят, за да намаляват загубите на вода, е мрежата да бъде зонирана, смята Касчиев. Т.е. мрежата трябва да бъде разделена на обособени зони на входа, на които да има постоянно измерване. По този начин операторът ще може следи отделните части на мрежата и ще може да определи местата, които са с по-големи загуби, за да планира мерки за тяхното отстраняване, обясни той. За 2017 г. едва 15 процента от тези зони, които трябва да бъдат изградени в България, са факт. Това показва, че ВиК операторите нямат надеждни данни за входа на водоснабдителната система. Освен това малко над половината от всички водомери, които са монтирани на сгради и водопроводни отклонения, са в техническа и метрологична годност. Само 8,5 процента от водомерите през 2017 г. са преминали техническа проверка, въпреки че 1/5 годишно от тях трябва да бъдат задължително проверени, показа анализът на КЕВР. Другият важен проблем е ниският дял на мрежата, която е рехабилитирана. Едва 0,5 процента от водопроводната мрежа през изминалата година е била ремонтирана и реконструирана, въпреки че 1,25 процента годишно е трябвало да бъдат ремонтирани, изтъкна директорът на дирекция ВиК услуги към КЕВР. Сериозен проблем от КЕВР отчитат и във високата неефективност на персонала. Повечето от ВиК дружествата са държавни, като според регулатора, те имат прекалено много служители. През 2017 г. са отчетени 85 аварии на 100 км. във водопроводите и над 200 аварии на 100 км. в канализацията, посочи Касчиев. Общо 193 млн. лева са инвестирани във ВиК сектора през 2017 г. Това показа информацията, която от КЕВР са изискали от всички институции, които осигуряват инвестиции на ВиК системи и съоръжения в България. Според одобрената от Министерския съвет стратегията за развитието на водния сектор от 2014 до 2023 г. трябва да бъдат инвестирани 12 млрд. лева, припомни Касчиев.", "date": "2018.12.14", "title": "Над 60% загуби на вода по мрежата на ВиК дружествата са отчетени през 2017 г."}
{"url": "https://www.24chasa.bg/novini/article/7200217", "text": "Умишленото и постоянното разпространение на дезинформация, включително като част от хибридна военна дейност, е ярко предизвикателство за демократичните системи. Това се посочва в заключенията от последното за годината заседание на Европейския съвет. Според държавните и правителствените ръководители от ЕС има нужда от решителен и съгласуван отговор с участието на частния сектор и с повишаване на обществената устойчивост срещу това явление. Европейският съвет ще разгледа този въпрос отново през март догодина, предава БТА. В документа се отчита намаляване на миграционните потоци към ЕС до равнищата преди кризата от 2015 г. и продължаването на този спад. Това се дължи на охраната на външните граници, борбата с каналджийството и сътрудничеството със страните, откъдето преселниците идват, се пояснява в заключенията. Препоръчва се да продължи наблюдението над пътищата, ползвани от мигрантите, особено през Средиземно море. Европейският съвет призовава за бързо приключване на преговорите по укрепването на граничната служба Фронтекс, както и за ускоряване на преговорите по правилата за връщането на незаконните мигранти и разпределянето на законните. В документа е записано, че до 2020 г. ще бъде предложен дългосрочен план за енергийния преход, насочен към опазването на околната среда.", "date": "2018.12.14", "title": "Европейският съвет определи дезинформацията като част от хибридните военни действия"}
{"url": "https://www.24chasa.bg/novini/article/7200164", "text": "Все още Софийската градска прокуратура разследва как 3,8 млн. лв. са изчезнали от 13 банкови сметки на бившия футболист Мартин Петров. Това съобщи пред \"24 часа\" говорителят на градските прокурори Зорница Таскова. Делото се води за длъжностно присвояване в особено големи размери, представляващо особено тежък случай, каза прокурор Таскова. И уточни, че засега обвинени по него няма. Разследването е започнало през м.г. след сигнал на Мартин Петров. , което заведе срещу банката да му върне парите. От своя страна банката, депозира обратни искове срещу роднини на Петров, за които твърди, че те са се разпореждали с милионите му. Старта на процеса вчера се препъна заради процесуални неуредици. Следващото заседание е насрочено за 14 март.", "date": "2018.12.14", "title": "Прокурор за изчезналите 3,8 млн. лв. на Мартин Петров: Все още разследваме случая"}
{"url": "https://www.24chasa.bg/novini/article/7200224", "text": "Дома на ветераните на културата и изкуствата в София посети вицепрезидентът Илияна Йотова. От демографската криза в България през политиката със сънародниците ни в чужбина до необходимостта от повече култура и духовност – този широк кръг от теми обсъдиха Илияна Йотова и заслужилите културни дейци. Това съобщиха от прессекретариата на президентството.  Създаден през 50-те години на миналия век, домът е единственият по рода си в България. В момента в него живеят 12 души – писатели, режисьори и сценаристи, журналисти, актьори, цирков артист, дейци на музикалното изкуство. Дейците на културата и изкуствата споделиха моменти от богатия си житейски и творчески път. Проф. Иван Терзиев разказа как 10 години е чакал премиерата на филма си „Селцето“. Цигуларката Златка Ганева, която дълги години е работила в Тунис, изтъкна високия авторитет на българските дейци на културата и изкуството в чужбина. Цирковият артист Панайот Ставрев – Понко сподели огорчението си от нивото на цирковото изкуство в България днес. „Днес като че ли не е така модерно да се говори за култура“, отбеляза вицепрезидентът. Илияна Йотова се обърна към домакините си с думите: „Толкова много можем да почерпим от Вашия опит“. Специални благодарности за доброто отношение и всеотдайност отправиха културните дейци към директора Галина Алтимирска и екипа на дома. По повод настъпващите Коледни и Новогодишни празници вицепрезидентът подари с лично посвещение на всеки от ветераните на културата и изкуствата книга на съвременен български автор. „Вашето присъствие и контактът ни с Вас е достатъчен подарък“, отбеляза Панайот Ставрев – Понко.", "date": "2018.12.14", "title": "Йотова в Дома на ветераните на културата: Днес като че ли не е модерно да се говори за култура"}
{"url": "https://www.24chasa.bg/novini/article/7199882", "text": "Журналистът от култовите тв предавания \"Всяка неделя\" и \"Панорама\" Димитри Иванов е бил приет в столичната болница \"Св. Наум\" с инсулт. От здравното заведение съобщиха, че той вече се възстановява. Джимо, както го наричат приятелите му,  е роден на 1 януари 1932 г. в Асеновград. Дълги години работи в БТА. След това представя новините в предаването на БНТ „Всяка неделя“. Сред водещите на седмичното обзорно политическо предаване „Панорама“. След 1989 г., заедно с Тома Томов води седмичното предаване „Наблюдател“. Прави много интервюта със световноизвестни политици, писатели и журналисти. Сега е колумнист във в-к „Сега“, където рубриката му е на границата между художествената литература и публицистиката. Анализите му са изпълнени с лични спомени за събития и хора. През 2002 г. получава орден „Стара планина“ за „изключителни  заслуги в областта на журналистиката и по повод 70 години от рождението“. В края на 2004 г. получава наградата „Черноризец Храбър“ за цялостно творчество. През юни 2008 г. на фестивала Mediamix'08 в Албена получава награда за цялостен принос в медиите. Димитри Иванов е превел от английски език много творби на американски писатели. Автор е на предговори и послеслови към романи, повести и сборници с разкази.", "date": "2018.12.14", "title": "Димитри Иванов приет в болница с инсулт"}
{"url": "https://www.24chasa.bg/novini/article/7200219", "text": "От 15 до 17 декември президентът Румен Радев ще бъде на официално посещение в Хашемитско кралство Йордания по покана на крал Абдула II бин ал-Хусейн, съобщиха от прессекретариата на президента. В кралския дворец в столицата Аман българският президент Румен Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула на 16 декември. Във фокуса на визитата е задълбочаване на политическия диалог и на двустранните отношения, стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза. В бизнес делегацията, която придружава президента, са включени редица представители на български компании в областта на отбранителната индустрия, които ще обсъдят със свои партньори от Йордания реализацията на общи проекти. В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др. В Аман държавният глава ще се срещне с представители на общността ни в Йордания и с йордански граждани, завършили образованието си в България. Президентът Румен Радев ще посети съоръжението за научни експерименти SESAME, което е единствено по рода си в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество. По време на визитата си в Йордания президентът ще посети и Центъра за подготовка на специалните сили “Крал Абдуллах II“, както и древния град Петра. Водената от българския държавен глава делегация включва вицепремиерът и министър на външните работи Екатерина Захариева, представители на изпълнителната власт, представители на 30 български фирми, както и проф. Леандър Литов - ръководител на българския екип от учени в ЦЕРН.", "date": "2018.12.14", "title": "Президентът Радев заминава утре на официално посещение в Йордания"}
{"url": "https://www.24chasa.bg/novini/article/7200233", "text": "Британският премиер Тереза Мей съобщи, че в идните дни продължават преговорите с ЕС за получаването на допълнителните уверения, поискани от парламента в Лондон, за да утвърди споразумението за оттеглянето на Великобритания от Общността, предава БТА. По нейните думи снощните заключения на Европейския съвет по този въпрос трябва да бъдат приветствани, защото за първи път ЕС приема правно обвързващ документ за т. нар. предпазна мярка за границата между Ирландия и Северна Ирландия. Заключенията са стъпка напред, те са най-ясното послание на ЕС досега, че възнамерява само временно и евентуално да приложи тази защитна мярка, посочи Мей. Според нея е от взаимен интерес постигането на съгласие по този открит за Лондон въпрос, защото напускането на Великобритания без договореност не би било добро за никого. Бях много ясна какви уверения са ни нужни. Британските депутати искат още уверения, обсъдих това с председателите на Европейския съвет и на Европейската комисия Доналд Туск и Жан-Клод Юнкер, добави тя. ЕС и самата аз ясно заявихме, че постигнатата договореност е единствената и друга няма да има. Моите колеги искат още уверения, остава още работа, разговорите в следващите дни продължават. Ще търсим начин как да дадем уверенията, поискани от британския парламент, за да одобри споразумението, посочи Мей. Тя уточни, че е имала сериозен разговор днес с Юнкер и се оказало, че снощи той имал предвид общо преговорите ЕС-Лондон, а не конкретно въпроса за Ирландия, когато казал, че британските позиции били мъгляви. Британското правителство се подготвя за напускане без споразумение. Вярвам, че е по-добре да напуснем с добро споразумение и че вече разполагаме с него, добави премиерът. През цялото време казвам, че има работа, която трябва да се свърши, за да се изпълни волята на британските избиратели. Това е задължението на правителството и на парламента в Лондон. Подобни преговори винаги са трудни, а към края е най-трудно. Това ме кара да продължавам, както и увереността, че това е за доброто на британците и за по-бляскавото им бъдеще, добави тя на пресконференция, на която показа необичайно вълнение.", "date": "2018.12.14", "title": "Тереза Мей: Продължават преговорите за още уверения от ЕС, поискани от Лондон"}
{"url": "https://www.24chasa.bg/novini/article/7200237", "text": "Организирането на референдума за Брекзит през 2016 г. е струвало почти 130 милиона британски лири, заяви днес Избирателната комисия на Великобритания в момент, когато някои политици призовават за второ гласуване, предаде Ройтерс, цитирана от БТА. Разходите по референдума, включително наемането на персонал, запознаването на обществеността с допитването до народа, ръководенето на избирателните секции, управляването на гласуването по пощата и преброяването на гласовете, са възлизали на 129,1 милиона британски лири, посочи в доклад избирателната комисия. Докладът не включва разходите на активисти за агитационна дейност или разноските за водене на кампания в медиите. Близо 33,6 милиона души - 72,2 процента от избирателите - гласуваха на референдума във Великобритания през юни 2016 г. При него имаше 41 050 избирателни секции, обслужвани от 107 100 души персонал. Над 51 500 служители проверяваха и преброяваха бюлетините. На референдума 52 процента гласуваха за излизане от ЕС, а 48 процента - за оставане. Сегашната парламентарна безизходица във връзка със споразумението на министър-председателката Тереза Мей за Брекзит и нарастващата тревога, че Великобритания може да напусне катастрофално ЕС без сделка, пораждат засилващи се призиви за втори референдум. Сред водещите поддръжници на идеята за ново гласуване е бившият министър-председател Тони Блеър, който заяви днес, че Великобритания и ЕС би трябвало да се подготвят за втори референдум, защото парламентът вероятно няма да постигне съгласие по споразумението за Брекзит и ще се наложи обществеността да разреши безизходицата.", "date": "2018.12.14", "title": "Референдумът за Брекзит е струвал почти 130 милиона британски лири"}
{"url": "https://www.24chasa.bg/novini/article/7200226", "text": "Кремъл отхвърли днес американския призив към Русия да освободи задържаните украински кораби и моряци, но добави, че Москва остава заинтересувана от среща на високо равнище с Вашингтон, предаде Ройтерс, цитирана от БТА. Вашингтон каза вчера, че среща между президентите Доналд Тръмп и Владимир Путин няма да има, докато руснаците не освободят трите украински военни кораба и техния екипаж, пленени миналия месец край Кримския полуостров. \"Такава позиция, разбира се, не може да бъде основание да нарушим правните процедури и разследването срещу тези, които нарушиха държавните граници на Русия\", заяви в конферентен разговор говорителят на Кремъл Дмитрий Песков. Прессекретарят на свой ред определи като \"неоснователни\" американските обвинения срещу руската гражданка Мария Бутина. Тя се призна вчера за виновна пред федерален съд във Вашингтон, че е действала като руски агент с цел да се внедри във влиятелно американско оръжейно лоби, за да окаже влияние върху американски консервативни активисти и политици. Руският външен министър Сергей Лавров отправи критики към САЩ, че са се опитали \"да пречупят волята й и да я принудят да признае неща, които вероятно не е направила\", предаде Франс прес. \"Тя е задържана при по-тежки условия от тези, при които обикновено биват държани опасни рецидивисти\", каза Лавров.", "date": "2018.12.14", "title": "Кремъл отхвърли призива на САЩ да освободи украинските кораби и моряци"}
{"url": "https://www.24chasa.bg/novini/article/7200246", "text": "Държавният глава Румен Радев изпрати съболезнователно писмо до своя турски колега президента Реджеп Тайип Ердоган по повод тежкия инцидент с високоскоростен влак в района на Йенимахале, при който загинаха и бяха ранени много граждани. Това съобщиха от прессекретариата на президентството.  „В този труден за турския народ момент, бих искал да изразя от името на българския народ и от мое име най-искрени съболезнования към семействата и близките на загиналите, както и пожелания за скорошно възстановяване на пострадалите“, заявява в писмото си до Реджеп Тайип Ердоган българският президент.", "date": "2018.12.14", "title": "Румен Радев към Ердоган: Съболезнования към близките на загиналите в катастрофата в Анкара"}
{"url": "https://www.24chasa.bg/novini/article/7200251", "text": "Ръководството и целият екип на Университетската болница \"Лозенец\", преподавателите, студентите и специализантите изказват благодарност и признателност на министър-председателя Бойко Борисов за решението му да запази Университетската болница \"Лозенец\", като Национално многопрофилно лечебно заведение и учебно-клинична база на Софийския университет \"Св. Климент Охридски\". Това се посочва в позиция от лечебното заведение, цитирана от БТА. В нея се казва, че от болница \"Лозенец\" ще продължат да подкрепят идеята за изграждането на нова Национална детска многопрофилна болница в България.", "date": "2018.12.14", "title": "Болница \"Лозенец\" благодари на Борисов за решението му да я запази като база на СУ"}
{"url": "https://www.24chasa.bg/novini/article/7200271", "text": "Германия легализира присъствието на трети пол в актовете за раждане, което прави страната пионер в Европа в признаването на интерсексуалните хора, предаде Франс прес, цитирана от БТА. Според законовия текст, одобрения снощи от Бундестага (долната камара на парламента), наред с традиционните женски и мъжки пол, в документите ще присъства и трети вариант - \"друг\". С това коалиционното правителство на консерваторите на Ангела Меркел и социалдемократите прилага решение на Конституционния съд от 2017 г. Най-висшата германска съдебна инстанция даде на депутатите срок до края на тази година да гласуват законодателството за \"трети пол\". От май 2013 г. досега в Германия беше възможно да не се дава сведение във връзка с пола, като полето за обозначаването му се остави празно. Така в течение на живота си човек можеше да избере мъжки или женски пол, или да не постави отметка. И други европейски страни, като Холандия и Австрия, са на път да признаят съществуването на трети пол. Във Франция до петия ден след раждането новороденото трябва да бъде записано като момче или момиче. Миналата година Касационният съд отхвърли признаването на \"неутрален пол\", отклонявайки молбата на човек, който по рождение няма нито пенис, нито вагина. Според статистиката на ООН между 0,05 и 1,7 процента от световното население е интерсексуално.", "date": "2018.12.14", "title": "Узакониха третия пол в актовете за раждане в Германия"}
{"url": "https://www.24chasa.bg/novini/article/7200399", "text": "Руски хакери са извършили пробив в компютърните системи на над 100 военни и държавни институции в Западна Украйна, съобщи в изявление Службата за сигурност на Украйна (СБУ), цитирана от Ройтерс. Открадната информация може да бъде използвана от Русия за нанасяне на вреда на националната сигурност на Украйна, се казва в изявлението.", "date": "2018.12.14", "title": "Руски хакери проникнали в компютърната система на украинската армия"}
{"url": "https://www.24chasa.bg/novini/article/7200406", "text": "Според доклад, публикуван днес от Комисията, през първата година и половина след премахването на таксите за роуминг се наблюдава непосредствено и значително увеличение на мобилните телефонни обаждания и използването на услуги за мобилни данни от страна на европейците, които пътуват в ЕС. Това съобщиха от пресцентъра на Европейската комисия. В този Междинен доклад на Европейската комисия относно резултатите от премахването на таксите за роуминг на 15 юни 2017 г. се посочва, че европейците са се възползвали максимално от новите си цифрови права при пътуванията си в ЕС и Европейското икономическо пространство (ЕИП). Използването на услуги за мобилни данни е нараснало средно пет пъти в сравнение с равнищата преди юни 2017 година. Броят на изходящите обаждания при пътуващите се е увеличил приблизително два пъти в сравнение с предходния период. Мария Габриел, комисар по въпросите на цифровата икономика и цифровото общество, заяви: „Днес виждаме на практика ползите от премахването на таксите за роуминг в ЕС. Хубаво е, че Европа вече присъства реално за хората, които използват свободно своите мобилни телефони при пътувания в чужбина. Благодаря на операторите, които успяват да превърнат нарасналите нужди от гласови повиквания и пренос на мобилни данни в нови възможности.“ Налице е ясна тенденция към увеличаване на търсенето вследствие на премахването на таксите за роуминг. Освен това премахването на таксите за роуминг спомогна за по-широкото навлизане на мобилните широколентови услуги и за постигане на по-добро 4G покритие.", "date": "2018.12.14", "title": "Мария Габриел: Днес виждаме ползите от премахването на таксите за роуминг в ЕС"}
{"url": "https://www.24chasa.bg/novini/article/7200424", "text": "Началникът на пътна полиция в Казанлък Тодор Николов се е самоубил с изстрел в слепоочието със служебния си пистолет \"Макаров\". Това съобщи окръжният прокурор на Стара Загора Дичо Атанасов. Трупът на Николов бе намерен към 13 ч. днес в колата му - мерцедес, край канал в безлюдна гориста местност между с. Бузовград и Горно Черковище. Той изчезна в сряда следобед и вчера бе обявен за издирване. ", "date": "2018.12.14", "title": "Шефът на КАТ в Казанлък Тодор Николов се е самоубил (Видео)"}
{"url": "https://www.24chasa.bg/novini/article/7200408", "text": "Технически проблем в информационната система на МВР възникна вследствие на неколкократно прекъсване на електрическото захранване. Това засегна част от услугите, предоставяни от столичния КАТ и от колегите им в страната, съобщиха от пресцентъра на МВР. Проблемът бе отстранен от експертите.                                                                                                                                                                                                                                                                                                                       ", "date": "2018.12.14", "title": "Технически проблем спря информационната система на МВР, вече работи нормално"}
{"url": "https://www.24chasa.bg/novini/article/7200014", "text": "Албанското държавно ръководство приветства формирането на въоръжени сили на Косово, оценявайки решението като \"историческо\", съобщи МИА, цитирана от БТА. Президентът Илир Мета чрез социалната мрежа Фейсбук честити на косовските политици, че са направили възможно формирането на собствена армия. Историческото решение за формирането на въоръжени сили на Република Косово ясно показва, че Косово е способно да поеме нови отговорности в изграждането на демократични институции и решително да допринася за мира и стабилността в региона и добросъседството. Евроатлантическият дух лежи в основата на тази историческа промяна, написа Мета. Чрез Фейсбук реагира и албанският премиер и лидер на управляващата Социалистическа партия Еди Рама. В профила си той три пъти повтори думата поздравления като към тях добави знамена на Косово, САЩ и ЕС и снимка на президента на Косово Хашим Тачи във войнишка униформа, която той носеше вчера при посещението си в гарнизона \"Адем Яшари\".", "date": "2018.12.14", "title": "Албания: Решението за формиране на армия на Косово е историческо"}
{"url": "https://www.24chasa.bg/novini/article/7200015", "text": "Парламентарната комисия за контрол на СРС изслуша кандидати за членове, председател и зам.-председател на Националното бюро за контрол на специалните разузнавателни средства. Предстои докладът на комисията с предложените кандидати да бъде внесен за разглеждане и гласуване в пленарна зала. Кандидатите са шестима - досегашният председател на Бюрото Бойко Рашков и досегашният член Илия Ганев, предложени от БСП; Илко Желязков, предложен от ДПС; Огнян Атанасов, предложен от ГЕРБ; Огнян Янакиев, предложен от ОП и Пламен Иванов, предложен от ВОЛЯ. Рашков заяви, че досега е показал умения да ръководи Бюрото и допълни, че е с подчертан интерес към материята - служебно и теоретично. Той отчете, че Бюрото е постигнало не лоши резултати, но е можело да се справи и по-добре. Илия Ганев допълни биографията си като отбеляза, че по образование е машинен инженер, бил е началник на Пожарна служба, където се е пенсионирал. След това е постъпил в Държавната комисия по сигурността на информацията, занимавал се с физическа, документална и индустриална сигурност. После е станал член на ДКСИ и е имал достъп до най-високо ниво класифицирана информация на ЕС и НАТО, като част от това ниво на достъп е касаело ядрената сигурност. Ганев коментира, че не е забелязал да бил осъществяван натиск върху Бюрото за контрол на СРС. Огнян Атанасов заяви, че има 35 години трудов стаж в сферата на Специалните разузнавателни средства и допълни, че мандатът на Бюрото е бил успешен. Той каза още, че никога не е срещал затруднения при извършването на проверки, както и че не е бил подлаган на натиск. Илко Желязков заяви, че според него няма пречка да се създаде Регистър на СРС, който да отчита разрешенията, отказите и проверките. Той изрази позиция, че ако бъде избран би създал по-обективно наблюдение на процедурите за използване на СРС. Огнян Янакиев каза пред комисията, че когато Бюрото е започнало работа са били подслушвани 4452 лица, а сега те са 2748. Той отбеляза, че не са констатирани незаконно подслушвани журналисти. Според Пламен Иванов към момента законодателството гарантира до голяма степен правата и свободите на гражданите при прилагане на СРС. Той заяви, че ще работи за това да се въведат ясни и точки критерии за извършване на проверки на съответните структури прилагащи СРС. Депутатът от БСП Славчо Велков обяви по време на заседание, че е получил официална справка от Бойко Рашков, според която Янакиев, Атанасов и Ганев стотици пъти са отсъствали от работа в Бюрото, без уважителни причини. Досегашният председател и настоящ кандидат Бойко Рашков потвърди тези данни, но посочените в справката лица отрекоха информацията. Илия Ганев каза, че ще търси правата си по съдебен ред. Част от кандидатите се съгласиха, че трябва да се създаде Единен електронен регистър за СРС, до който да има достъп по електронен път. Според тях обаче трябва да се подходи внимателно към тези действия, заради заплахата от хакери.", "date": "2018.12.14", "title": "Изслушаха кандидатите за членове и председател на Бюрото за контрол на СРС"}
{"url": "https://www.24chasa.bg/novini/article/7200019", "text": "Британски археолози откриха няколко могили от 3-ти век пр. Христа, в които са съхранени тленните останки на хора, погребани при загадъчни обстоятелства, съобщи Гизмодо. В една от могилите било положено тялото на млад воин на 17-25-годишна възраст. По мнението на учените, смъртта му обаче била естествена. Изследването на тленните му останки показало, че преди да бъде погребан, в тялото му са били забити 5 копия с железни върхове и други 4 копия с костни върхове, а по черепа му е бил нанесен силен удар с тъп предмет. Археолозите смятат, че този ритуал символизира \"втората смърт\", която е достойна за воина. Според другата хипотеза, хората се страхували мъртвецът да не възкръсне и копията трябвало да предотвратят подобна възможност, предава БТА. Във втората могила, която се намира на 55 метра от първата, са намерени тленните останки на мъж на 60-70-годишна възраст. Той бил погребан в колесница, теглена от два коня. Учените са на мнение, че животните първоначално били заровени наполовина в земята, за да не могат да се движат, и след това били обезглавени. Отрязаните им глави вероятно са били поставени върху могилата, за да охраняват покойника. Тялото на мъжа било в поза на ембрион. В могилата са открити също бронзова брошка, бронзов щит, кожи, както и кости на свине, които са били изядени по време на свързаното с погребението пиршество.", "date": "2018.12.14", "title": "Археолози откриха загадъчни древни могили\nвъв Великобритания"}
{"url": "https://www.24chasa.bg/novini/article/7200027", "text": "Загубите на вода в България се вдигнаха и вече са 61,24% Загубите на вода в България са се увеличили с още през 2017 г. и вече са 61,24%. Това се казва в сравнителния анализ на ВиК сектора, представен днес от Комисията за енергийно и водно регулиране. Освен това едва 45% от големите водомери на входовете на жилищните блокове да негодни, тъй като не са минавали метеорологичен контрол, каза шефът на дирекция \"ВиК услуги\" в КЕВР Ивайло Касчиев.", "date": "2018.12.14", "title": "Загубите на вода в България се вдигнаха"}
{"url": "https://www.24chasa.bg/novini/article/7200039", "text": "Съединените щати поздравиха Косово за гласуването в парламента за създаване на армия и потвърдиха \"подкрепата си за постепенен преход... към сили с мандат за териториална отбрана, каквото суверенно право има Косово\", предаде Асошиейтед прес, цитирана от БТА. В декларация на посолството на САЩ в Прищина Косово се призовава да продължи \"тясното сътрудничество със съюзниците от НАТО и партньорите\" и да се занимае с нуждите на малцинствените общности\". \"Регионалната стабилност изисква Косово да положи реални усилия да нормализира отношенията си със своя съсед Сърбия\", посочи посолството и окуражи двете страни да направят незабавни стъпки за понижаване на напрежението и създаване на условия за бърз напредък в диалога. Германия заяви междувременно, че гласуването в косовския парламент не трябва да бъде използвано за засилване на напреженията в региона. Говорителят на министерството на външните работи на Германия Райнер Бройл заяви, че \"Косово, като суверенна държава, има право да създаде редовни въоръжени сили\". Той добави обаче, че Берлин винаги е заявявал, че трансформирането на настоящите косовски сили за сигурност \"не бива да бъде прибързан, а всеобхватен процес, включващ косовското сръбско малцинство, и в тясно сътрудничество преди всичко с НАТО и съюзниците на НАТО\". Бройл подчерта също необходимостта Косово и Сърбия да нормализират отношенията си. \"Призоваваме двете страни да проявят въздържаност. Одобряването на законите не бива да се използва като претекст за бъдеща ескалация\", каза още той.", "date": "2018.12.14", "title": "Германия: Гласуването за армия на Косово не трябва да засилва напрежението в региона"}
{"url": "https://www.24chasa.bg/novini/article/7200055", "text": "В очакване на петия пореден уикенд на бурни протести в Париж началникът на полицията днес каза, че във френската столица отново ще бъдат разположени бронирани машини и хиляди полицейски служители, предаде Асошиейтед прес, цитирана от БТА. Пред радио Ер Те Ел префектът на полицията Мишел Делпюеш каза, че силите за сигурност смятат да разположат в града същия брой хора и техника като миналия уикенд - 8000 полицаи и 14 бронирани автомобила. Делпюеш отбеляза, че за разлика от преди по улиците на Париж ще има повече полицейски патрулни групи, които ще задържат вандали, каквито преди седмица вилняха в района на \"Шан-з-Елизе\", като рушиха и извършваха грабежи. Миналия уикенд полицията арестува над 1000 души в Париж, а 135 души бяха ранени, включително 17 полицаи. Шести участник в протестите на \"жълтите жилетки\" загина тази седмица, след като беше блъснат от камион на издигната от протестиращите барикада. Въпреки призивите на властите към \"жълтите жилетки\" да прекратят протестните действия движението, разтърсващо страната, не показва признаци да отслабва. \"Миналата седмица до голяма степен успяхме да се справим с жълтите жилетки, но станахме свидетели и на погроми и грабежи, извършвани от престъпници. Целта ни ще е да упражним по-сериозен контрол в това отношение\", заяви шефът на парижката полиция. В опит да снижи напрежението в страната, френският президент Еманюел Макрон призна, че отчасти е отговорен за гнева зад антиправителствените протести. Той огласи редица мерки за подобряване на покупателната способност на френските работници, но отказа да възстанови данъка върху богатството. Много протестиращи изразиха разочарование от мерките, а някои профсъюзи призовават за стачки в страната. \"Най-доброто средство е да се стачкува\", заяви Филип Мартинез, водач на синдиката Обща конфедерация на труда. \"В тази страна има неравенство и трябва да накараме шефовете на големи компании да плащат\", добави той.", "date": "2018.12.14", "title": "Парижката полиция се готви за най-лошия сценарий на утрешните протести"}
{"url": "https://www.24chasa.bg/novini/article/7200051", "text": "Към момента в Министерството на здравеопазването няма постъпило искане за включване на Синдрома на Силвър-Ръсел в Списъка на редките заболявания. Това каза министърът на здравеопазването Кирил Ананиев по време на парламентарния контрол. Списъкът на заболяванията се определя с решение на Надзорния съвет на НЗОК, припомни той. Министър Ананиев допълни, че ще информира националния консултант по детска ендокринология за необходимостта в кратък срок да подготви изискуемата информация за Синдром на Силвър - Ръсел, с цел взимане на обосновано и мотивирано решение за възможността за включване на заболяването в Списъка на редките заболявания по реда на наредбата. Честотата на заболяването е 1 до 30 на 100 000 население. За България, по информация на медицинските специалисти, обслужващи деца с този синдром, около 20 деца са диагностицирани с това заболяване.", "date": "2018.12.14", "title": "Ананиев: Няма постъпило искане за включване на Синдрома на Силвър-Ръсел в Списъка на редките заболявания"}
{"url": "https://www.24chasa.bg/novini/article/7200040", "text": "Разлята и подпалена течност в коридора на Езиковата гимназия във Велико Търново предизвика евакуация на учениците. Няма пострадали, а денят е обявен за неучебен. Инцидентът е станал около голямото междучасие в петък. Горящата запалителна течност пред тоалетните на втория етаж в източното крило предизвикала задимяване, от което се задействала пожаро-известителната система в сградата. Сигналът за случая е бил подаден в РД ПБЗН в старата столица в 9,24 часа от ръководството на училището. На място за минути се е озовала една пожарна кола с екип огнеборци. А персонал и ученици са били разпуснати от учебни занятия. Щетите от запалването са минимални. Полиция и огнеборци извършили огледи на местопроизшествието. По случая е образувано досъдебно производство, което ще установява вида на запалителната течност и има ли умисъл при училищния инцидент.", "date": "2018.12.14", "title": "Евакуираха ученици заради запалена течност в гимназия във Велико Търново"}
{"url": "https://www.24chasa.bg/novini/article/7200052", "text": "Седем души са задържани за разпити във връзка с извършената във вторник терористична атака в Страсбург, съобщи френският главен прокурор за борба с тероризма Реми Ейц, цитиран от ДПА и БТА. Сред задържаните са четирима членове на семейството на Шериф Шекат, идентифициран като стрелеца, убил трима души и оставил още един човек в мозъчна смърт на коледния базар в източния френски град. Трима близки на Шекат също са задържани. Следователите опитват да установят дали някой е помогнал или е подтикнал Шекат да извърши нападението и дали някой му е помагал в двата дни, в които се укриваше. Той бе застрелян снощи от полицията. По информация на прокурора четирима от ранените при нападението все още са в болница, а един от тях е в критично състояние.", "date": "2018.12.14", "title": "7 са задържани за разпити във връзка с атентата в Страсбург"}
{"url": "https://www.24chasa.bg/novini/article/7200053", "text": "Френската новинарска телевизия Бе Еф Ем се извини днес, за това че в ефира й снощи прозвуча песента на Боб Марли \"Аз прострелях шерифа\" след убийството на Шериф Шекат, извършителя на нападението в Страсбург, предаде Франс прес, цитирана от БТА. Известната песен I Shot The Sheriff прозвуча в продължение на около минута в извънредните новини за полицейската операция, при която бе убит Шекат. \"В четвъртък вечерта специалното предаване на телевизия Бе Еф Ем за смъртта на предполагаемия извършител на атентата бе смутено в 22,21 часа от музикален фон. Дежурният технически екип призна, че е отговорен за този тежък инцидент\", съобщи днес телевизията и се извини на зрителите.", "date": "2018.12.14", "title": "Телевизия пуска \"Аз прострелях шерифа\" на Боб Марли след убийството на Шериф (Видео)"}
{"url": "https://www.24chasa.bg/novini/article/7200062", "text": "Британската министър-председателка Тереза Мей отправи днес възражения пред председателя на Европейската комисия Жан-Клод Юнкер на срещата на върха на Европейския съюз в Брюксел, а той изглеждаше силно загрижен да я успокои, след като снощи нарече \"мъгляви\" нейните искания за Брекзит, предаде Ройтерс, цитирана от БТА. Изглежда, че Мей, която е подложена на голям натиск във Великобритания, много искаше да защити позицията си пред Юнкер преди новото заседание тази сутрин, след като британските медии определиха като унижение нейната до голяма степен неуспешна молба за подкрепа, отправена към лидерите от ЕС. Това, което си казаха двамата, не се чуваше, но официален видеозапис на разговора, който те проведоха, докато останалите лидери заемаха местата си, показа, че Мей повтаря нещо, а Юнкер я държи за ръката, клати глава и прави жестове с ръка, очевидно опитвайки се да я успокои. После се вижда как идва холандският министър-председател Марк Рюте и ги прекъсва. Попитан какво е казала Мей на Юнкер, британски правителствен източник каза само: \"Сигурен съм, че са имали доста неща за обсъждане.\"", "date": "2018.12.14", "title": "Мей отправи възражения към Юнкер за сделката за Брекзит, той я успокоил"}
{"url": "https://www.24chasa.bg/novini/article/7200060", "text": "Категорично трябва да има в най-скоро време национална педиатрична болница, а решението за това как да се управлява болница \"Лозенец\" трябва да се вземе от принципала й - в случая Министерския съвет. Това заяви пред журналисти в парламента председателят на Комисията по здравеопазване Даниела Дариткова от ГЕРБ. Вчера на свое заседание комисията не е подкрепила Законопроекта за изменение на Закона за лечебните заведения, внесен от Министерски съвет /МС/, с който се предлага болница \"Лозенец\" да не бъде към МС, предава БТА. Дариткова обясни, че в законопроекта \"има едно единствено изречение, което казва, че се отменя параграф 5, съгласно който болница \"Лозенец\" е определена за болница към МС и там се определят взаимоотношенията й с МС, като първостепенен бюджетен разпоредител, и съответно болница \"Лозенец\" като второстепенен\". По думите й в мотивите към законопроекта се казва, че ще се прави детска болница, но няма законодателно предложение в това отношение. Днес премиерът е потвърдил, че МС няма капацитет да управлява болница, каза Дариткова. Болницата досега е била към МС, но вероятно не е била добре контролирана, щом е натрупала такива задължения, посочи тя. Идеята за това да се използва базата на болница \"Лозенец\" и да се изградят там структури, които да обединят всичките грижи за децата, които са на разпокъсани места в София, не е лоша и не бива да бъде изоставяна, отбеляза Дариткова.", "date": "2018.12.14", "title": "Дариткова: Трябва да има в най-скоро време национална педиатрична болница"}
{"url": "https://www.24chasa.bg/novini/article/7200070", "text": "Германски съд отхвърли днес молбата за убежище на афганистански гражданин, обвинен, че е намушкал с нож двама души пред жп гара в Амстердам през август, предаде ДПА. Съдът в град Трир каза, че решението му се основава на убеждението, че 20-годишният мъж няма да бъде заплашен от изтезание, нехуманно отношение или смърт, когато бъде върнат. Твърди се, че на 21 август афганистанецът, който тогава е бил на 19 години, е нападнал и ранил тежко двама американски туристи, разгневен от конкурс за критична към исляма карикатура, организиран от крайнодесния хорандски популист Герт Вилдерс, предаде БТА. Съдебният процес трябва да започне през 2019 г. в Холандия. Преди това обвиняемият ще получи психологическа оценка. Днешното решение е било в юрисдикцията на германския съд, защото последното официално местожителство на обвиняемия е било в град Ингелхайм близо до Франкфурт.", "date": "2018.12.14", "title": "Германия отказа убежище на афганистанец, заподозрян за нападение с нож в Амстердам"}
{"url": "https://www.24chasa.bg/novini/article/7199232", "text": "13-годишната Лилия Иванова от Пазарджик се нуждае от постоянна рехабилитация за поддържане на двигателните ѝ функции след тежка мозъчна операция в Германия. Диагнозата на детето е енцефалит на Расмусен. До 6-годишната си възраст Лилия е здраво и щастливо дете, през 2011-а обаче е ухапана от куче пред блока в Пазарджик, където живее с родителите си и по-големия си брат. След ухапването майката Павлина Иванова води незабавно дъщеричката си на лекар и той ги изпраща в спешния център за инжекция против тетанус. В документите лекарят изрично записва, че на детето трябва да бъде поставена половин ампула от лекарството. Медицинската сестра, извършила манипулацията, не се съобразява с лекарското предписание и инжектира на детето цялата. На протестите на майката сестрата отговорила: “Нищо ѝ няма на малката.” Вследствие на предозирания медикамент момиченцето започва да получава епилептични пристъпи - буквално по 200 на ден, обяснява майката Павлина. В столичната болница “Св. Наум” на детето е поставена диагнозата. Рядко заболяване, от което страдат общо около 4-5 деца у нас. Като научава тежката диагноза на дъщеря си, бащата на Лилия напуска семейството, а към момента не плаща и издръжка, за което е подсъдим, казва Павлина. На детето е предписана терапия със скъпоструващ медикамент. Тя обаче не дава резултат и лекарите препоръчват незабавна операция в Германия - към онзи момент у нас подобни интервенции не се правят. При операцията се разделят двете хемисфери на мозъка, за да не може възпалението на поразената мозъчна половина да се прехвърли на здравата. Майката подава документите на детето си във Фонда за лечение на деца в чужбина, но без резултат. Отчаяна от влошаващото се състояние на детето си, Павлина Иванова пише писмо до премиера Бойко Борисов и получава отговор, че ще бъде направена проверка по случая.  Не след дълго от фонда за лечение на деца ѝ съобщават, че операцията на Лилия е одобрена и ще бъде финансирана от фонда. Операцията е направена през 2012 г. и преминава успешно. След изолирането на лявата хемисфера обаче детето получава парези на дясната ръка и крак. Вече 7 г. Лилия се движи, като влачи десния си крак, а ръката е напълно неподвижна. Поради това немските лекари предписват на детето постоянна рехабилитация, за да може работещата дясна половина на мозъка да компенсира блокираната лява. В момента Лилия е ученичка в VI клас и се справя добре. За да може майката да работи, всеки ден бабата на детето пътува 20 км, за да се грижи за внучката си.", "date": "2018.12.14", "title": "След личната намеса на премиера Борисов Лилия е оперирана в Германия от енцефалит"}
{"url": "https://www.24chasa.bg/novini/article/7200081", "text": "Доналд Тръмп знаеше, че плащанията на жени в замяна на мълчанието им за предполагаеми интимни връзки с него, извършени по време на предизборната кампания през 2016 г., са нередни. Това заяви бившият му адвокат Майкъл Коен в интервю за телевизия Ей Би Си, цитирано от Франс прес и Ройтерс. \"Тръмп ми нареди да извърша тези плащания. Нареди ми да се забъркам в тези неща\", каза Коен. Той беше осъден в сряда на три години затвор заради нарушения на закона за финансиране на предизборни кампании и по други обвинения. На въпрос дали Тръмп е знаел, че плащанията за Сторми Даниълс и Карен Макдугъл са нередни, Коен отвърна: \"Разбира се\". Тръмп направи това, защото \"беше много разтревожен от въздействието, които твърденията на тези две жени можеха да окажат върху изборите\", продължи бившият му адвокат, цитиран от АФП. \"Бях лоялен към човек, който не заслужава лоялност\", каза Коен. Тръмп увери вчера, че никога не е нареждал на Коен да нарушава закона. \"Никога не съм искал от Майкъл Коен да нарушава закона. Той беше адвокат и би трябвало да познава закона\", написа президентът в Туитър. \"Коен бе признат за виновен по няколко обвинения и това няма никаква връзка с мен\", добави Тръмп.", "date": "2018.12.14", "title": "Бивш адвокат на Тръмп: Знаеше, че да се плаща на жени за мълчание е нередно"}
{"url": "https://www.24chasa.bg/novini/article/7200090", "text": "Мястото, където бе намерен трупът на началника на казанлъшкия КАТ Тодор Николов е отцепено в широк параметър от около километър, видя репортер на \"24 часа\". То се намира край канал в безлюдна гориста местност между Бузовград и Горно Черковище. Районният прокурор на Казанлък Таня Димитрова пристигна току-що. Дойде и съдебна медицина с трупна линейка. Очаква се всеки момент да започне огледът. Тодор Николов е бил намерен около обяд в колата си мерцедес мъртъв, с прострелна рана. Никой не коментира дали става въпрос за убийство или самоубийство. Вчера от полицията казаха, че с Николов е изчезнал и служебният му пистолет. И трите му мобилни телефона били изключени. Последно с него в сряда към 16 ч. разговаряла сестра му, с която живеел в Бузовград. След като вечерта не се прибрал, тя уведомила колегите му в МВР. Вчера той бе обявен за издирване. ", "date": "2018.12.14", "title": "Отцепиха мястото, където бе намерен мъртъв шефът на КАТ в Казанлък (Видео)"}
{"url": "https://www.24chasa.bg/novini/article/7199822", "text": "Пътно произшествие с товарен автомобил с турска регистрация е станало на автомагистрала „Тракия” в района на км 231, в посока град София. Водачът и пътник в автомобила, и двамата турски граждани, са откарани в болнично заведение в град Стара Загора без опасност за живота. Сигналът за произшествието е получен в дежурната част на РУ-Нова Загора в 10,05 часа, съобщиха от МВР. Товарният автомобил се е преобърнал извън пътното платно. Произшествието не затруднява движението по автомагистралата. На място има екипи на Пътна полиция. Извършват се процесуално - следствени действия.", "date": "2018.12.14", "title": "Турски тир се обърна на \"Тракия\" към км 231 в посока София, двама са в болница"}
{"url": "https://www.24chasa.bg/novini/article/7199819", "text": "Подкрепяните от САЩ Сирийски демократични сили, съставени предимно от кюрдски бойци, превзеха контролирания от \"Ислямска държава\" град Хаджин в Източна Сирия, съобщи Сирийският център за наблюдение на човешките права. \"Сирийските демократични сили успяха да прогонят \"Ислямска държава\" от Хаджин след седмица на ожесточени боеве и въздушни удари\", съобщи директорът на мониторинговата организация Рами Абдел Рахман, цитиран от Франс прес. Източник от кюрдските Сили за защита на народа заяви за Ройтерс, че Сирийските демократични сили вече контролират напълно Хаджин, където и последните оставащи малки огнища на съпротива ще бъдат ликвидирани през следващите два-три дни. Хаджин е последният голям град, контролиран от ИД, в намаляващата ивица под неин контрол на източния бряг на река Ефрат, където са фокусирани подкрепяните от САЩ операции. Джихадистите владеят също малък пустинен сектор западно от реката - част от територия, която иначе е под контрола на правителството в Дамаск и неговите съюзници. Командващият кюрдските сили Мазлум Кобани бе заявил вчера пред Ройтерс, че поне 5000 бойци на ИД остават в района на Хаджин и че те са решилида се бият до смърт. Това включва около 2000 чуждестранни бойци, повечето араби и европейци, заедно със семействата им.", "date": "2018.12.14", "title": "Сирийският град Хаджин е освободен от \"Ислямска държава\""}
{"url": "https://www.24chasa.bg/novini/article/7199857", "text": "Румънската опозиция внесе днес в парламента вот на недоверие срещу правителството на Виорика Дънчила, предаде агенция Аджерпрес. Документът, озаглавен \"Стига! Правителството Драгня-Дънчила - срам за Румъния!\", е подписан от 163-ма парламентаристи от Национално-либералната партия, Съюз за спасение на Румъния и партия Народно движение. За да бъде свалено правителството от власт, предложението трябва да бъде подкрепено от 233 народни представители. Обсъжданията и гласуването ще се състоят следващата седмица, предава БТА. \"Марионетното правителство на правонарушителя Ливиу Драгня трябва да си тръгне днес! Това не е искане на опозицията, а спешна национална необходимост! Организираната престъпна група, ръководена от Ливиу Драгня, която се е инсталирала на власт в Румъния, отслаби държавата, за да я подчини в момент, в който трябва да бъдем по-силни от всякога. Заявяваме с пълна отговорност, че за националните интереси е опасно страната да остава в ръцете на тази организирана престъпна група, която унищожава правовата държава и залага динамит на политическата и икономическата стабилност на Румъния в момент на международна нестабилност. Онези, които ще се опитат да спасят отново Ливиу Драгня срещу Румъния, ще носят на раменете си историческа отговорност. Защото изборът, който имате днес, госпожи и господа от Социалдемократическата партия (СДП), Алианс на либералите и демократите и Демократичен съюз на унгарците в Румъния, е между Ливиу Драгня и Румъния\", се посочва в текста на вота на недоверие. Народните представители от опозицията упрекват правителството на Виорика Дънчила, че е отложило всички ангажименти от управленската програма за след 2021 г. Опозицията обвинява също управляващите в \"деформиране на съдебната система, която създава големи главоболия на лидерите на СДП\". В Брюксел президентът Клаус Йоханис заяви, че вотът на недоверие е важен тест както за опозицията, така и за управляващите, съобщава кореспондентката на Аджерпрес в Брюксел. \"Вотът на недоверие е основен инструмент на опозицията в парламента. Би било странно да не се използва този инструмент. Имат право веднъж в парламентарна сесия да внесат вот на недоверие и ще го направят. Това е важен тест и за опозицията, и за властта\", посочи държавният глава.", "date": "2018.12.14", "title": "Румънската опозиция внесе вот на недоверие срещу правителството"}
{"url": "https://www.24chasa.bg/novini/article/7199860", "text": "БНБ пусна в обращение нова банкнота от 100 лева. Тя ще влезе в оборот от 28 декември 2018 г. като платежно средство. Банкнотата е с много висока защита, на нея има и допълнителен знак за незрящи граждани. Банкнотите с номинална стойност 100 лева от предишната емисия от 2003 г. ще продължат да бъдат в обращение заедно с новата, подчерта подуправителят на БНБ Калин Христов.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                     ", "date": "2018.12.14", "title": "БНБ пусна в обращение нова банкнота от 100 лева (Снимки)"}
{"url": "https://www.24chasa.bg/novini/article/7199875", "text": "Министърът на регионалното развитие и благоустройство Петя Аврамова съобщи по време на парламентарния контрол, че в новия Закона за кадастъра, който ще бъде иницииран през януари 2019 г., се предлага за облекчаване на процеса създаване на правна възможност за лицата, придобили правоспособност по реда на ресорния закон, да подпомагат Службите по кадастър при административното обслужване като издават скици на поземлени имоти, на сгради, схеми на самостоятелни обекти в сгради и съоръжения на техническата инфраструктура и удостоверения за наличие или липса данни. Документите ще се изработват автоматично от информационната системата, до която правоспособните лица ще имат право на достъп, предава БТА. Министър Аврамова допълни, че дейността на правоспособните лица ще се контролира от Агенцията по геодезия, картография и кадастър, а наредба ще регламентира реда и условията за осъществяването на тази дейност. Петя Аврамова информира още, че в процес на изработване е нова концепция за обслужване на потребителите на кадастрална информация като ще има тристепенна система на контрол и санкции, които ще се налагат на служители на Агенцията по геодезия, картография и кадастър. Мерките са предприети заради сигнали за неспазване на срокове. Министърът изтъкна, че всеки случай е конкретен, като добави, че това, което хората отчитат като закъснение, в общия случай е заради прилагане на законови разпоредби, които изискват процедури по уведомяване на заинтересовани лица, които по наредба не се включват в обявения срок за изпълнение.", "date": "2018.12.14", "title": "Нов Закон за кадастъра ще облекчи дейността"}
{"url": "https://www.24chasa.bg/novini/article/7199872", "text": "Наркобанда разби полицията в Русе, съобщиха от МВР в дунавския град. При поредната специализирана полицейска операция, под надзора на Окръжна Прокуратура – Русе, по линия на „Противодействие на престъпленията свързани с незаконно притежание, употреба и разпространение на наркотични вещества“, проведена в рамките на 11 и 12 декември на територията на дунавския град, са били задържани трима души. При проведените процесуално следствени действия, изразяващи се в личен обиск, претърсване и изземване на обитаваните от лицата адреси и ползваните от тях МПС, са били иззети общо около 1,3 кг. суха тревна маса, реагирала при тестване с полеви наркотест на марихуана, около 15 гр. амфетамин, прибори за разфасоване и разтегляне, парични средства в различна валута, мобилни комуникатори и 160 литра алкохол без акцизен бандерол. По случая са образувани две досъдебни производства, уточниха от ОД на МВР-Русе.", "date": "2018.12.14", "title": "Наркобанда разби полицията в Русе"}
{"url": "https://www.24chasa.bg/novini/article/7199884", "text": "Румънският президент Клаус Йоханис заяви днес в Брюксел, че би било рисковано да се твърди, че Румъния ще бъде готова да влезе в еврозоната през 2024 г., предаде агенция Аджерпрес. На румънския президент бе зададен въпросът дали Румъния е подготвена да се присъедини към еврозоната през 2024 г. на фона на неотдавнашно изявление на премиера Виорика Дънчила, че ще положи необходимите усилия в тази посока. \"От една страна 2024 г. е достатъчно далече, за да бъдем готови до тогава, но ако погледнем ситуацията сега и липсата на структурни реформи у дома, би било рисковано да кажем, че сме готови, че ще бъдем готови. Със сигурност в крайна сметка всички искаме да станем членове на еврозоната и в подходящия момент ще бъдем готови\", отговори румънският президент, предава БТА. Йоханис припомни, че в Румъния и преди са се правили изявления относно момента на присъединяване към еврозоната. \"И преди няколко години имаше декларация, че ще бъде 2019 г., после 2021 г. Като цяло е хубаво да се правят декларации за намерения, че искаме, но да се определят конкретни срокове ми се струва рано\", посочи Йоханис преди днешното си участие в заседанието на Европейския съвет в Брюксел.", "date": "2018.12.14", "title": "Йоханис: Рисковано е да се твърди, че Румъния ще бъде готова за еврозоната през 2024 г."}
{"url": "https://www.24chasa.bg/novini/article/7199897", "text": "Лидерът на НФСБ и депутат от „Обединени патриоти“ Валери Симеонов е номиниран за наградата на Асоциацията на българите в Украйна „Човек на годината-2018“ , съобщиха с официално писмо от българската общност. Той е предложен от Одеското областно българско дружество от името на българските културно-просветни дружества в Бесарабия. Това съобщиха от пресцентъра на НФСБ. С решение на конкурсната комисия на Асоциацията през ноември Валери Симеонов е утвърден за номинант. Наградата ще му бъде присъдена „За голям принос в укрепването на икономическите и културни връзки между Украйна и Република България, за личен принос в културно-образователния процес на българската общност. Церемонията по награждаването ще се състои във Всеукраинския център за българска култура в Одеса на 15 декември 2018 г. от 13.00 ч. Общоукраинският конкурс „Човек на годината“ е учреден през 2002 г. от Асоциацията на българите в Украйна. Престижният конкурс цели стимулиране и поощряване инициативите и действията по запазването на историческите ценности, съдействие за развитие на националния език, култура и традиции на българите в Украйна, задоволяване на културните, етнически, социално-икономически интереси, развитие на дружески и делови връзки между Украйна и България. За последните 16 години почетното звание е присъдено на повече от 200 забележителни личности, предани на делото за възраждане на духовността и културата на българите.", "date": "2018.12.14", "title": "Валери Симеонов номиниран за „Човек на годината – 2018“ от българите в Украйна"}
{"url": "https://www.24chasa.bg/novini/article/7199895", "text": "Китайска компания в областта на автомобилостроенето е проявила инвеститорски интерес към Кърджали, каза пред журналисти областният управител Никола Чанев. Той вече е имал съвместна работна среща с представителите й и с \"Национална компания индустриални зони\" ЕАД. Не пожела на етап преговори да каже името на компанията, а само, че става въпрос за сериозен инвеститор с представителства в няколко държави, сред които и Германия. Имаха изключително адекватни въпроси по отношение на пазар на труда, на цени, включително на жилищни площи, цени на строителство, данъчно облагане в България, каза Чанев. Той допълни, че китайската фирма е посетила предлаганият й терен, където ще е бъдещата индустриална зона на Кърджали. Определила го е като изключително подходящ и е въпрос на планиране и изчисления от тяхна страна. Потенциалният инвеститор е проявил интерес и в изграждането на бизнес парк. Всичко това ще бъде през Инициативата за сътрудничество между Китай и страните от Централна и Източна Европа 16+1 и се надявам на скорошен отговор, допълни Никола Чанев.", "date": "2018.12.14", "title": "Китайска фирма е проявила интерес към Кърджали"}
{"url": "https://www.24chasa.bg/novini/article/7199904", "text": "Миналата седмица беше изплатен 73 млн. лв. акциз на близо 9500 земеделски производители. Вчера бяха изплатени 6 от схемите за обвързано производство, преди два-три дни - други две, на обща стойност близо 116 млн. лв. на 15 000 земеделски производители. Това заяви пред журналисти в парламента министърът на земеделието, храните и горите Румен Порожанов, предава БТА. Порожанов каза, че следващата седмица - сряда, най-късно четвъртък, предстои основното плащане по т.нар. директно базово плащане, в размер малко над 600 млн. лв. Ориентировъчната ставка към момента е 19.30 лв. на декар, отбеляза министърът. \"Това са доста сериозни числа, по принцип това си е периодиката на плащането след обработката на цялата документация на заявленията, които се правят март-май. Тук не искам да се похваля с някакви пари, които са дадени, защото това е работата на самите земеделски производители и административната обработка, която е доста отговорна работа\", каза още министърът.", "date": "2018.12.14", "title": "Порожанов: 116 милиона лева са изплатени на 15 000 земеделски производители вчера"}
{"url": "https://www.24chasa.bg/novini/article/7199908", "text": "Министърът на регионалното развитие и благоустройство Петя Аврамова съобщи по време на парламентарния контрол днес, че по експертно мнение ще се наложи удължаване от 20 декември тази година до 30 март догодина ограничението на скоростта до 90 километра в час в участъка на магистрала \"Тракия\" между Чирпан и Стара Загора, предаде БТА. Ограничението е въведено от септември тази година поради неравности и коловози по настилката на този участък. Министър Аврамова изтъкна, че за този период временна организация е съдействала за намаляване на катастрофите и предвид зимния сезон е по-добре тя да остане. Тя напомни още, че обектът е въведен в експлоатация през 2011 г. и е с изтекъл гаранционен срок, в който изпълнителят е отстранявал за своя сметка дефектите. Сега за участъка се грижи Агенция \"Пътна инфраструктура\". Министърът информира, че през ноември са правени локални ремонти на обща стойност 682 800 лева и информира, че пътната агенция има готовност да започне превантивен ремонт на участъка, но подчерта, че за това са нужни сериозен финансов ресурс, с които към момента АПИ не разполага. Имаме готовност незабавно да почнем строителните дейности при осигуряване на около 60 млн. лева, колкото е индикативната стойност за ремонта на пътя. През 2019 г. при разчета на средствата, с които АПИ ще разполага в бюджета си, ще бъде направен разчет, който да позволи да бъде направен ремонт на този участък, заяви министър Аврамова.", "date": "2018.12.14", "title": "Ограничението на скоростта по \"Тракия\" между Чирпан и Стара Загора остава до 30 март"}
{"url": "https://www.24chasa.bg/novini/article/7199925", "text": "Правителството работи великолепно и събра над 2 млрд. излишък, отговориха на БСП от ГЕРБ. Декларацията беше прочетена от Спас Гърневски от парламентарната трибуна. По думите му правителството не дава тези пари персонално на този или онзи, а ги дава за българския народ и за политики. Говорите за кражба на годината, но кражбата на века стана много по-рано - от 1989 г., когато се пребоядисахте, и 20 години разграбвахте държавата, обърна се Гърневски към социалистите. По думите му в прочетената от БСП декларация имало две истини. \"Едната е, че признахте, че българското правителство работи великолепно и е направило 2 млрд. излишък от борба с корупцията и със сивата икономика - това, което при вас не става никога\", посочи той. Второ тези пари се харчат абсолютно законосъобразно от българското правителство, добави той. Гърневски отбеляза, че \"тези пари отиват за политики, секторни - учители, полиция, социално слаби хора, и за инфраструктурни проекти, които цялата страна чака\". Ако няма инфраструктура, няма бизнес, няма икономика и няма пари за нови социални дейности, обобщи той. Така че благодаря, че отчетохте тези постижения на правителството, добави Гърневски. \"Още нещо - казахте за трима богати хора - да ви ги припомня. Цяла България ги видя - фамилията Баневи, фамилията Арабаджиеви, Пенчеви, Стайкови\", каза депутатът от ГЕРБ. \"И всички тези висши олигарси до един произтичат от Българската комунистическа партия и Държавна сигурност\", коментира той.", "date": "2018.12.14", "title": "ГЕРБ: Правителството работи великолепно и събра над 2 млрд. излишък"}
{"url": "https://www.24chasa.bg/novini/article/7199919", "text": "Гръцкият премиер Алексис Ципрас се обяви за запазване на средствата за кохезионната политика и за общата селскостопанска политика в ЕС, съобщава агенция АНА-МПА. Ципрас е в Брюксел за заседанието на Европейския съвет, една от темите на което е многогодишната финансова рамка за 2021- 2027 г., предава БТА. \"Има нови приоритети в резултат на новите предизвикателства. Всички сме съгласни, че трябва да ги финансираме. Не и обаче във вреда на кохезионната политика и на общата селскостопанска политика\", каза вчера гръцкият премиер. \"Какво послание ще отправим към гражданите, които следят със скептицизъм развитието на ЕС през последните години, защото това е едно развитие към засилване, а не към туширане на неравенствата, както между страните членки, така и в страните членки. Вместо послание към тях ние ще направим подарък на крайнодесните популисти и на антиевропейските сили и то в контекста на евроизборите. Следователно трябва да намерим начин да избегнем намаляването с 10 процента на финансирането на кохезионната политика и с 15 процента на общата селскостопанска политика. И това ще стане, ако увеличим бюджета от 1,1 на 1,3 процента от европейския БВП. Както и да намерим също така нови вътрешни ресурси, без да натоварваме гражданите си\". Сред възможностите за това Ципрас отбеляза въвеждането на данък върху големите финансови сделки и върху големите компании в интернет. Ципрас определи целия модел на бюджета като \"нелогичен\". Той се противопостави категорично на намаляването на тавана на годишните плащания (capping). Според него това би било несправедливо към Гърция и ще доведе до парадокса страни, които се нуждаят от подкрепа, да не могат да я получат, докато други, които нямат нужда от подкрепа, да бъдат финансирани, като по този начин се нарушава принципът на кохезията и на конвергенцията. Гръцкият премиер се противопостави категорично и на увеличаването на националното съфинансиране в общата селскостопанска политика от 20 на 30 процента, защото ще постави в неизгодна позиция страните от европейския Юг, които имат дефицит, спрямо страните от Севера, които отбелязват излишък.", "date": "2018.12.14", "title": "Ципрас: Трябва да избегнем намаляване на финансирането за общата селскостопанска политика"}
{"url": "https://www.24chasa.bg/novini/article/7199933", "text": "Изчезналият шеф на КАТ-Казанлък Тодор Николов е намерен прострелян днес по обяд в безлюдна местност между родното му село Бузовград и Горно Черковище. Той е открит в колата си - мерцедес, потвърди пред \"24 часа\" директорът на ОД на МВР Георги Хаджиев. В момента разследващите пътуват към местопроизшествието, натам пътува и екип на \"24 часа\". Информацията за изчезването му беше разпространена в четвъртък. Той е разведен и живеел със сестра си в Бузовград. Именно тя подала сигнал за изчезването му. Освен това се оказа, че липсва служебното му оръжие от касата. Няма информация дали Тодор Николов е имал някакви лични проблеми. Проведени са разговори с негови близки и познати. Според негови колеги не е имало някакви индикации за промени в поведението му.                                                                                                                                                                                                                                                                                                                       ", "date": "2018.12.14", "title": "Намериха прострелян изчезналия шеф на КАТ-Казанлък (Обновена)"}
{"url": "https://www.24chasa.bg/novini/article/7199924", "text": "През 2019 г. ще се подготви и приеме заложеният в управленската програма Закон за детето и семейството. Това съобщи пред журналисти социалният министър Бисер Петков, който направи отчет на изминалата 2018 година и очерта приоритетите на министерството за следващата година, предаде БТА. Предстои в кратки срокове да бъде подготвена и утвърдена и подзаконовата уредба към новото законодателство за хората с увреждания, каза още министър Петков. Равносметката на министерството за отминаващата 2018 година е за напрегната, но резултатна година, динамична откъм събития и ключова откъм реформи за уязвимите групи и в частност хората с увреждания, каза министър Бисер Петков. Той припомни, че бяха приети законите - за хората с увреждания, за предприятията на социалната и солидарната икономика, а вече на първо четене в социалната комисия на НС мина и Законът за социалните услуги, който вероятно ще бъде окончателно приет в началото на следващата година. Дневният ред на министерството основно се доминираше от исканията на хората с увреждания, завършваме годината с приети закони, с удовлетворени искания и с намерения за последващи стъпки в същата посока, каза още министър Бисер Петков. Министърът обърна внимание и на Закона за личната помощ. Той разясни, че предоставянето на услугите личен асистент, социален асистент и домашен помощник ще продължи от началото на следващата година. Осигурени са средства така, че услугите да не се прекъсват до изготвянето на индивидуалната оценка по новия закон за личната помощ. В момента около 24 хиляди са потребителите на тези услуги. На база на споразуменията между АСП и общините ще се осигури услугата на всички, които я ползват сега. От първи септември ще се предоставя лична помощ, а до тогава асистентите ще се ползват по досегашния ред. По отношение на пазара на труда, министър Бисер Петков отчете нормативните промени, заради недостига на работна сила в условия на продължаващо намаляване на безработицата. Чрез мерките в Националния план по заетостта, ОПРЧР си поставихме цел да активираме демотивираните и да повишаваме квалификацията на хората, каза министърът. Бисер Петков отчете информационни кампании и срещи с българи в чужбина във Виена и Лондон. Срещите ще продължат и следващата година в Хага, Мюнхен, Лондон и в други места с много българи. Връщането на българите от чужбина е най-перспективната, най-важната посока за решаване на проблемите на пазара на труда и демографията, отбеляза още Бисер Петков. Той припомни направеното за облекчаване на процедурите за заетост на граждани от трети държави, както и подписаните спогодби с Армения и Молдова. Предстоят спогодби с Украйна, Грузия и Беларус. Трудовите спогодби вървят паралелно със спогодби за осигурителните отношения. Министърът прогнозира, че очертаващият се проблем за недостиг на работната сила догодина ще продължи да се изостря, затова са необходими мерки за преодоляването му. От началото на годината ще стартира и услугата патронажна грижа, чрез която възрастни хора ще бъдат подпомогнати от медицински лица с мобилна почасова грижа. Ресурсът е 46 милиона лева и е насочен към 17-18 000 души.", "date": "2018.12.14", "title": "През 2019 г. разработват и приемат закон за детето и семейството"}
{"url": "https://www.24chasa.bg/novini/article/7199663", "text": "Преди около година вечерях с приятели във виетнамски ресторант в Пекин, разказва Карл Бенджаминсън, редактор и водещ в Радио Китай за чужбина. 50-годишна жена ме помоли да се снимаме със 70-годшината ѝ майка. Това бе първо посещение на Пекин за възрастната жена, първата ѝ среща с чужденци, първият ѝ полет със самолет, първото ѝ пътуване извън пределите на селото в провинция Съчуан, където живее. Тази наша съвсем обикновена среща би била невъзможна преди 40 години, когато в страната живееха много малко чужденци. Изключителните промени, настъпили в живота на двете жени до голяма степен се дължат на друг жител на Съчуан – Дън Сяопин. Той слага край на десетгодишния смут в страната на 22 декември 1978 г. по време на петдневната среща на Китайската комунистическа партия в Пекин. В комюникето след нея се говори за „социалистическа модернизация\", „бързо развитие на производството\" и „действия, съобразени с икономическите закони и ценностите\". Това е началото на китайската политика на реформа и отваряне. Когато се говори за иновации в Китай днес, се имат предвид високоскоростните влакове, изкуствения интелект и 5G мрежата. Не е лесно обаче да се разбере колко беден е бил Китай преди 40 години. Според данни на Световната банка през 1978 г. БВП на глава от населението в САЩ е бил 10 587 щатски долара, в Латинска Америка и Карибския регион – 1 575 щатски долара, в Близкия изток и Северна Африка – 1 366 щатски долара, в Субсахарска Африка – 495 щатски долара, докато в Китай той е едва 156 щатски долара. Но миналата година достигна 8 826 щатски долара, което е 57 пъти повече. През 1978 г. 53 от 1000 новородени в Китай умираха в ранна детска възраст, според данни на Световната здравна организация. Докато днес тази цифра се е понижила на седем. Родените днес деца живеят с едно десетилетие повече в сравнение с тези преди 40 години. И повечето от тях са добре образовани. В средата на 80-те една трета от населението е неграмотно, докато в началото на това десетилетие неграмотните са едва около 5%. Китай стремително се опитва да установи и баланс между икономическото развитие и опазването на околната среда. Много изследователи на страната говорят за „чудото Китай\". Китай върви напред, борейки се с предизвикателства като застаряването на населението, реформите на финансовия сектор, за да предостави подкрепа на частния бизнес и подготви държавните компании да се справят с тях. Това са големи трудности за една развиваща се страна. Китай е много по-развит в сравнение с преди 40 години, но все още има много работа за вършене. През последните четири десетилетия настъпиха огромни промени в живота на хората в Китай, но страната продължава да се движи по пътя на промяната. Китайският народ показа огромен капацитет за трупане на знания, започване на нов бизнес и внедряване на иновациите. Постиженията от последните 40 години не са чудо. Те са резултат от упоритата работа на над 1 милиард души, които го направиха благодарение на усилията си завършва своите разсъждения Карл Бенджаминсън.", "date": "2018.12.14", "title": "Това не е чудо: 40 години тежка работа превърнаха Китай в сила"}
{"url": "https://www.24chasa.bg/novini/article/7199957", "text": "Генералният секретар на НАТО Йенс Столтенберг изрази разочарование от днешното решение на Косово да продължи трансформацията на Косовските сили за сигурност в армия и каза, че Алиансът ще преразгледа равнището на сътрудничеството си с косовските сили, съобщава ДПА. \"Съжалявам, че това решение беше взето въпреки опасенията, които бяха изразени от НАТО\", каза Столтенберг. \"НАТО подкрепя развитието на Косовските сили за сигурност в рамките на настоящата им задача. С промяната на задачата, Северноатлантическият съвет сега ще трябва да преразгледа равнището на ангажираност на НАТО с Косовските сили за сигурност\", добави генералният секретар. Столтенберг подчерта, че НАТО \"остава ангажирана чрез (миротворческите сили под негово ръководство) КейФОР за (осигуряването на) сигурна и безопасна среда в Косово\".", "date": "2018.12.14", "title": "НАТО ще преразгледа ангажиментите си в Косово след решението за създаване на армия"}
{"url": "https://www.24chasa.bg/novini/article/7199937", "text": "Съдебният инспекторат да провери дали Лозан Панов, разпореждайки проверка в апелативния спецсъд по дела срещу подсъдимите за подкуп Десислава Иванчева и Биляна Петрова, е накърнил независимостта на съда. Ревизорите на Темида да коментират и дали не е оказван натиск върху вътрешното убеждение на трима магистрати, решавали за свободата на обвинените жени по време на проверката. Това реши съдийската колегия на Висшия съдебен съвет (ВСС) със 7 на 6 гласа след разгорещени дебати, продължили повече от час. Миналата седмица 11 апелативни спецсъдии изпратиха писмо до съдебните кадровици, в което питат дали Панов има тенденциозно отношение към техния съд. В уточнение към него те подчертават, че независимостта им не била засегната от проверката. Не така обаче разчете думите им членът на ВСС Вероника Имова, която в пламенна реч, каза, че проверката по администрирането на всички въззивни частни наказателни дела срещу Иванчева и Петрова, е опит за намеса в независимостта на съда. \"Съдът трябва да бъде оставен на спокойствие, докато решава за мерките за неотклонение на двете подсъдими\", посочи Имова и подчерта, че по време на ревизията проверяващите от ВКС изисквали делото от тримата съдии, които умували над него. Имова възрази и срещу интерпретациите на колегите си от ВКС Галина Захарова, Капка Костова и Галина Тонева, които след проверката посочиха, че апелативният спецсъд е нарушил НПК, когато спрял незабавното излизане на Иванчева и Петрова, без да им предостави възможност за възражения. Резултатите на ВКС излязоха 4 дни, след като тричленен състав на апелативния спецсъд отмени домашния арест, наложен на Иванчева и Петрова. Лозан Панов взе думата и каза, че 11-те апелативни съдии не твърдят, че независимостта им е накърнена. \"Няма опит и за намеса във вътрешното убеждение на тримата съдии, решавали за мерките за неотклонение на подсъдимите ( \", обясни съдия №1. И уточни, че целта на проверката била да се види как се администрират делата срещу 2-те подсъдими, а не как съдът е правораздавал.  Драгомир Кояджиков също се изказа в дебатите. Преди да влезе във ВСС като номинация на БСП, той правораздаваше в апелативния спецсъд. \"Проверката е форма на натиск от ВКС\", сподели Кояджиков. \"Председателят на ВКС има правомощие да проверява организацията на апелативните съдилища по закон\", каза Цветинка Пашкунова и посочи, че в него няма ограничение дали може, или не да се проверят висящи дела. Тя даде пример с Инспектората към Висшия съдебен съвет (ИВСС), който проверява дали делата се разглеждат в срок, макар още да не са приключили. Според Пашкунова в заповедта, с която Панов е разпоредил проверката, няма факти и доказателства, с които да се внушава на тримата съдии какви мерки за неотклонение да наложат на Иванчева и Петрова. \"Не мога да приема, че върховни съдии с безупречна репутация ще изпълнят неправомерна заповед на председателя на съда\", каза още Пашкунова, която е и говорител на съдийската колегия на ВСС.  На финала на дискусията представляващият ВСС Боян Магдалинчев предложи инспекторатът да прецени дали с проверката Панов е погазил независимостта на апелативните спецсъдии. Неговото предложение събра подкрепа от шефът на Върховния административен съд Георги Чолаков и съдебните кадровици Вероника Имова, Драгомир Кояджиков, Даниела Марчева, Стефан Гроздев и Боян Новански. Останалите шестима от състава на съдийската колегия, сред които и Панов, искаха да се остави без решение отговорът на въпроса дали проверката на ВКС била тенденциозна. ", "date": "2018.12.14", "title": "ВСС даде Лозан Панов на инспектората заради спецсъдии, гледали дело на Иванчева"}
{"url": "https://www.24chasa.bg/novini/article/7199893", "text": "Парламентът на Косово одобри днес създаването на армия от 5000 души. Това стана седмица, след като сръбският премиер намекна, че такава стъпка може да провокира военна интервенция от страна на Белград, съобщи Ройтерс, цитирана от БТА. Решението идва 20 години, след като косовските албанци се надигнаха срещу сръбското управление, и едно десетилетие, след като Косово обяви независимост от Сърбия. Стъпката бе наречена \"историческа\" от САЩ , но НАТО я разкритикува като контрапродуктивна в усилията да бъде намалено напрежението между Косово и Сърбия. Законодателството за трансформиране в армия на леко въоръжените сили за сигурност на Косово, създадени предимно за реагиране при кризи, гражданска защита и отстраняване на останали муниции от конфликта през деветдесетте години, бе одобрено от 105 депутати в 120-местния парламент. Единайсет депутати от сръбското малцинство бойкотираха вота. На стъпката се противопостави и Сърбия, която отказва да признае независимостта на бившата си провинция и предупреди, че една национална армия на Косово може да дестабилизира Западните Балкани. Сръбските политици имат безпокойства, че една такава армия може да бъде използвана за прогонване на сърбите, останали в Косово - обвинение, което бе отхвърлено от косовските албански лидери, разчитащи на подкрепата на ЕС и САЩ за развитието на тази малка балканска страна. Сръбският президент Александър Вучич ще инспектира войски по косовската граница през следващите три дни, заяви неговият кабинет вчера. Водените от НАТО мироопазващи сили в Косово имат около 4000 войници в страната. Балкански анализатори обаче са на мнение, че каквато и да е акция на сръбската армия с численост 28 000 войници срещу Косово е малко вероятна с оглед на аспирациите на Белград да се присъедини към ЕС . С приемането на новото законодателство Косово ще създаде министерство на отбраната, а бъдещата армия ще се състои от 5000 активни войници и 3000 резервисти. Служители в правителството в Прищина заявиха, че процесът по създаването на армията ще продължи поне десет години.", "date": "2018.12.14", "title": "Армията на Косово е факт, от 5000 войници е (Обновена)"}
{"url": "https://www.24chasa.bg/novini/article/7199979", "text": "Президентът на Косово Хашим Тачи нарече решението на косовския парламент за формиране на армия най-хубавия подарък за новогодишните празници, предаде ТАСС. Тачи написа това в профила си във Фейсбук. \"Косовската армия е чест, сигурност и благополучие за Република Косово. След две десетилетия, изпълнени с голямо напрежение, най-сетне завършваме процеса на подготовка на армията. Трябва да останем единни, за да защитим интересите на нашия народ и държава. Създаването на косовската армия и министерство на отбраната е най-хубавият подарък за празниците\", написа Тачи, предава БТА.", "date": "2018.12.14", "title": "Хашим Тачи:  Създаването на косовската армия е най-хубавият подарък за празниците"}
{"url": "https://www.24chasa.bg/novini/article/7199975", "text": "Отношенията между Съединените щати и Северна Корея се очертаха като един от основните въпроси на международната политика тази година. В центъра на тези отношения застана уреждането на въпроса с денуклеаризацията на Корейския полуостров. Северна Корея зае водещо място сред темите в дневния ред на американския президент Доналд Тръмп още през първия месец на годината. Тогава американският държавен глава продължаваше да нарича севернокорейския лидер Ким Чен-ун \"човека ракета\", а в риториката му присъстваха изявления от типа на това, че неговият \"ядрен бутон\" е по-голям от този на Ким. Тръмп изрази в Туитър през януари задоволството си от факта, че наложените на КНДР санкции започват да дават резултат, като отбеляза, че отварянето на Пхенян към Южна Корея се дължи на неговата твърдост спрямо КНДР. Само няколко дни, след като подчерта превъзходството на своя \"ядрен бутон\", Тръмп заяви, че вярва в диалога и че би разговарял с Ким Чен-ун, но изрази съмнение дали от евентуални преговори със Северна Корея изобщо би имало някаква полза. В Пьончан, Южна Корея, през февруари бяха проведени 23-тите Зимни олимпийски игри, които станаха повод за голям брой прояви на взаимно уважение между двете Кореи. Вицепрезидентът на САЩ Майк Пенс заяви, че Съединените щати са отворени за разговори без предварителни условия със Северна Корея. По-късно се разбра, че севернокорейски представители са имали уговорена среща с Пенс в Пьончан, но са я отменили в последния момент. Доналд Тръмп обяви на 23 февруари налагането на най-големия пакет от санкции срещу севернокорейския режим, а три дни по-късно каза, че САЩ биха разговаряли с КНДР, но само при наличие на необходимите за това условия. Впоследствие Тръмп конкретизира за какви условия става дума. Президентът изтъкна, че преговорите с КНДР ще се състоят, ако тя се откаже от ядрените си оръжия. В отговор на така поставеното от Тръмп условие Пхенян изрази готовност за мораториум върху своите ядрени и ракетни опити, ако САЩ се съгласят на преговори. Белият дом съобщи на 9 март, че Доналд Тръмп е приел покана за среща с Ким Чен-ун. Тръмп още същия ден поясни, че въпреки постигнатото съгласие за среща с Ким, санкциите срещу КНДР остават в сила. Ким отговори, че желае Корейският полуостров да бъде зона, свободна от ядрени оръжия. Севернокорейският лидер спомена за първи път публично в КНДР за диалога с Вашингтон в началото на април, докато изнасяше доклад пред високопоставени членове на Корейската трудова партия. Тръмп разкри в средата на същия месец, че вече се обсъждат детайлите на срещата му с Ким. Изказванията на американския президент от този период бяха пропити с оптимистичен ентусиазъм. \"Срещата между мен и Ким Чен-ун се урежда точно сега. Мисля, че ще бъде страхотно. Мисля, че ние ще отидем на нея с много уважение и ще видим какво ще се случи\", заяви на 12 април Тръмп, цитиран от Ройтерс. Дори тогава обаче в думите на Тръмп се забелязваха нюанси и контрасти. Той например заяви на 17 април, че съществува реална възможност срещата между него и Ким въобще да не се състои. По същото време в американската преса изтече информацията, че тогавашният директор на Централното разузнавателно управление, а след това държавен секретар на САЩ Майк Помпейо тайно е разговарял с Ким Чен-ун в Пхенян с цел започване на подготовката за срещата между севернокорейския лидер и Тръмп. Президентът на САЩ потвърди на 18 април в профила си в Туитър, че Помпейо наистина се е срещнал с Ким в Северна Корея и че срещата е преминала много гладко. Ким Чен-ун заяви на 21 април, че КНДР вече няма нужда от ядрени и ракетни опити. Думите му бяха приветствани от Доналд Тръмп и международната общност. Тръмп каза на същия ден, че с нетърпение очаква срещата си с Ким, а на следващия посочи, че севернокорейската ядрена криза далеч не е приключила. \"Далеч сме от решение по Северна Корея. Вероятно всичко ще се получи, а може би и не, само времето ще покаже\", написа в характерния си стил Тръмп в Туитър на 22 април, а два дни по-късно характеризира Ким Чен-ун като \"много отворен и много почтен\". Тези епитети бяха в рязка противоположност с начина, по който американският лидер се изказваше за Ким в началото на годината. \"Ще видим докъде ще стигне всичко това. То може да бъде чудесно, а може и да не бъде\", заяви Тръмп по отношение на преговорния процес със Северна Корея. Майк Помпейо заяви на 29 април, че на тайната им среща в Пхенян Ким Чен-ун е изразил готовност да представи план за денуклеаризацията на Корейския полуостров. Като жест на добра воля Северна Корея обяви на 24 май, че е унищожила ядрения си полигон \"Пунгери\". Дългите и сложни пролетни преговори между САЩ и КНДР в крайна сметка се увенчаха със срещата между двамата лидери на 12 юни в Сингапур, на която те подписаха общ документ, с който поеха ангажимент да работят \"за пълна, подлежаща на проверка и необратима денуклеаризация на Корейския полуостров\". Тръмп заяви, че денуклеаризацията ще започне \"много скоро\" и че е установил \"много специална връзка\" с Ким, когото покани в Белия дом. Ким приветства \"историческата среща\" в Сингапур и каза, че двамата лидери са загърбили миналото, а светът ще стане свидетел на големи промени. Тръмп обяви в деня след срещата, че Северна Корея вече не е ядрена заплаха и е страна с огромен потенциал за бъдещето, а Майк Помпейо изрази надеждата на САЩ КНДР да извърши значително разоръжаване през следващите две години и половина.Тръмп заяви на 21 юни, че пълната денуклеаризация на Северна Корея вече е започнала, а два дни по-късно предупреди, че Северна Корея все още представлява \"изключителна заплаха\" за САЩ. Останалата част от лятото бе белязана от появяващи се информации в американски медии, че севернокорейците се опитват да укрият част от ядрения си арсенал. Майк Помпейо осъществи още една среща с Ким Чен-ун в началото на юли, по време на която отново подчерта, че целта на САЩ е пълната денуклеаризация на КНДР. След визитата на Помпейо Северна Корея изрази разочарованието си и обвини САЩ в едностранни искания за унищожаване на ядрените оръжия. Въпреки изразената увереност от Тръмп в Туитър, че Ким ще се придържа към договореното в Сингапур, за анализаторите и експертите стана ясно, че преговорният процес навлиза в етап на нови усложнения. Помпейо призна на 26 юли, че Северна Корея продължава да произвежда ядрени материали, което засили критиките срещу правителството на Тръмп за липсата на видим напредък по въпроса с денуклеаризацията. Заради недостатъчния напредък при премахването на ядрените оръжия в края на август бе отменено посещение на Помпейо в Пхенян. След междукорейската среща през септември и постигнатото на нея военно споразумение САЩ изразиха готовност да подновят незабавно преговорите с КНДР с цел бързо ядрено разоръжаване. С наближаването на междинните избори за Конгрес в САЩ през ноември севернокорейската тема за известно време остана на заден план, но това не попречи на Помпейо все пак да посети още веднъж Северна Корея в началото на октомври, за да обсъди за пореден път въпросите на денуклеаризацията с Ким Чен-ун. КНДР предупреди САЩ в началото на миналия месец, че възнамерява, ако не бъдат вдигнати наложените и икономически санкции, да се завърне към политическата си стратегия, предвиждаща развиване на севернокорейския ядрен арсенал. В отговор на севернокорейските искания Доналд Тръмп заяви, че би се радвал да отмени санкциите, но Северна Корея също трябва да направи отстъпки. Въпреки застоя в преговорите за ядрено разоръжаване на Северна Корея, Държавният департамент на САЩ изрази увереност, че Ким Чен-ун ще спази поетите на срещата с Тръмп през юни ангажименти. Предстои да видим дали това изобщо ще се случи и дали ако се случи, президент на САЩ все още ще е Доналд Тръмп.", "date": "2018.12.14", "title": "Загуби ли се Тръмп в лабиринта на преговорите със Северна Корея?"}
{"url": "https://www.24chasa.bg/novini/article/7199976", "text": "Първо президентът на САЩ Доналд Тръмп атакува Канада за търговията. После Саудитска Арабия я наказа заради това, че открито повдига въпроса за човешките права. Сега Китай е взел страната на прицел, задържайки двама канадци, очевидно за да си върне за арестуването на висш китайски технологичен служител по искане на Съединените щати. Канада е притисната между две свръхсили и понася наказанието, а нейният съюзник на юг не й се притичва на помощ и това се забелязва. \"Никога не сме били толкова сами\", каза историкът Робърт Ботуел. \"Нямаме никакви сериозни съюзници. А аз мисля, че това е още един фактор за това, което правят китайците . . . Ние имаме много малко средства, с които да отвърнем. Китай е враждебна сила.\" Двамата канадци - бившият дипломат в Китай Майкъл Ковриг и предприемачът Майкъл Спейвър, живял в Североизточен Китай близо до севернокорейската граница, бяха задържани в понеделник по подозрение в \"участие в дейности, застрашаващи националната сигурност\" на Китай, каза говорителят на китайското външно министерство Лу Кан. Канадските консулски служители нямат достъп до тях. Задържането им засилва натиска върху Канада, която на 1 декември арестува главния финансов директор на телекомуникационния гигант \"Хуавей\" Мън Ванчжоу по искане на Съединените щати. САЩ искат тя да бъде екстрадирана, за да бъдат повдигнати обвинения срещу нея и компанията й в заблуждаване на банки за бизнес дейностите на компанията в Иран. Във вторник канадски съдия освободи Мън под гаранция. Случаят предизвика дипломатическо напрежение между трите държави, при което Канада е притисната по средата. Досега Канада имаше предимно добри отношения с Китай, изградени от бащата на канадския министър-председател Джъстин Трюдо - покойния министър-председател Пиер Трюдо, който помогна за създаване на формулата за един Китай, позволила много други страни да признаят Китай през 70-те години на 20 век. Канада призна, че има едно правителство на Китай и не признава официално Тайван. Оттогава Китай стана вторият по големина търговски партньор на Канада след Съединените щати. Китайските инвестиции задвижиха бързото развитие в областта на недвижимите имоти във Ванкувър и Торонто. А една трета от чуждестранните студенти в Канада са китайци. Джъстин Трюдо дори е говорил за възможно споразумение за свободна търговия с Китай в опит да диверсифицира търговията на Канада, която разчита на САЩ за 75 процента от своя износ. Но канадският министър-председател не е казвал почти нищо, откакто стана известна новината за арестите тази седмица. Опозиционният консервативен лидер Андрю Шиър каза, че Трюдо не е достатъчно твърд към китайците. \"Тази ситуация показва, че наивният подход на Джъстин Трюдо към отношенията с Китай не работи\", каза Шиър. Това е вторият спор на Канада с водеща сила през тази година. През юни Тръмп се зарече да накара Канада да плати, след като Трюдо каза, че няма да бъде разиграван в преговори за разработване на ново северноамериканско споразумение за свободна търговия. Това беше нечувана атака срещу най-близкия съюзник на Америка. Тръмп определи Трюдо като слаб и нечестен - думи, които потресоха канадците. После Тръмп каза тази седмица, че може да се намеси в случая с \"Хуавей\", ако това би помогнало за постигане на търговско споразумение с Китай, хвърляйки в смут усилията на САЩ за отделяне на съдебните процедури от американско-китайските търговски преговори и влизайки в противоречие с канадските служители, които казаха, че арестът не е политически. Канадският външен министър Кристия Фриланд атакува Тръмп, като каза, че е \"много ясно\", че всяка чужда страна, която иска екстрадиция, би трябвало да гарантира, че \"процесът не е политизиран\". \"Обикновено Канада може да разчита на Съединените щати за подкрепа по подобен въпрос\", каза бившият икономически съветник в посолството на САЩ в Отава и директор на Института за Канада в изследователския Център \"Уилсън\" във Вашингтон Лора Доусън. Тя каза, че е необичайно Вашингтон да \"остави Канада безпомощна\". \"Президентът Тръмп дава да се разбере, че старите съюзи вече нямат толкова голямо значение\", каза Доусън. \"Той не крие, че предпочита самостоятелния подход и че не зачита традиционните съюзи.\" В предишни години САЩ може би щяха да защитят Канада, когато тя бъде атакувана, а другите страни щяха да знаят, че САЩ имат подкрепата на Канада. Не и сега. През август саудитското правителство изгони канадския посланик от кралството и изтегли своя посланик, след като канадското външно министерство изрази в Туитър подкрепа за арестувана саудитска активистка. Саудитците също така продадоха канадските инвестиции и наредиха на своите граждани, които учат в Канада, да напуснат. Нито една страна, включително САЩ, не се обяви открито в подкрепа на Канада. А сега залозите са доста по-високи. Канада е една от малкото страни в света, които говорят открито, без да се притесняват, в защита на човешките права и международното върховенство на закона. Китайската търговия с Канада има все по-важно значение, а Канада иска да увеличи своя износ в Азия, след като нейната търговия със САЩ е заплашена от митата на Тръмп върху канадските стоки. \"Когато Тръмп дойде на власт, се появи идеята, че може би китайците ще заместят американците\" като водещ търговски партньор на Канада, \"но това са просто глупости\", каза историкът Ботуел, който преподава в Университета на Торонто. \"За всяка по-малка страна отношенията с Китай са трудни.\" Специалистът по Китай в консервативния Институт \"Американ ентърпрайз\" Дерек Сизърс определи действията на Китай към Канада като \"побойнически\". \"Задържате канадец, защото канадците не могат да направят нищо. Това е побойническо поведение\", каза той. Сизърс, който отбеляза, че Канада просто следва рутинна процедура за екстрадиция със Съединените щати, заяви, че Америка би трябвало да каже: \"Защо задържате канадци? Вие имате проблем с нас.\" Бившият канадски посланик в Китай Дейвид Мълроуни каза, че не само САЩ, а и други западни държави би трябвало да подкрепят Канада. \"Би било хубаво, ако страни като Съединените щати, Великобритания, Австралия и Франция кажат някоя дума в наша защита - било публично или в частни разговори, и покажат на китайците колко вредно е това за тяхната репутация и за представата, че Китай е безопасно място за работа и преследване на кариера\", заяви Мълроуни. \"Мисля, че в момента много чужденци в Китай се оглеждат уплашено\", добави той. Кристофър Сандс от Института за съвременни международни изследвания във Вашингтон каза, че светът е забелязал как Тръмп се е отнесъл към Канада при търговските преговори и как САЩ са си мълчали, когато Саудитска Арабия реагира прекалено бурно на изразената от Канада тревога във връзка с човешките права заради отношението към саудитската дисидентка. \"При обичайни обстоятелства САЩ изпращат сигнал, обикновено дискретно, към съюзниците да спрат и да се държат добре\", каза Сандс. \"В случая нещата стават по-зле поради това, че Китай остро критикува Канада не заради нейна инициатива, а за това, че зачита заповед на САЩ. Нашето мълчание нанася наистина ужасна вреда от гледна точка на съюзническите отношения\", каза той. (От БТА)", "date": "2018.12.14", "title": "Притисната между две сили, Канада се чувства сама в света"}
{"url": "https://www.24chasa.bg/novini/article/7199980", "text": "Актрисата Сандра Лок, която партнира в шест филма на Клинт Истууд и получи номинация за \"Оскар\", е починала на 3 ноември на 74-годишна възраст, съобщи Асошиейтед прес. Лок се е споминала в дома си в Лос Анджелис вследствие на сърдечен арест, предизвикан от нейни онкологични заболявания. Не е известно защо новината за нейната смърт се е забавила толкова дълго време, преди сайтът RadarOnline да я съобщи днес. Лок стана популярна с екранното си партньорство с Клинт Истууд в края на 70-те и началото на 80-те години на миналия век. Тя имаше с него и 13-годишна романтична връзка. Публиката ги помни със съвместните им екранни изяви в \"Джоузи Уелс извън закона\", \"Каквото и да правиш, губиш\",\"Внезапен удар\" и др. Номинация за \"Оскар\" за поддържаща роля Лок получи за първия си филм от 1968 година - \"Сърцето е самотен ловец\". Лок влезе в дълъг съдебен спор с бившата си любов Клинт Истууд, след като двамата се разделиха през 1989 година. Той бе уреден за неназована сума през 1996 година.", "date": "2018.12.14", "title": "Починала е актрисата с номинация за \"Оскар\"Сандра Лок"}
{"url": "https://www.24chasa.bg/novini/article/7200000", "text": "Крайно време е да се направят законодателни промени и да се премахне съкратената процедура намаляваща присъдата автоматично с 1/3! Моля, за съдействие тези които знаят как се процедира, за да се започне подобно нещо да се свържат с мен! Това написа във фейсбук майката на убитата на Дарина Министерска - Ваня.   Той е застрелял Дарина в апартамент в софийския квартал \"Надежда\", в който живеели на семейни начела, а след това с куршум в главата убил и дъщеричката си Никол. Ваня Миниситерска публикува линк към статия във връзка с присъдата за убийството на 38-годишния балетист Мартин Чикалов, която предизвика гневна реакция във Варна.", "date": "2018.12.14", "title": "Майката на убитата от Викторио Дарина моли за помощ"}
{"url": "https://www.24chasa.bg/novini/article/7200005", "text": "В резултат на полицейските действия на криминалисти от областната дирекция и колегите им от Четвърто РУ e установен 31-годишен мъж, с криминалистически регистрации в полицията, извършил взломна кражба от частен дом в Бургас. Това съобщиха от пресцентъра на МВР.  Изяснено е, че неканеният гост успял да отмъкне от дома на възрастна жена златни накити с тегло над 300 грама, марков часовник и 1000 евро. При задържането му е открит часовника, част от парите, както и къде са продадени златните накити. Наложена му е постоянна мярка за задържане. Работата по образуваното досъдебно производство продължава.", "date": "2018.12.14", "title": "Арестуваха 31-годишен за кражба в Бургас, взел бижута и 1 000 евро от дома на възрастна"}
{"url": "https://www.24chasa.bg/novini/article/7199169", "text": "Със зарята на Нова година идва и електронната винетка. За първи път в България шофьорите няма да са принудени да купуват хартиени стикери и да ги лепят по предното стъкло на автомобилите. Електронният вариант бе приет с промени в Закона за движение по пътищата и влиза в сила още от първия час на 2019 г., а продажбите стартират на 17 декември. Но до Нова година ще важат хартиените стикери. За тези, които имат валидност и след 1 януари, няма да е задължително да се конвертират в електронни. Купуването на електронните става чрез мобилно приложение за телефон, чрез bgtoll.bg, на терминал или по стандартния начин на гише. До понеделник сайтът и мобилното приложение ще бъдат подложени на няколко финални теста, обясниха от Агенция “Пътна инфраструктура” пред “24 часа”. Операцията по купуването отнема около минута и половина, шофьорите трябва да въведат регистрационния номер на автомобила, неговата категория и срока на валидност на винетката. Ако номерът е написан неправилно или категорията и периодът на валидност са сгрешени, ще се счита, че за колата не е платена винетна такса. При промяна в регистрационния номер на пътното превозно средство собственикът или ползвателят следва в срок до 3 работни дни да заяви тази промяна в централното управление или в областните на Агенция “Пътна инфраструктура”. Уведомлението може да се подаде и по електронен път. Винетките предвижда наредбата за ползване на платената пътна мрежа. Винетната такса се дължи от собственика или от ползвателя на пътното превозно средство. Новата електронна система за таксуване е сред най-модерните в Европа. Всичките етапи са дигитализирани, в България няма да има бариери, на които шофьорите да спират, за да платят. Покритието на пътната мрежа със стационарни контролни рамки за България догодина с пускането на толсистемата ще е два пъти повече от средното за Европа. В Унгария са 101 рамки и 50 мобилни екипа срещу 295 стационарни и 55 автомобила за България. Това означавало, че коефициентът на ефективност при контрола щял да обхване със сигурност 40-46% от трафика. Колко точно ще е ефективна системата, вероятно ще стане ясно след февруари 2020 г. Това е крайният срок, в който изпълнителят трябва да дооборудва последните 95 стационарни контролни точки. Първите 100 трябва да се готови най-късно до 9 август 2018 г. За контрола на водачите освен КАТ от 1 януари 2019 г. ще има и толполиция. Тя ще е разположена по пътищата, а специални сателити ще дават сигнал на служителите, че покрай тях преминава нарушител. и плащането на санкцията за липса на винетка ще може да се осъществява и на пътя с дебитна или кредитна карта. 300 лв. глоба и 70 лв. компенсаторна такса ще плащат шофьорите, които не са си купили винетка и бъдат хванати на пътя. За камионите над 12 тона и превозните средства между 3,5 и 12 тона компенсаторната такса е съответно 175 и 125 лв. Глобата за тях е 1800 лв. Таксата ще играе ролята на междинна санкция. “След заплащане на компенсаторна такса пътуването ще може да продължи до края на астрономическия ден без купена винетка, но на следващия ден, ако не се закупи, отново е налице нарушение”, каза Олег Асенов, експерт към АПИ. При отказ таксата да се плати на място ще се съставя акт за нарушение и ще се отнема синият талон на автомобила, както е при останалите нарушения на Закона за движение по пътищата. Началната дата на действие на електронната винетка, заявена при плащането, не може да е по-късна от 30 дни след датата на закупуването. Няма промяна в цените. Новото е, че догодина която ще важи от 12 ч в петък до 23,59 ч в неделя. Тя струва 10 лв. и се очаква да е по-предпочитана в сравнение със седмичните и месечните от шофьорите, които по-рядко пътуват, мотивират се от АПИ. Цената е изчислена, като са взети предвид редица фактори и разходи. От Световната банка са посочили, че максималната може да е 13,20 лв. Ако пък се приспаднват административните разходи, сумата ставала 7,60 лв. Крайната цена от 10 лв. е определена, като се отчита и евентуалното намаление на приходите от продажба на седмични винетки от транзитния трафик през България. Стойността е съобразена и с директивата на ЕС за електронно таксуване - дневната такса да не надвишава 2% от годишната. До 15 май догодина трябва да бъде въведена в експлоатация толсистемата за таксуване на камионите, които са над 3,5 тона. Тя трябва да е готова дотолкова, че да позволява да започнат тестовете преди официалното функциониране, което е предвидено за 16 август. От средата на май най-късно ще започне да тече 6-месечен срок, в който да се докажат ефективността и функционалността на толсистемата. От Световната банка изчислиха и Каква ще е тарифата, се очаква да бъде обявено от лятото. Последната информация, дадена от пътната агенция, бе, че цената ще стане ясна в началото на декември. При предварително плащане на толтакса за тировете ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка с предварително посочени междинни точки, които не могат да бъдат повече от четири. Допълнителни ПОС терминали ще трябва да бъдат доставени в пунктовете за продажба. Това се посочва в анекс към договора, който АПИ и изпълнителят “Капш” са сключили в края на септември. Наложило се изрично да се посочи необходимостта от устройствата в допълнително споразумение, тъй като в основния договор липсвали изисквания към тези пунктове. Порталните рамки по пътищата в градовете няма да засичат нарушители. В момента 125 рамки действат за контрол и класификация на пътните превозни средства в урбанизирана територия. Общините могат да събират такси от пътища, но не и ако те са в националната или европейската пътна мрежа. Според анекса няма да се доставят индуктивни рамки, както бе планирано в началото. Промяната се наложила след становище от МВР, ще се ползва видеокласификация, тъй като методът имал редица предимства - цифров подпис с изображенията, интеграция на данните със системата на МВР и т.н. Ще се доставят допълнителни камери, тъй като броячите на трафика не били в достатъчно добро състояние. Нови 50 броя лазерни скенери ще послужат за прецизната класификация на превозните средства. Скенерите ще се поставят на стационарните контролни точки, а уверението е, че осигуряват до 95% точност при следенето на преминаващите. От 30 на 7 се намалява броят на мобилните глобяващи офиси на граничните пунктове. Причината е, че от Агенция “Митници” са заявили готовност да осъществяват дейности по правоприлагане.", "date": "2018.12.14", "title": "Електронната винетка на пазара от понеделник"}
{"url": "https://www.24chasa.bg/novini/article/7199996", "text": "Премиерът на Косово Рамуш Харадинай обясни в интервю за ДПА причините и стъпките за създаването на армия на Косово. Днес парламентът в Прищина гласува три проектозакона за превръщане на Косовските сили за сигурност в редовна, леко въоръжена армия, предадоха информационните агенции. Запитан защо е толкова важно в този момент да бъдат положени основите на армия на Косово, Рамуш Харадинай отговаря, че на практика в Косово съществува армия под формата на силите за сигурност. \"Това, което правим сега, е да дадем мандат на Косовските сили за сигурност да защитават Косово като армия\", предаде БТА. В отговор на въпрос за момента на създаването на армията, който според министрите на външните работи на страните от НАТО не е добре подбран, Харадинай казва: \"Ние не гледаме момента. Процесът на трансформация на Косовските сили за сигурност (КСС) започна преди 10 години, под инструкциите и с помощта на нашите партньори от НАТО, включително Германия. Достигнахме момент, в който това е логически необходима стъпка\". В интервюто Харадинай посочва, че армията на Косово след 10 години ще достигне 5000 души от настоящите по думите му 3000 и ще остане лековъоръжена. Премиерът уверява, че армията на Косово не представлява заплаха за сръбското малцинство. \"Само Белград е нещастен\", заяви Харадинай. Косовският премиер посочва, че в КСС има около осем процента сърби. \"Когато връчвах дипломите на новобранците във Феризай (южно Косово), сръбските семейства бяха там и ръкопляскаха, когато се казваха имената на техните синове и дъщери. Но някои сърби напуснаха КСС, защото техните семейства бяха заплашвани и тормозени от сръбските власти\", твърди Харадинай. Запитан за наложените от Прищина 100-процентови мита върху вноса на стоки от Сърбия и изразената тревога от западните партньори на Косово, Харадинай отговаря, че Сърбия никога не е позволявала ефективно внос на косовски стоки. \"Те искаха сертификати за произход, които не признаваха, защото не признават Косово като държава. Те не пускаха камиони с косовски регистрационни номера. Те измислиха ветеринарни правила. Нищо не работеше, когато ние искахме да изнасяме\", каза Харадинай. \"Сърбия води изключително агресивна и деструктивна кампания срещу моята държава. Където може, работи срещу присъединяването на Косово към международни организации - в спортни асоциации, в ЮНЕСКО, последно - в организацията за международно полицейско сътрудничество Интерпол. В крайна сметка ние трябваше да започнем да се защитаваме, затова въведохме митата\", обясни Харадинай. Запитан как въведените от Косово мерки ще спомогнат за диалога между Сърбия и Косово, който от 2011 г. насам е постигнал слаб напредък, а сега е в пълна безизходица, Харадинай посочва, че диалогът вече е бил \"дерайлирал\". Според него това е станало не заради защитните мерки, които прилага Косово, а защото въпросите за територията и границите са били включени в преговорите. Запитан какво лошо има в размяната на територии, премиерът на Косово отговаря, че \"дори само да се говори за това е от смъртоносна опасност за целия регион\". \"Никой на Балканите не е напълно доволен от съществуващите граници. Ако някога отвориш въпроса за границите, ще бъде много трудно да го затвориш. А това, както показаха войните през 90-те години, води до трагедии\", каза премиерът на Косово.", "date": "2018.12.14", "title": "Харадинай: След 10 години армията на Косово ще достигне 4"}
{"url": "https://www.24chasa.bg/novini/article/7200009", "text": "В Пловдив през последните пет години - от 2013 до 2017 г. се наблюдава намаляване на средноденощните превишения на замърсяването с ФПЧ почти двойно. Това каза министърът на околната среда и водите Нено Димов в отговор на депутатски въпрос за стратегията на МОСВ за преодоляване на високите нива на замърсеност с фини прахови частици /ФПЧ/ в Пловдив и последиците от това, предава БТА. По думите му в едната станция от 173 пъти средноденонощните превишения през 2013 г., стават 85 пъти през 2017 г. В другата станция от 107 пъти през 2013 г. намаляват на 71 пъти през 2017 г. Очевидно мерки се вземат, резултатите от измерванията все още са високи, така че мерките трябва да продължат, каза още министърът. Той отбеляза, че в рамките на процедурата за разработване и актуализация на общински програми за качеството на атмосферния въздух по Оперативна програма \"Околна среда\" /ОПОС/ 2014 - 2020 г. се изпълняват 11 договора за безвъзмездна финансова помощ на стойност 1,5 млн. лв. Община Пловдив е един от бенефициентите и е актуализирала вече общинската си програма със средства по тази процедура, каза Димов. Той допълни, че по ОПОС 2014 - 2020 г. е предвиден ресурс от 111 млн. лв. за общините с нарушено качество на въздуха за финансиране на инвестиционни мерки, насочени към намаляване на емисиите от основния източник за замърсяване - битовото отопление. Процедура чрез директно предоставяне на бенефициентите финансова помощ е обявена на 5 декември тази година, отбеляза министър Димов и допълни, че Община Пловдив е допустим бенефициент и се очаква МОСВ да получи предложение от нея в размер до 14 млн. лв.", "date": "2018.12.14", "title": "Нено Димов: Почти двойно са намалели фините прахови частици в последните 5 години"}
{"url": "https://www.24chasa.bg/novini/article/7200102", "text": "Заснемането на фотоси на гей двойки пред държавни институции и поставянето им на ключови места в големите градове на страната, в навечерието на един от най-големите християнски празници Рождество Христово е демонстрация на арогантност и гавра с вековната ценностна идентичност на българите. Недопустимо е! Това се казва в съобщение до медиите на пресцентъра на ВМРО. В него се твърди още: Припомняме, че нашите сънародници само преди няколко месеца почти единодушно осъдиха опитите на евро-либералната общност, джендър идеологията да бъде узаконена в страната ни чрез т.нар. Истанбулска конвенция. Конституционният съд на Република България определи този документ за противоконституционен. Това се казва в позиция на ВМРО – Българско национално движение по повод монтираните в Бургас и Варна рекламни пана с прегърнати мъжки и женски двойки на ключови кръстовища. Надписът им гласи „Няма страшно, това е просто ЛЮБОВ“ и „Различни хора, равни права“. Те са финансирани с европейски пари и са част от цялостна програма на съюза за промотирането на ЛГБТ-общността. Информацията е написана на самите плакати, с логото на ЕС и с QR код, който води до официалната страница на ЛГБТ. Координатор на проекта „Заедно за правата на ЛГБТИ в България“ е фондация „Работилница за граждански права“. Скандалната пропаганда се оказа финансирана с 200 хил. евро по програма „Права, равенство и гражданство“ на ЕК. По информация на самата фондация подобни джендър постери предстои да бъдат монтирани в София и Пловдив, отново на централни места, в непосредствена близост до институции на държавната власт. Ние Патриотите от ВМРО смятаме, че това погазва гражданските права на болшинството от българите. Това е ненужна показност, която може сериозно да обърка ценностната система на подрастващите. Финансирането на подобни скандални „реклами“ на криворазбраната моралност от ЕК е още по–притеснително. Парите на ЕС са от членския внос, който всяка една държава-член на Съюза плаща ежегодно. Кой и защо позволява на бюрократите в Брюксел да разработват и финансират подобни проекти, чиито внушения, заедно с объркания модел на интеграционна политика спрямо бежанския поток, поставиха началото на края на културата и християнските устои на Стария континент? В същото време в пощенските кутии на всички народни представители пристигнаха пропагандни материали, подписани от Фондация „Глас“, Фондация „Ресурсен център – Билитис“ и Младежка ЛГБТИ организация „Действие“ (част от организаторите на гей парада) под мотото „Различни хора, равни права“, чрез които те открито обвиняват държавата, че погазва правата на хората с различна сексуална ориентация. Активистите се позовават на серията от мерки на Комитета на министрите на Съвета на Европа за борба срещу сексуалната дискриминация. За нас това също е част от атаката срещу държавата и политиката на нормалност на управляващата коалиция, част от която са и Обединени патриоти. Това, че благодарение на работата на ВМРО и Патриотите, Истанбулската конвенция беше отхвърлена е ярък пример за национално отговорната политика, която правителството провежда. Да поставяш наравно всички български граждани без оглед на сексуална принадлежност и на общ принцип да отстояваш правата им е държавническо. С какво „различните“ са заслужили повече права? Всички тези въпроси ние ще поставим пред ЕК и Съвета на Европа чрез нашия представител в ЕП и заместник-председател на ВМРО Ангел Джамбазки, като ще поискаме официални отговори. Категорично настояваме също така скандалните билбордове да бъдат свалени и да не бъдат издавани разрешителни за поставянето на нови. Този процес ще бъде проконтролиран по места от общинските съветници и депутатите на ВМРО. Християнските ценности и моралните устои на България трябва да бъдат защитени с категорични действия, а подобни джендър - провокации остро осъдени от държавата.", "date": "2018.12.14", "title": "ВМРО: Скандалните гей билбордове потъпкват държавността и моралните ценности"}
{"url": "https://www.24chasa.bg/novini/article/7200101", "text": "Само до преди няколко години мотото на турската външна политика бе: \"нулеви проблеми със съседите и развитие на положителни отношения с водещите световни сили\". В последно време обаче стратегиите на турските управляващи изглежда са коренно различни, предаде БТА. Остри изявления, скандали, санкции имаше тази година в отношенията на Турция с някои от западните страни. Западът и тази година продължи да критикува Анкара заради ситуацията, свързана със спазването на човешките права в страната, заради действията на турските власти спрямо опонентите и критиците, срещу предполагаемите съучастници в опита за преврат през 2016 г., както и срещу редица граждани на западни страни, заподозрени в подкрепа на тероризма. Най-сериозна криза тази година се разрази в отношенията на Турция с един от основните й съюзници в НАТО - САЩ, като контактите достигнаха най-критичната си точка за последните години. Още миналата година рухнаха надеждите на турското правителство за развитие на положителни отношения с администрацията на Доналд Тръмп, като и през тази година се запазиха разногласията заради подкрепата от страна на Вашингтон за сирийските кюрдски милиции (в рамките на борбата срещу групировката \"Ислямска държава\") и във връзка с искането на Анкара за екстрадиция на мюсюлманския проповедник Фетхуллах Гюлен, който според турските власти стои зад опита за преврат през 2016 г. В началото на годината турският президент Ердоган в гневен изблик заплаши дори с \"османски шамар\" Вашингтон заради продължаващата подкрепа за сирийските кюрдски Сили за защита на народа, които Анкара смята за разклонение на терористичната Кюрдска работническа партия (ПКК). Външният министър Мевлют Чавушоглу пък каза, че Анкара \"или ще възстанови напълно отношенията с Вашингтон, или ще ги скъса завинаги\". Напрежението между Анкара и Вашингтон достигна пика си през август, когато САЩ обявиха, че въвеждат санкции срещу министрите на правосъдието и на вътрешните работи на Турция и увеличават митата за вноса на стомана и алуминий заради случая със задържания американски пастор Андрю Брънсън (Анкара на свой ред въведе реципрочни мерки спрямо САЩ). Пасторът, обвинен от Турция във връзки с терористични организации, прекара година и половина в предварителен арест в страната, а през лятото бе поставен под домашен арест. Решението на турските власти обаче още повече разгневи САЩ, които през цялото време настояваха за освобождаване на Брънсън, един \"невинен човек\", както го нарече президентът Доналд Тръмп. Всичко това доведе до остър спад на турската лира, която през август достигна рекорден минимум, като се обезцени с над 40 процента спрямо щатската валута. Анализаторите, които още в началото на годината коментираха, че турско-американските отношения \"спешно се нуждаят от здрав разум\", се запитаха дали все още е възможно отношенията между двете водещи сили в НАТО да бъдат спасени. През октомври обаче бе огласена изненадващата новина, че пастор Брънсън е пуснат на свобода. Освобождаването на американеца бе приветствано от президента Тръмп, който каза, че това е \"огромна стъпка\" към подобряване на отношенията между Анкара и Вашингтон и благодари на турския си колега Реджеп Тайип Ердоган за съдействието по въпроса. Сред другите въпроси, безпокоящи САЩ, е сближаването между Анкара и Москва, включително тясното им сътрудничество по сирийския проблем. Основна причина за безпокойството на Вашингтон за турско-руските връзки обаче е споразумението за купуването от Турция на руски системи за противовъздушна отбрана С-400, несъвместими със системите на НАТО. Поради тази причина американският Конгрес забрани на Пентагона да достави на Турция изтребители Ф-35, докато Анкара не се ангажира да прекрати преговорите за купуването на системите С-400. \"Това е стилът на Запада - да създава изкуствени кризи. Те си мислят, че когато поискат, могат да продават, когато не искат - могат да не продават. Турция е излязла от тази система на отношения\", каза по този повод турският външен министър Чавушоглу. Освен пререканията със САЩ през 2018 г. продължиха разногласията на Турция в отношенията с ЕС, включително заради това, че години наред преговорите на мюсюлманската страна за членство са в застой. Разногласия имаше и във връзка с прилагането на споразумението Турция-ЕС за спиране на наплива на мигранти към Европа, като според Анкара Брюксел не спазва поетите ангажименти, а според ЕС има информации за нередности, свързани с разпределянето на средствата за мигрантите в Турция. Анкара продължи да обвинява Европейския съюз в несправедливо отношение към страната, но въпреки това през октомври европейският комисар за миграцията Димитрис Аврамопулос заяви, че \"сега е моментът\" Турция да се доближи още повече до Европа. Интересен развой тази година имаше в отношенията между Турция и водещата сила в ЕС - Германия, като се имат предвид остро обтегнатите отношения с Берлин в последно време. Може да се заключи, че през изминалите 12 месеца Турция и Германия показаха, че не могат да се откажат една от друга въпреки напрежението помежду им. Турските власти отправят обвинения към германското правителство, че в страната се укриват заподозрени, издирвани за опита за преврат през 2016 г. Анкара обвинява Берлин и в подкрепа за членове на ПКК. Същевременно в Турция бяха арестувани редица германски граждани, заподозрени в подкрепа за тероризма. Въпреки всички тези разногласия през септември се състоя много важно посещение на Ердоган в Германия - явен опит да бъдат подобрени отношенията с европейските лидери, за да се спре изтичането на чуждестранен капитал и да се сложи край на кризата в турската икономика. Канцлерът Ангела Меркел очевидно улесни нещата за него, като заяви, че Германия има \"стратегически интерес\" от стабилна турска икономика. За Турция Германия е не само главен икономически партньор, но и ключ за отношенията й с останалата част от ЕС. За Германия всяка една нестабилност в Турция - страна с население от 80 милиона - има потенциала да засегне Европа, писа анализаторът Фехим Таштекин. Междувременно на фона на влошените отношения със Запада и тази година Турция и Русия продължиха да задълбочават връзките си. Според турския анализатор Серкан Демирташ отношенията между Анкара и Москва \"надхвърлят тактическите\". Доказателство за това са многото срещи и контакти на президентите на двете страни Тайип Ердоган и Владимир Путин през последните 12 месеца. Кулминацията на \"дружбата\" между двамата лидери бе белязана от завършването на строителството на морския участък от газопровода \"Турски поток\", по който годишно ще се доставят 31,5 милиарда куб. м. руски природен газ в Турция и Европа. Не трябва да се забравя, че \"Турски поток\" бе първото споразумение между Русия и Турция, подписано след \"самолетната криза\" през ноември 2015 г. (след като турски изтребители свалиха руския бомбардировач Су-24 в района на турско-сирийската граница), и стана символ на нормализирането на отношенията между двете страни. Една от характеристиките на турската външна политика в последните години стана отдръпването от Запада на фона на обръщането на Изток, в частност засилването на връзките със страни като Китай, Катар, Саудитска Арабия. Трябва да се отбележи, че дори ужасяващото убийство на саудитския журналист Джамал Кашоги в консулството на арабската страна в Истанбул през октомври не доведе до промяна в турско-саудитските икономически отношения. Същевременно през септември Турция и Катар, който е съюзник на САЩ, подписаха търговско споразумение на стойност 15 милиарда долара, включващо доставки на петролни продукти и природен газ, а в средата на същия месец президентът Ердоган защити решението си да приеме луксозен самолет от Катар \"в момент на икономически затруднения\". 2018 бе година, белязана от високо напрежение във външнополитическите отношения на Турция със Запада и най-вече със САЩ. С освобождаването на пастор Брънсън отношенията между Анкара и Вашингтон изглежда се нормализираха, но Сирия остава зона на напрежение между двете страни. Предвид дългосрочните стратегически интереси на Турция и САЩ в редица сфери, обаче наблюдателите не очакват твърде остро конфронтиране между тях. Както коментаторът от Хабертюрк Сердар Тургут писа \"Вашингтон опитва да попречи на режима на Дамаск да възложи на руски фирми големите търгове за изпълнение на възстановителните дейности в Сирия, за да може да остане основният играч\". \"Вашингтон вярва, че Турция може да играе голяма роля в процеса на възстановяването на Сирия. Турски фирми било самостоятелно, било в съдружие с американски фирми може да участват много активно в този процес\", коментира Тургут.", "date": "2018.12.14", "title": "Има ли промяна във външната политика на Турция?"}
{"url": "https://www.24chasa.bg/novini/article/7200134", "text": "На 12 декември жител на столицата потърсил помощ в полицията, след като бил ограбен и отвлечен. Потърпевшият разказал, че около 19.30 часа, докато паркирал личния си автомобил „БМВ“ пред жилището си, бил нападнат от трима непознати, съобщиха от пресцентъра на МВР. Заплашили го с пистолет, привели го в безпомощно състояние, завързали го, отнели мъжката му чанта с пари, документи, часовник, ключове от дома му и други вещи. Качили го в техния автомобил, паркиран наблизо. Докато един от нападателите го пазел, другите двама влезли в жилището му с отнетите ключове, откъдето отмъкнали куфар, часовници и пари. Върнали се на паркинга и един от мъжете потеглил с колата на пострадалия в неизвестна посока. Вторият се качил при тях с „пазача му“ и също потеглил. Малко по- късно нападателите изоставили жертвата си на пътя при с. Казичене. Случайно преминаващ с автомобил мъж го видял и се е отзовал на молбата му да потърсят полиция. Светкавично стартирали действия от екипи на СДВР. В рамките на разследването били установени и задържани извършителите на престъплението- трима мъже на 27, 38 и 45 години, криминално проявени и осъждани. Установено е, че двама от тях живеели на територията на столицата без адресна регистрация. След доклад на събраните материали в Софийска градска прокуратура тримата са привлечени като обвиняеми. Наложени са им мерки за неотклонение „задържане под стража“ за срок до 72 часа.", "date": "2018.12.14", "title": "Арестуваха трима рецидивисти за грабеж в София"}
{"url": "https://www.24chasa.bg/novini/article/7200133", "text": "Европейският съюз, както и НАТО, не подкрепя решението на парламента на Косово за създаване на собствена армия, се казва в изявление на външнополитическата служба на ЕС, цитирано от ТАСС и БТА. \"Парламентът на Косово днес взе решение за силите за сигурност на Косово. Както и НАТО, ЕС продължава да смята, че мандатът на силите за сигурност на Косово може да се променя само в хода на поетапен и всеобхватен процес в съответствие с конституцията на Косово\", се казва в изявлението. В документа не се пояснява какво означава \"поетапен и всеобхватен процес\" в контекста на създаване на въоръжени сили на Косово. ЕС очаква от Косово да продължи да изпълнява задълженията си във връзка с Брюкселското споразумение с Белград, включително всички задължения в сферата на сигурността, се казва в документа.", "date": "2018.12.14", "title": "ЕС и НАТО не подкрепят създаването на армия на Косово"}
{"url": "https://www.24chasa.bg/novini/article/7200139", "text": "Служители на „Икономическа полиция“ в ГДНП, колегите им от СДВР, заедно с представители на Националната агенция за приходите и Комисията за защита на потребителите, предприеха съвместни инспекции на територията на стоковия базар Илиянци. Това съобщиха от пресцентъра на МВР. В рамките на три дни – от 10 до 12 декември, са проверени 118 моторни превозни средства, 11 физически лица и 29 търговски обекта. В хода на съвместните действия са констатирани нарушения в 17 обекта, като преобладаващите от тях – установена разлика в касовата наличност. Сред другите нарушения са неиздаване на касов бон, несъхранение или липса на месечни отчети, некоректно водене на касова книга и липса на удостоверения за регистрация на касов апарат.", "date": "2018.12.14", "title": "17 нарушения откриха при проверки на стоковия базар Илиянци"}
{"url": "https://www.24chasa.bg/novini/article/7200140", "text": "Съдът на Европейския съюз отхвърли днес жалба на ислямисткото палестинско движение Хамас, което оспорваше решението на ЕС да го включи в списък на терористични организации, с последица блокиране на авоарите му, предаде Франс прес. Решението на Съвета на ЕС датира от декември 2001 г., след атентатите на 11 септември в САЩ. Неколкократно потвърдено след това, то беше оспорено пред Съда на ЕС, който през 2014 г. се произнесе в полза на Хамас, като го анулира поради формални неточности. Последва юридически дебат с много технически подробности, който приключи през лятото на 2017 г. с анулиране от Съда на ЕС на неговото решение от 2014 г., предаде БТА. Движението Хамас, управляващо ивицата Газа, обяви на 26 юли 2017 г. намерението си да \"доведе до успешен край юридическата битка\" да бъде извадено от списъка на терористичните организации. Сезиран да се произнесе отново, Съдът на ЕС в Люксембург днес отхвърли \"жалбата на Хамас, засягаща решенията на Съвета на ЕС, приети от 2010 до 2014 г., както и през 2017 г.\", според комюнике на Съда. Обратно на това, което твърди Хамас, продължава комюникето, \"вземането на властта след избори, политическият характер на дадена организация или нейното участие в правителство не представляват мотив, позволяващ да се избегне прилагането на правилата, съдържащи се в общата позиция на ЕС\" относно терористичните организации. \"Тъй като не е суверенна държава, Хамас не може да се позовава в своя полза на принципа на ненамеса, за да се опитва да отмени решенията на Съвета\", подчертава комюникето. Освен това ислямисткото движение твърдеше, че ЕС не може да се опира на позицията на САЩ, за да преценява терористичния му характер. Американските преценки не могат да служат на основа на актове на Съвета, но това не ги прави невалидни, възрази Съдът.", "date": "2018.12.14", "title": "Съдът на ЕС отхвърли жалба на Хамас срещу включването му в списък с терористични организации"}
{"url": "https://www.24chasa.bg/novini/article/7200156", "text": "Лингвисти от Асоциацията за немски език избраха за дума на годината в Германия heisszeit (хайсцайт), която в превод означава горещ период, предаде ДПА. С тази дума се имат предвид не само неумолимите горещини в страната тази година, но и климатичните промени, поясниха от асоциацията. Освен това става въпрос за игра на думи, тъй като heisszeit (хайсцайт) се римува с eiszeit (айсцайт) - думата на немски за ледников период, предава БТА. Екстремните горещини доминираха седмици наред новините в Германия това лято, от банални информации за повишаване цената на сладоледа до такива за забрана да се изпомпва вода от водоеми и за затваряне на железопътни линии, тъй като релсите са се изкривили под въздействието на високите температури.", "date": "2018.12.14", "title": "Германски лингвисти избраха дума на годината"}
{"url": "https://www.24chasa.bg/novini/article/7200161", "text": "Само заедно с нашите партньори от общините, синдикалните, браншовите и неправителствените организации можем да решим предизвикателствата пред образователната система. Това заяви министърът на образованието и науката Красимир Вълчев по време на поредния съвет на Синдиката на българските учители /СБУ/, който се състоя в София, съобщи пресцентърът на МОН. По думите на министъра, образованието е и ще продължи да бъде най-важното условие за развитието на обществото. \"В центъра на системата са учителите. Има политическо и обществено съгласие, че те трябва да бъдат мотивирани. Затова започнахме политика за повишаване на възнагражденията им\", е заявил министър Вълчев. Той е посочил, че се разчита на преподавателите да включат децата от уязвимите групи в образователния процес, да помогнат за тяхното възпитание в хуманизъм и добродетели, да им дадат знания, с които да се реализират на пазара на труда, както и да развиват креативност, инициативност и дигитални умения. Председателят на СБУ Янка Такева е подчертала, че благодарение на съвместните усилия в обществото се издига авторитетът на учителите и уважението към техния труд. Тя е допълнила, че това задължава преподавателската общност да е единна и да работи усилено за постигане на по-добри резултати за българските деца и ученици.", "date": "2018.12.14", "title": "Красимир Вълчев: Решаваме проблемите в образованието със социалните партньори"}
{"url": "https://www.24chasa.bg/novini/article/7200196", "text": "Пътнически самолет беше принуден да се върне обратно, след като е излетял, заради забравено човешко сърце на борда. Куриозният случай е от неделя, но световните агенции разпространиха информацията едва в четвъртък, пише Би Би Си. От компанията „Саутуест еърлайнс” обясниха, че органът е трябвало да бъде транспортиран от Калифорния до Сиатъл, където да бъде възстановена клапата и сърцето да бъде пригодно за бъдещи нужди, предава  Планът обаче не бил изпълнен, а липсата на сърцето била установена чак, след като самолетът вече бил на половината от пътя до Далас. Самото сърце не било предвидено за конкретен пациент.", "date": "2018.12.14", "title": "Забравиха човешко сърце в самолет"}
{"url": "https://www.24chasa.bg/novini/article/7200195", "text": "С ръководителя на Европейската централна банка Марио Драги обсъдихме отново готовността на България за членство в еврозоната. Това написа във фейсбук премиерът Бойко Борисов, който е в Брюксел.  Пред него отбелязах добрите макроикономически, фискални и финансови показатели на България.                                                                                                                                                                                                                                                                                                                       ", "date": "2018.12.14", "title": "Борисов: Обсъдихме готовността на България за членство в еврозоната с Марио Драги"}
{"url": "https://www.24chasa.bg/novini/article/7200204", "text": "Мъж от добричкото село Победа е осъден на пробация за нанасяне на средна телесна повреда. 38-годишният С.Р. трябва да изпълнява 3 пробационни мерки – полагане на 120 часа безвъзмезден труд в полза на обществото за срок от една година, задължителна регистрация по настоящ адрес за срок от 9 месеца с периодичност 2 пъти седмично, както и задължителни периодични срещи с пробационен служител за същия срок. Наказанието му е наложено с присъда на Районния съд - Добрич, която беше потвърдена от състав на Окръжния съд. Той е признат за виновен в това, че на 3 април 2014г. в Добрич е причинил на свой познат средна телесна повреда, довела до затруднение на дъвченето и говоренето на пострадалия. От данните по делото става ясно, че подсъдимият и потърпевшият не били в добри отношения. В деня на нападението те се срещнали в района на автогарата и започнали разговор. След известно време, изненадващо, 38-годишният С.Р. нанесъл удар с юмрук в лицето на пострадалия. Последният не могъл да реагира и да се предпази, паднал по гръб на земята, ударил си главата и от устата му потекла кръв. Счупен му бил един зъб, а друг бил силно разклатен и впоследствие се наложило да бъде изваден. Подсъдимият е обжалвал първоинстанционната присъда с настояване да бъде оправдан по повдигнатото му обвинение, но след цялостна проверка на обжалваната присъдата, Окръжният съд прецени, че искането му е неоснователно. Съдебният състав счете, че направените от първата инстанция изводи за авторството на деянието и вида на причинената телесна повреда са правилни, а наложеното наказание е съобразено със степента на обществена опасност на деянието, със съдебното минало на подсъдимия и отношението му към извършеното. Решението на Окръжния съд е окончателно и не подлежи на обжалване.", "date": "2018.12.14", "title": "120 часа безвъзмезден труд за на нанесена средна телесна повреда"}
{"url": "https://www.24chasa.bg/novini/article/7200215", "text": "Сръбският премиер Ана Бърнабич предупреди, че формирането на армия на Косово е най-голямата заплаха за регионалния мир на Балканите и добави, че след тази голяма стъпка назад е трудно да се говори за преговори, предаде Танюг, цитирана от БТА. \"Изключително много сме разтревожени. Не само че армия на Косово е в противоречие с всички международни споразумения, а би представлявала и нарушение на конституцията, която самите те изработиха и приеха. По този начин те всъщност показват, че са готови да нарушат собствената си конституция\", заяви Бърнабич в интервю за италианския вестник \"Република\", публикувано днес. Председателят на Сръбската листа, най-голямата партия на косовските сърби, Горан Ракич заяви, че с приемането на закона за формиране на армия Прищина по най-груб начин е нападнала мира и сигурността и призова сърбите към сдържаност и да не се поддават на провокации. \"Днес в Прищина в присъствието на всички международни представители, пред очите на ЕС, ООН и целия свят бяха потъпкани уставът на ООН, резолюция 1244 на Съвета за сигурност, Кумановското споразумение и международното право\", заяви Ракич на пресконференция след заседание на Кризисния щаб. Той подчерта, че с формирането на армия най-грубо е погазена резолюция 1244, в която ясно се казва, че единствените въоръжени сили в Косово са КейФОР. С днешното решение Косово показа, че не иска мир, каза Ракич. Представителите на Сръбската листа говориха пред журналистите облечени в тениски, на които символично са зачеркнати резолюция 1244 на Съвета са сигурност на ООН, Кумановското споразумение и международното право.", "date": "2018.12.14", "title": "Ана Бърнабич: Армията на Косово е най-голямата заплаха за регионалния мир"}
{"url": "https://www.24chasa.bg/novini/article/7200416", "text": "Тази сутрин самолет C-27J „Spartan“ от транспортна авиогрупа Враждебна на Военновъздушните сили излетя за летище Варна в изпълнение на специална задача – донорска ситуация за органна трансплантация в УМБАЛ „Света Марина“ – Варна. На борда на самолета се намираха два медицински екипа от Военномедицинска академия и УМБАЛ „Александровска“, съобщиха от пресцентъра на военното министерство. В 15:19 часа днес, 14 декември, самолетът кацна обратно на летище Враждебна. Задачата беше изпълнена успешно, независимо от сложните метеорологични условия. Командир на екипажа е капитан Николай Георгиев, помощник-командир - капитан Калина Денева и борден инженер капитан Огнян Лидански.", "date": "2018.12.14", "title": "\"Спартан\" транспортира орган за трансплантация и медицински екипи до Варна"}
{"url": "https://www.24chasa.bg/novini/article/7200579", "text": "Влакът от Скопие за София ще тръгне през 2027 г. Жп линията от Скопие до българската граница трябва да се построи до 2025 г., а за цялостното жп свързване ще трябва да почакаме още две години, когато се очаква да бъде изградена линията от София до българо-македонската граница, съобщи македонската телевизия Алсат М, цитирана от БТА. Министерството на финансите в Скопие подписа днес договора за грант от 68,6 милиона евро, отпуснат чрез Инвестиционната програма за Западните Балкани, договорена миналото лято на срещата на високо равнище в Триест. С тези средства се финансира втората фаза от изграждането на жп линията от Беляковце од Крива паланка, която е част от коридор номер 8, дълга е 34 км и струва общо 145 милиона евро. За тази отсечка бе обявен търг и се очаква изграждането да започне догодина. \"През тези няколко години, тъй като това е стратегически проект за коридор номер 8, ние от наша страна ще бъдем максимално посветени, надявам се да няма проблем и от страна на България\", каза министърът на транспорта и съобщенията Горан Сугарески.", "date": "2018.12.14", "title": "Влакът от Скопие за София ще тръгне \nпрез 2027 г."}
{"url": "https://www.24chasa.bg/novini/article/7200617", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Турция в България Н.Пр. д-р Хасан Улусой. По време на разговора бяха обсъдени двустранните отношения, като бе отбелязано отличното сътрудничество по охраната на българо-турската граница. Цветанов благодари на посланик Улусой за надеждното партньорство и последователните усилия на турската страна за предотвратяване на нелегалната миграция към ЕС през българската граница с Турция. Това съобщиха от пресцентъра на ГЕРБ. Двамата обърнаха внимание на отличните отношения между България и Турция, като подчертаха ролята на личната комуникация и доверие между премиера Борисов и президента Ердоган за доброто сътрудничество между двете държави. Те се обединиха около очакването за надграждане на двустранните отношения в редица сфери през следващата година.", "date": "2018.12.14", "title": "Цветанов на работна среща с посланика на Турция в България"}
{"url": "https://www.24chasa.bg/novini/article/7200633", "text": "Британците ще трябва да плащат след Брекзит по седем евро, за да получат 3-годишно разрешително да пътуват в Европейския съюз, съобщи Ройтерс, цитирана от БТА. ЕС е процес на подготовка на нова система за безвизово пътуване, която трябва да е готова до 2021 г. Целта й е увеличаване на сигурността. Европейската комисия предложи Великобритания да бъде освободена от визи, ако страните постигнат споразумение за Брекзит преди напускането на Обединеното кралство на 29 март 2019 г. Новата система на ЕС, която се разработва, е сходна на системата, използвана от САЩ, и ще се прилага спрямо страни извън блока, чиито граждани могат да пътуват в Европа безвизово. В момента броят на тези страни е 61. Системата ще започне да се прилага за Обединеното кралство след края на преходния период след Брекзит. Засега се предвижда този преходен период да приключи в края на 2020 г., въпреки че може да бъде и удължен. Таксата от 7 евро няма да се плаща от пътуващи лица под 18 и над 70 години. Мярката ще важи и за страни, асоциирани с европейската зона за свободно пътуване. Това означава, че британците ще трябва да плащат, за да пътуват до Норвегия, Исландия, Швейцария и Лихтенщайн, тъй като те са част от така наречената Шенгенска зона, въпреки че са извън ЕС. Новата система няма да важи за страни, които не са в Шенген, като Ирландия. Ако Великобритания напусне блока без споразумение, британците ще трябва да кандидатстват за визи, за да пътуват в ЕС, каза днес говорителка на Еврокомисията.", "date": "2018.12.14", "title": "Британците ще трябва да плащат по 7 евро за безвизово пътуване в ЕС след Брекзит"}
{"url": "https://www.24chasa.bg/novini/article/7200645", "text": "От гледна точка на САЩ е важна енергийната диверсификация за България, за да няма зависимост от само един енергиен източник. Суверенно право на България е да реши дали продължението на \"Турски поток\" ще премине през страната. Това каза първият заместник-държавен секретар на САЩ Джон Съливан в петък на брифинг в Министерския съвет след срещата си с вицепремиера и министър на външните работи Екатерина Захариева. По отношение на офертата за купуването на самолети F-16 от страна на българското правителство, Съливан отговори, че тези самолети са оперативно съвместими със самолетите, които са на въоръжение в НАТО, но дали България ще приеме офертата на \"Локхийд Мартин\", това също е суверенно решение на България. Вицепремиерът Захариева информира, че с Джон Съливан са изтъкнали, че въпреки ръста в търговските отношения, между България и САЩ, има голям потенциал за тяхното засилване. Обсъждано е било и партньорството в сферата на отбраната. Освен това, България и САЩ имат една и съща позиция по отношение на европейската перспектива за Западните Балкани, добави Захариева. Захариева благодари за доброто сътрудничество със САЩ и се надява, че в близко бъдеще визовият режим за българските граждани, които пътуват в Америка, ще се премахне. Джон Съливан подчерта, че държавният секретар на САЩ Майк Помпео иска да засили взаимоотношенията на САЩ с България. Според Съливан, двустранните отношения между България и САЩ непрекъснато се засилват и задълбочават.", "date": "2018.12.14", "title": "САЩ: Суверенно право на България е да реши \"Турски поток\" да мине през страната (Видео)"}
{"url": "https://www.24chasa.bg/novini/article/7200642", "text": "На около 30-40 метра от простреляното тяло на началника на КАТ-Казанлък Тодор Николов са открити 4-5 пачки банкноти български левове с различен номинал между 100 и 20 лева, както и револвер в кожен кобур, най-вероятно незаконен и кутийки с боеприпаси за него. Това съобщи току-що на брифинг в Казанлъшкото село Бузовград окръжният прокурор на Стара Загора Дичо Атанасов.  Той потвърди, че около 13 часа при обход на полицаите за охрана на обществения ред в Казанлък край стената на язовир \"Копринка\" в гориста местност е открито тялото на издирвания от сряда Тодор Николов. Той бил в личния си автомобил, прострелян в дясното слепоочие с един куршум. В ръката си все още стискал служебния си пистолет \"Макаров\", поради което основната версия на разследващите е самоубийство. Според директора на ОД на МВР в Стара Загора старши комисар Георги Хаджиев смъртта е настъпила около 38 часа преди тялото да бъде открито, тоест малко след като катаджията е бил обявен за издирване в сряда. Разследващите тепърва ще преброят колко лева са откритите пари, но най-вероятно те са по-малко от 10 хил. лева и ще установяват дали има връзка между тях и мъртвия. На този етап не се изключва и вероятността парите да са във връзка с някаква корупционна практика в КАТ-Казанлък, макар че до момента не са подавани сигнали за подобни нарушения.  По повод запитвания от медии ви уведомяваме, че Районна прокуратура-Казанлък ръководи разследване по досъдебно производство за престъпление по чл. 127 ал. 1 от Наказателния кодекс – който, по какъвто и да е начин, подпомогне или склони другиго към самоубийство и последва такова. На 14 декември 2018 г., край с. Бузовград, общ. Казанлък, в личния си лек автомобил е бил намерен Т.Н., на 44 г., като е установено, че той е починал от прострелване в слепоочието с огнестрелно оръжие. В хода на досъдебното производство ще се събират доказателства по установяване на всички факти и обстоятелства по случая. В момента се извършва оглед на местопроизшествие от следовател в Окръжен следствен отдел при Окръжна прокуратура –Стара Загора, като участва и съдебен лекар. По досъдебното производство предстои назначаване на съдебно-медицинска и балистична експертизи, събиране на гласни и писмени доказателства и други действия за установяване на цялостната фактическа обстановка. На местопроизшествието са Дичо Атанасов, окръжен прокурор на гр. Стара Загора, и Таня Димитрова, районен прокурор на гр. Казанлък.", "date": "2018.12.14", "title": "Пачки левове и револвер открити на 30-40 м от тялото на началника на КАТ-Казанлък"}
{"url": "https://www.24chasa.bg/novini/article/7200600", "text": "Четвърти човек почина от раните си след терористичното нападение на коледния базар в Страсбург във вторник, съобщи парижката прокуратура, цитирана от Ройтерс, предаде БТА. \"Човекът се бореше за живота си\", съобщи служител от прокуратурата. Той направи уточнението, че последната жертва не е човекът, изпаднал в мозъчна смърт след атаката. Така освен 4-те жертви на нападението още 12 души са ранени. Нападателят - 29-годишния Шериф Шекат, бе застрелян след двудневно издирване снощи, след като откри огън по полицията, която откри местонахождението му в квартала Нойдорф в южните покрайнини на Страсбург. В хайката по залавянето му участваха над 700 души от силите за сигурност.", "date": "2018.12.14", "title": "Жертвите на терористичната атака в Страсбург вече станаха 4 (Обновена)"}
{"url": "https://www.24chasa.bg/novini/article/7200695", "text": "Турският президент Реджеп Тайип Ердоган е разговарял днес по телефона с американския си колега Доналд Тръмп, съобщава Анадолската агенция, като се позовава на източници от турското президентство. Двамата са обсъдили двустранни въпроси, теми, свързани със сигурността и борбата срещу тероризма и последните развития в Сирия. Ердоган и Тръмп са постигнали съгласие за осигуряване на по-ефективна координация във връзка със Сирия. Ердоган е изразил пред Тръмп легитимните безпокойства на Турция за сигурността, произтичащи от присъствието и действията на терористичната организация ПКК/ПДС/СЗН. Анкара разглежда сирийската кюрдска Партия на демократичния съюз /ПДС/ и нейната милиция Сили за защита на народа /СЗН/ като разклонение в Сирия на Кюрдската работническа партия /ПКК/, която от 1984 г. води въоръжена борба срещу турската държава. Макар да признават ПКК за терористична групировка, САЩ я разграничават от СЗН, партньор на САЩ на терен в Сирия в борбата срещу \"Ислямска държава\". Телефонният разговор се е състоял, след като на 12 декември турският президент Реджеп Тайип Ердоган заяви, че до няколко дни Анкара ще започне операция на изток от р. Ефрат в Сирия.", "date": "2018.12.14", "title": "Ердоган разговаря  по телефона с Тръмп за Сирия"}
