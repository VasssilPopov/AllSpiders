{"url": "https://www.24chasa.bg/novini/article/6941432", "text": "Гъбар прекара близо три дни в гората, след като се загуби по време на излет. Сигнал за изчезналия мъж бил подаден в събота в Районното управление в Мадан, съобщиха от полицията. 59-годишният жител на Чепинци излязъл за гъби в петък сутринта, но така и не се прибрал. Полицаи, горски и местни жители са се включили в издирването му, предаде \"Дарик\". Той е бил открит вчера следобед в близост до село Рибница в добро здравословно състояние.", "date": "2018.07.02", "title": "Три дни издирват загубил се по време на излет гъбар"}
{"url": "https://www.24chasa.bg/novini/article/6941283", "text": "Инспекторатите към ведомствата ще наказват чиновниците, когато не изпълняват задълженията си, предвиждат промени в Административнопроцесуалния кодекс (АПК), приети от правната комисия в парламента. Новото е, че за първи път се посочва процедурата за санкциониране на министри, областни управители, шефове на държавни агенции и комисии към Министерския съвет за неиздаване на актове и за непроизнасяне в срок. Вносител на промените е шефът на правната комисия Данаил Кирилов. “Промените са разработени съвместно с вицепремиера Томислав Дончев и Главния инпспекторат на базата на дефицита, който са установили”, обясни Кирилов. Досега в АПК бяха посочени само глоби за чиновниците, които стигаха до 1500 лв. Глобите остават непроменени, но се конкретизира процедурата, по която ще се налагат. Дeтaйлнoтo paзпиcвaнe нa peдa ce нaлaгaло, зaщoтo инaчe aдминиcтpaтивнaтa oтгoвopнoст пpocтo нe ce тъpcела. Санкционирането на администрацията ще бъде задача на инспекторатите, а когато такива липсват - на определени за това длъжностни лица. Koгaтo нapyшитeлитe ca шeфoвe нa изпълнитeлни aгeнции или нa дъpжaвни инcтитyции към миниcтъp, aктoвeтe ce cъcтaвят oт инcпeктopaтa към миниcтъpа. Aкo нapyшeниятa ca извъpшeни oт миниcтъp, oблacтeн yпpaвитeл, пpeдceдaтeли нa дъpжaвни aгeнции, aктoвeтe ce cъcтaвят oт Глaвния инcпeктopaт, а нaказaтeлнитe пocтaнoвлeния – oт пpeмиepa или oвлacтeнo oт нeгo длъжнocтнo лицe. ", "date": "2018.07.02", "title": "Вече и министри ще плащат глоби за несвършена работа"}
{"url": "https://www.24chasa.bg/novini/article/6941421", "text": "25-годишният Румян Стефанов от София спаси живота на 15-годишно момче на турнир по стрийт фитнес в Пазарджик, предаде  15-годишният Илиян Войтишев от Пловдив си глътва езика минути преди началото на турнира. Той се свлича на тревата минути преди началото на състезанието. Румян реагира изключително бързо. Дежурният лекар Александър Палийски също се включва, за да окаже помощ. Илиян вече е добре и е изписан от болницата. Той е изключително благодарен на Румян за бързата реакция. А за самия Румян това е трети случай на спасен човешки живот.", "date": "2018.07.02", "title": "Млад мъж спаси живота на ученик на турнир в Пазарджик"}
{"url": "https://www.24chasa.bg/novini/article/6941294", "text": "“Българска свободна медия” ще се казва дружеството, което ще е шапка на бъдещата червена телевизия. БСП вече е подала документи в Патентното ведомство за запазване на името, разкриха от соццентралата. Управител на дружеството ще е Любомир Коларов, който е работил дълги години в БНТ и е бил и председател на Комитета по пощи и даликосъобщения по време на кабинета “Виденов”. Все още няма взето решение кой ще е шеф на самата телевизия, която най-вероятно ще се казва RED.tv. На “Позитано” 20 обаче вече се спрягат имената на трима журналисти - депутата Александър Симов, Калина Андролова и Стойчо Керев. Андролова бе в закритото наскоро списание A-specto, част от което бе и шефът на президентския кабинет Иво Христов. В последно време обаче списанието започна да критикува Румен Радев и това не се харесва от социалистите. Около средата на юли червените ще подадат документи за лиценз на телевизията и се очаква тя да стартира до края на годината. На последния пленум се появиха и съветниците по проекта - Янчо Таков и Иван Гарелов. Телевизията няма да е партийна, а политематична. Създаването ѝ е последният неизпълнен предизборен ангажимент на Корнелия Нинова към членовете на БСП, чието желание е посланията на ръководството да достигат до тях в автентичен вид. Телевизията щяла да акцентира върху местната власт с предавания и чести репортажи за живота на хората по градове и села, като щяла да разследва и защо местните власти не ги решават. Така БСП стартирала кампанията за местните избори през 2019 г.", "date": "2018.07.02", "title": "Сашо Симов и Калина Андролова оглеждат в БСП за червената телевизия"}
{"url": "https://www.24chasa.bg/novini/article/6941429", "text": "Африканските държавни глави, които от вчера са на двудневна среща на върха в столицата на Мавритания, днес се срещнаха с френския президент Еманюел Макрон, предаде Асошиейтед прес. Те обещаха да координират усилията си за подобряване на сигурността на континента и да се борят с джихадистките организации, по специално в Сахел и в Нигерия, предаде БТА. Макрон пристигна днес в Нуакшот, за да обсъди борбата срещу ислямисткия екстремизъм в региона и начините за финансиране на контратероризма и миротворческите операции. Той планира отделна среща с лидерите на групата Г5 Сахел, която се бори заедно срещу екстремизма и обединява Нигер, Мали, Мавритания, Чад и Буркина Фасо. Неотдавна групата създаде съвместни сили за борба срещу екстремизма, незаконния трафик и организираната престъпност. Утре Макрон пристига на посещение в Нигерия.", "date": "2018.07.02", "title": "Макрон обсъжда сигурността с африкански лидери"}
{"url": "https://www.24chasa.bg/novini/article/6941222", "text": "48 училища и детски градини в София ще бъдат ремонтирани това лято. В 26 от тях ще се работи и през учебната година, съобщи зам.-кметът по строителство и инвестиции Ирина Савина. В обновяването на сградите ще се инвестират общо над 65 млн. лв. След 5 юли ще започнат ремонтите в 26 училища и детски градини в районите “Надежда”, “Връбница”, “Илинден” и “Красна поляна”. Те се финансират по Оперативна програма “Региони в растеж” и струват 63,6 млн. лв. “Ще се изпълняват мерки за енергийна ефективност, ще се ремонтират санитарни възли, ще се изгражда достъпна среда, алармена и пожароизвестителна система, ще се обновяват дворовете и ще се правят детски площадки. Ремонтите в тези обекти ще се изпълняват в следващата година и половина”, обясни Савина. Работите в другите 13 детски градини и 9 училища в 15 района ще стартират след 20 юли. Там ще се ремонтират покриви и ще се въвеждат частични мерки по енергийна ефективност. Текущите ремонти са за 2 млн. лв. и се финансират от общинския приватизационен фонд. Информация за всички обекти, които ще се ремонтират, може да се види на сайта на общината - sofia.bg.", "date": "2018.07.02", "title": "В 26 училища и градини в София ремонтират през учебната година"}
{"url": "https://www.24chasa.bg/novini/article/6941287", "text": "Телефонната централа на посолството ни в Анкара не е в състояние да поеме всички обаждания на граждани. Има две линии и една служителка. Когато тя приема обаждане на едната линия, другата дава свободно. Това обясни посланикът ни в Анкара Надежда Нейнски в специализирания съд в понеделник. Тя беше разпитана като свидетел по делото срещу бившия зам. външен министър Христо Ангеличин. Той е подсъдим заради разпореждането му да бъдат закупени телефонни централи за посолствата ни на стойност около 800 000 лв. без обществена поръчка. На практика обаче до сделка не се стигнало. “През 2016 г. четири пъти съм предлагал да се подмени телефонната централа. Тя представлява стар сандък, на който светят едни копчета. Когато прочетох грамата, че ще я подменят, първата ми реакция беше: Най-сетне”, каза посланикът ни във Варшава Емил Ялнъзов. Според него централата била на 20 г. и не можела да записва при терористична заплаха.", "date": "2018.07.02", "title": "Разпитват Нейнски за телефонни централи"}
{"url": "https://www.24chasa.bg/novini/article/6941398", "text": "Седем бивши постоянни представители на САЩ в ООН при управлението както на републикански, така и на демократични президенти, призоваха държавния секретар Майк Помпейо за възобнови финансовия принос на САЩ в агенцията на ООН, която помага на палестинските бежанци, предаде Ройтерс. През април шефът на агенцията Пиер Креенбюл каза, че САЩ тази година са отпуснали само 60 милиона долара от обещани 365 милиона, предаде БТА. Президентът на САЩ Доналд Тръмп спря помощта за тази агенция, след като постави под съмнение полезността й и заяви, че Вашингтон ще отпуска финансова помощ само ако палестинците се съгласят да подновят мирните си преговори с Израел. Държавният департамент пък заяви, че агенцията трябва да извърши реформи, без да уточни какви. САЩ се опитват да съживят буксуващите мирни преговори между Израел и палестинците, но още не са разкрили някакъв мирен план, отбелязва Ройтерс. \"Тази финансова дупка поставя под въпрос способността на агенцията да продължи да осигурява образование и здравни услуги на милиони хора и се отразява на националната сигурност на най-близките ни съюзници, включително Израел и Йордания\", пишат бившите постоянни представители на САЩ в ООН в писмо с днешна дата. \"Приканваме ви да възстановите финансовия принос на САЩ, за да помогнете при запълването на тази дупка\", се казва в писмото, което е изпратено и на сегашния постоянен представител на САЩ в ООН Ники Хейли и съветника за националната сигурност Джон Болтън. Писмото е подписано от Саманта Пауър, Сюзан Райс, Бил Ричардсън и Мадлин Олбрайт, които са били назначени от президенти демократи, както и от Джон Негропонте, Едуард Пъркинс и Томас Пикъринг, които са назначени от президенти републиканци.", "date": "2018.07.02", "title": "7 бивши представители на САЩ в ООН искат от Помпейо да възобнови финансовия принос"}
{"url": "https://www.24chasa.bg/novini/article/6941228", "text": "Синът на популярния кримигерой Йосиф Йосифов-Йоско Костинбродския - Иван, е бил лидер на банда, продавала дрога и подготвяла побоища и убийства на полицаи и прокурори, които са ги разследвали. Това обяви на брифинг в понеделник шефът на спецпрокуратурата Иван Гешев. 12 човека са арестувани на връх Шипка, обяви директорът на ГДБОП Ивайло Спиридонов. Един вече е в ареста по друго дело, а 4-ма се издирват. Акцията изненадала групата, която се събрала на “оперативка” до историческото място. Бандата попаднала в полезрението на антимафиотите преди около година. Тя разпространявала дрога в софийските квартали и Ако някой откажел, го пребивали. Опитали със сила да превземат наркопазара в София и околните градове. “Преди около 2 месеца постъпи оперативна информация, че въпросните лица планират насилствени действия спрямо служители от ГДБОП, Националната полиция и прокурори от Специализираната прокуратура”, посочи Спиридонов. “В последните дни беше изключително трудно да продължаваме да ги държим под контрол и именно поради тази причина се предприеха действия за залавянето”, допълни той. По думите му действията по време на операцията били извършени с “хирургична точност”. “Тези служители на МВР и Специализираната прокуратура са работили активно върху досъдебни производства, по които обвиняеми и подсъдими са членове на тази група. Свидетелят говори за това, че полицаите и прокурорите не вземали пари и нямало друг начин да се оправят с тях”, обясни Гешев. Той посочи, че сред набелязаните за мишени са служители от Национална полиция и СДВР. за да се установят навиците му. Затова се наложило групата да бъде задържана по-бързо. Гешев не назова поименно задържаните, но потвърди за сина на Йоско Костинбродския. Срещу него има 2 дела в спецпрокуратурата - едно за наркоразпространение, по което баща и син получиха по година затвор на 6 юни т.г., и едно, по което Иван е обвиняем като член на банда за убийства.  Това, което ще направя на този прокурор, ще бъде подарък за баща ми - така се хвалел Иван Йосифов пред свидетел, научи “24 часа”. “Ние работим доста сериозно с МВР и ГДБОП и смятам, че сме постигнали много добри резултати. Явно това вече създава сериозен проблем за част от тези лица, след като се стига до този краен резултат. Ще продължим да работим активно в тази посока и няма да позволим никаква форма на натиск върху служители на МВР и магистрати, които изпълняват качествено задълженията си. Ще бъдем безкомпромисни при констатирането на такива случаи”, каза още Гешев. “Вследствие на пресата върху престъпния контингент се стига до момент, в който се правят заплахи и приготовления за насилствени действия спрямо работещите срещу престъпността служители на МВР и прокурори. Това показва, че ние сме в правилната посока и трябва да продължим”, коментира главният секретар на МВР Младен Маринов. “Като ръководител на професионалното ръководство на МВР заявявам, че няма да допуснем и ще вземем абсолютно всички мерки, които ни позволява законът, да защитим всеки един служител, всеки един магистрат, който, вършейки си работата, попада в такива списъци и срещу него се формират такива действия. Благодаря на екипите, които работиха, това беше денонощен труд. Престъпната група е с много членове, има различни крила, това е едно завършено звено, което има амбиции да завземе все по-голяма територия”, каза още той. В събота късно вечерта спецсъдът е оставил 10-има от задържаните в ареста.  Йосиф Йосифов-Костинбродския е едно от знаковите лица в криминалния свят. Бандитът е в неизвестност от 2014 г., а оттогава 2-ма свидетели срещу него бяха разстреляни. Йоско е свързван с редица престъпления, но освен присъда в Гърция за държане на незаконно оръжие досега успява да се измъкне чист у нас. Първото по-сериозно престъпление, в което е замесено името му, е отвличането на шефа на фирма “Руен” Стефко Колев. Той е похитен на 20 септември 2001 г. и пуснат 6 дни по-късно срещу откуп от 1 млн. лв. За отвличането са задържани хората на Йоско - Даниел Георгиев-Джаки и Борис Арсов-Борчо. Те обаче са оправдани. Двамата попадат в ареста и за убийството на Филип Найденов-Фатик на 19 август 2003 г. Задържани са още Йоско, Асен Петров-Шаки, убит година по-късно, братът на Джаки - Стефан, и Ивайло Йосифов. Доказателствата срещу тях обаче не стигат и ги пускат след 72 часа. Няколко месеца по-късно Борчо е убит на рождения си ден, а бандата на Йоско е подозирана, но никога не е обвинена. Тогава свидетелят по делото за убийството на Фатик - Хрисим Хрисимов, разказва, че е помагал логистично на убийците, но се отмята от показанията си. През 2004 г. след убийството на Шаки полицията задържа хърватина Иван Може. Твърди се, че по маратонката му е открита кръв от убитите. Може обаче е пуснат на свобода и изчезва безследно. След като излиза от ареста, чужденецът отива в заведение в Костинброд и се среща с Йоско. Качва се в джипа му и изчезва безследно. През 2013 г. Йоско отново е задържан - като лидер на банда за убийства. Преди това е в Гърция и там е осъден на 40 месеца затвор заради незаконно оръжие. Гърците го връщат у нас заради дело за дрога.   Междувременно е обвинен за стрелбата по Кирил Киров-Киро Японеца през 2003 г. През март 2014 г. е пуснат от ареста и изчезва. Оттогава е обявен за издирване. Докато делото тече, са разстреляни свидетелите Красимир Гочев-Шмид и Хрисимов. Наскоро за смъртта на Шмид на 20 г. затвор бе осъден Михаил Туцов, но връзка с бандата на Йоско не се доказа. Преди година Йосифов и бандата му бяха окончателно оправдани по делото за убийства. На него стана ясно, че Венци Стефанов го е подозирал за отвличането на сина си Димитър. Дори пратил пари за откуп по Боян Петракиев-Барона, но Йосифов ги върнал и казал, че няма нищо общо с отвличането.  През май м.г. Иван Йосифов е задържан и обвинен, че е член на бандата на Стефан Гевгелийски. Групата продавала дрога и убила надзирателя от софийския затвор Янко Янев. Причината била, че мъжът пречел на Гевгелийски да търгува с дрога, докато е зад решетките. Той излежава присъда от 5 г. затвор като член на наркобригадата на Стефан Бонев-Сако. Шайката на Гевгелийски бе обвинена и за побоя над шефа на Клиниката по ортопедия към столичната болница “Св. Анна” проф. Стефан Станчев. По делото все още не е внесен в съда обвинителен акт.  Преди месец Йосифов получи 1 г. условно от спецсъда за изнудване. Същата присъда, но ефективна, получи и баща му. Прокуратурата е протестирала.", "date": "2018.07.02", "title": "Бандата на сина на Йоско заловена на връх Шипка, подготвяла убийства на прокурори и полицаи (обзор)"}
{"url": "https://www.24chasa.bg/novini/article/6941408", "text": "Европейският парламент изиска днес от групата на евродепутатите от френската партия Национален сбор (която доскоро се казваше Национален фронт) да възстанови над 500 000 евро неоправдани разходи, сред които за бутилки за шампанско и скъпи вечери, предаде Франс прес. Решението бе взето с единодушната подкрепа на Бюрото на ЕП - ръководен орган на институцията, натоварен с валидирането на сметките на различните политически групи, съобщават парламентарни източници. Одит, извършен относно разходите на представители на парламентарната група Европа на нациите и на свободите в ЕП през 2016 г. е показал, че 477 780 евро могат да бъдат смятани за неоправдани разходи. За тях липсвали адекватни документи или пък те били направени при накърняване на принципа на доброто финансово управление или правилата за обществените поръчки. За 2017 г. подобна констатация била направена във връзка с 66 427 евро. След разходите, изброени в доклада от одита за 2016 г., с който се е запознала Франс прес, фигурират стотина коледни подаръци за над 100 евро и 230 бутилки шампанско, от които шест за над 81 евро, както и коледна вечеря за 140 души за обща стойност 13 500 евро. В списъка фигурира и вечеря с индустриалци в парижкия ресторант Л'Амброази, като кувертът е бил 449 евро на човек, както и вечеря, организирана по дипломатически причини в ресторанта Льодоайен близо до авеню Шан-з-Елизе в Париж за двама души като кувертът е бил по 401 евро на човек. В. \"Канар аншене\" съобщи, че във втория случай двамата сътрапезници са били лидерът на италианската партия Лига Матео Салвини, който сега е министър на вътрешните работи на Италия, и лидерката на Национален сбор Марин Льо Пен. Льо Пен, която напусна ЕП, за да влезе във френския парламент миналата година, опроверга тези твърдения. Освен депутатите от Национален сбор, групата Европа на нациите и на свободите в ЕП включва и представители на Австрийската партия на свободата, на италианската Лига и на холандската Партия на свободата. Депутатите от Национален сбор съставляват почти половината от парламентарната група. По-голямата част от неоправданите разходи са били дело на евродепутати от Национален сбор.", "date": "2018.07.02", "title": "Партията на Марин Льо Пен ще трябва да върне над 500 000 евро на Европарламента"}
{"url": "https://www.24chasa.bg/novini/article/6932240", "text": "Общият регламент за защита на данните на ЕС, по-известен като GDPR, е в сила от 25 май т.г., а проектът за изменения в българския Закон за защита на личните данни полека-лека върви. “Джулиан Асандж е единственият човек във Великобритания, на когото му се иска да получава мейли за GDPR”, гласят коментари на умни потребители във фейсбук що е то GDPR. Росен Гърдев, който е експерт по киберсигурност, казва, че новият регламент разширява границите на личната информация. Освен обичайните ЕГН и номер на лична карта лична информация е и имейл, айпи адрес, снимка, ръст, от какво си болен, какви са ти политическите възгледи, каква ти е сексуалната ориентация и т.н. Експертът посочва, че регламентът Той обаче е песимист, че хората и бизнесът у нас знаят какво съдържа новият регламент. “Да, защото в новините го обявяват като новия регламент за лични данни. Това е непълно и подвеждащо, не са само лични данни”, казва Гърдев. Според него е погрешно GDPR да се свързва единствено и само с лични данни. “Самото заглавие показва, че това не е вярно – GDPR (General Data Protection Regulation)”, казва експертът. И уточнява, че GDPR засяга например и земеделец, който отглежда зърнени култури, тъй като сади, жъне и продава готовата пшеница, а това е европейска информация. Гърдев намира в регламента и повече отговорност. “По-приемливо е една компания да знае, че си забременяла, и да ти прати реклама с отстъпки за памперси, съвсем друго е, когато става дума за твоето политическо мнение.” Един от примерите, който с новите правила може да бъде предотвратен, е следният: “Защо е нужно DVR устройството на търговец с дюкян, чиято камера гледа към натоварено кръстовище, да събира информация за 1000 коли на ден, която дори няма да използва. Това е рисковано”. Регламентът “Заради застрахователите... Извън България, ако ти имат здравния картон, ще преценят каква ще ти е застраховката. Правиш например застраховка “Живот”. Казваш: “Ще ви платя премия и искам моята застраховка да е 1 млн. лв.” Но ако застрахователите ти имат личния картон и знаят, че на теб ти остават 3 месеца живот, няма да ти направят подобна застраховка”, обяснява експертът. Кражбата на здравни картони и информация за здравословното състояние на Запад е подсъдна. Гърдев отива и по-надалеч в разсъжденията си. Според него GDPR пази от хибридни войни. “Какво ти трябва за една хибридна война – интернет животът на България е изключително лесно достъпен. Преди Щирлиц е разузнавал, а сега могат да разузнават и от разстояние, без да е нужно някой да ходи някъде. За енергетиката, производството, водата... Ако се знаят на хората личните данни, навиците, политически възгледи, мнения по различни въпроси, интернет и обществена активност, докторите, училищата, колко са умни децата, какви са оценките им, учебните им програми – това може да ти даде по райони хората на какво са податливи. След като човек е профилиран, лесно се намира начин да бъде манипулиран”, обяснява той. Проучвания сред бизнеса в ЕС показват, че към днешна дата а това важи и за регулаторите на европейско и национално ниво, които трябва да следят за спазването и приложението на регламента. “Бизнесът в момента губи и ще продължи да губи милиони. Вижте в колко компании сам човек прави GDPR... Е, няма как да го направи сам”, казва Гърдев. Според него българският бизнес в момента е лъган. “Дали е нарочно, или защото тези, които им вършат тази работа, не са компетентни? Не знам”, добавя експертът. Освен това GDPR дава право на всеки, който е претърпял вреди от резултат на нарушение на регламента, да получи обезщетение от администратора на данни. “Субектите на данни следва да получат пълно и действително обезщетение за претърпените от тях вреди”, предвижда регламентът. В регламента пише, че може да се докладва на регулаторите на европейско и национално ниво, които следят за спазването и приложението на регламента. Глобите за нарушение на регламента могат да достигнат до 20 млн. евро, или 4% от глобалния оборот. Тези наказания се предвиждат за най-тежките провинения.", "date": "2018.07.02", "title": "GDPR пази от хибридни войни"}
{"url": "https://www.24chasa.bg/novini/article/6941355", "text": "Учени дешифрираха генома на коалата - емблематично за Австралия двуутробно животно, което всъщност няма нищо общо с мечките, съобщи Франс прес. Това ще допринесе за защитата на този уязвим вид, чиято популация намалява по впечатляващ начин, предаде БТА. \"Дешифрирането на генома на коалата ни позволи да опознаем генетичното разнообразие на вида и ще помогне за съхраняването му\", заяви един от авторите на изследването Ребека Джонсън от Австралийския музей в Сидни. Коали се срещат в гори в източната и югоизточната част на Австралия, както и на някои австралийски острови. Популацията на тези симпатични животни обаче намалява заради разрушаването на хабитата им, климатичните промени, автомобилисти и кучета. При пристигането на първите британски колонизатори през 1788 г. коалите били над 10 милиона. От Австралийската фондация за коалите прецениха, че днес са останали малко повече от 43 000 екземпляра от вида в природата. Затова коалите са включени като уязвим вид в Червения списък на Международния съюз за защита на природата. Над 50 учени от 7 страни участвали в изследването. Открити са 26 558 генаь, като дешифрирането на генома на коалата е с прецизност 95,1 процента. Тя е сравнима с тази, с която е дешифриран човешкият геном.", "date": "2018.07.02", "title": "Учени дешифрираха генома на коалата"}
{"url": "https://www.24chasa.bg/novini/article/6941361", "text": "Министър-председателят Бойко Борисов е обсъдил с лидерът на групата на ЕНП в ЕП Манфред Вебер резултатите от Българското председателство на среща в Страсбург. Това стана ясно от публикация в социалните мрежи на премиера. \"С председателя на групата на EPP - European People's Party в ЕП Manfred Weber обсъдихме резултатите от Българското председателство и актуални въпроси. Той използва случая да поздрави още веднъж страната ни за ползотворните срещи и свършената работа през последните шест месеца\", написа Борисов.", "date": "2018.07.02", "title": "Борисов обсъди с Манфред Вебер резултатите от Българското председателство"}
{"url": "https://www.24chasa.bg/novini/article/6941366", "text": "21-годишен мъж е с опасност за живота, след като паднал в бетонна шахта на заведение на столичния булевард \"България\", съобщиха от ОДМВР София. Около 8.45 часа на 29 юни в РУ- Самоков постъпил сигнал за мъж в безпомощно състояние, лежащ в бетонова шахта на бул. „България“. На място веднага били изпратени полицейски служители, които установили самоличността на пострадалия. По първоначални данни 21- годишният мъж е паднал в необезопасена шахта с дълбочина около 3 метра, намираща се под аварийното стълбище на заведение, в което е бил клиент до около 2 часа на същата дата. Пострадалият е настанен за лечение с черепно- мозъчна травма и опасност за живота. по случая е образувано досъдебно производство.", "date": "2018.07.02", "title": "21-годишен мъж е с опасност за живота след падане в бетонна шахта на заведение"}
{"url": "https://www.24chasa.bg/novini/article/6941387", "text": "Канадският премиер Джъстин Трюдо реагира за първи път на информации за негово неуместно държание, което той демонстрирал преди 18 години, предаде Франс прес, цитира БТА. Трюдо, който се обрисува като решителен \"феминист\", каза, че не си спомня изобщо за инцидент от подобно естество. Появиха се обаче информации, че през 2000 г., когато той бил на 28 години, по време на музикален фестивал в Крестън, в Британска Колумбия, той опипал журналистка. Това написа канадското издание \"Крестън вали адванс\", в което не се споменаваше името на журналистката. Според вестника Трюдо, който по онова време не е имал политическа роля, е казал на журналистката, че ако е знаел, че тя работи за национално издание, той е щял да бъде по-предпазлив. Телевизия Си Би Ес съобщава, че се е свързала с журналистката, но тя казала, че не иска името й да бъде свързвано с публикации по въпроса.", "date": "2018.07.02", "title": "Журналистка обвини Трюдо в неуместно държание преди 18 години, той не помнел"}
{"url": "https://www.24chasa.bg/novini/article/6941304", "text": "Шест от деветимата каталунски лидери, които са в ареста заради тяхната роля в опита за отцепване на Каталуня, ще бъдат прехвърлени в затвори в областта, обяви днес новото испанско правителство. Това се тълкува като желание от негова страна да успокои напрежението, предаде Франс прес. Предвидено е шестимата души да бъдат прехвърлени в периода сряда-четвъртък в наказателни центрове, които са подчинени на службата за изпълнение на наказания на Каталуня, се казва в изявление на испанското министерство на вътрешните работи. Имената на шестимата каталунски лидери не се съобщават, предаде БТа. Новото испанско правителство, оглавявано от социалиста Педро Санчес, е на власт от един месец. Новината за прехвърлянето на шестимата задържани каталунски лидери в центрове в Каталуня става седмица преди среща в Мадрид между Санчес и ръководителя на каталунското правителство Ким Тора. Срещата ще се проведе на 9 юли. Тримата други обвинени ще бъдат прехвърлени в каталунски центрове за задържане по-късно, се казва в съобщението на испанското вътрешно министерство. Деветимата задържани са обвинявани в бунт заради ролята им в обявяването на 27 октомври миналата година на независимост на Каталуня. Сред тях е и бившият вицепрезидент на областта Ориол Жункерас.", "date": "2018.07.02", "title": "Прехвърлят в каталунски затвор шест от задържаните девет каталунски лидери"}
{"url": "https://www.24chasa.bg/novini/article/6941210", "text": "Миграцията на вълци от района на Чернобилската авария може да разпространи мутирали радиоактивни гени из Европа, съобщи \"Дейли мейл\", цитирана от БТА.  Учени от университета в Мисури регистрираха първия случай на вълк, напуснал пределите на забранената зона от 4300 квадратни километра в Чернобил. След аварията в електроцентралата Чернобил през 1986 г., изоставеният от хората район се превърна в дом на много диви животни, сред които рисове, мишки, глигани и коне. По думите на ръководителя на изследването д-р Майкъл Бърн популацията на сивите вълци в зоната е над седем пъти по-висока от тази в съседните райони. Учените са проследили движението на 14 сиви вълци, като са им поставили каишки с джипиес. Те са установили, че един от тях е преминал 300 километра отвъд забранената зона. Изследователите уточниха, че не се знае дали животните са заразени с радиация. Според тях обаче този случай на миграция \"повдига въпроса за потенциалното разпространение на мутирали вследствие на радиацията гени сред животинските популации в незамърсените райони\".", "date": "2018.07.02", "title": "Вълци от Чернобил може да разпространяват радиоактивни гени из Европа"}
{"url": "https://www.24chasa.bg/novini/article/6941216", "text": "Живи са всички 12 момчета от футболен отбор и треньорът им, които изчезнаха преди 9 дни в пещера в Тайланд, съобщи Би Би Си. 13-имата са добре, потвърди местният губернатор. За издирването на момчетата, пропаднали без вест в комплекса от пещери Там Луанг в Чианг Рои, беше организирана гигантска спасителна операция. В нея се включиха и специалисти от чужбина. Спасителите се надяваха, че изчезналият отбор се е спасил от наводнение в пещерата в подземна камера. Повишеното ниво на водата и калта възпрепятстваха издирването на водолазите. След 9 дни 13-те изчезнали показват признаци на живот, съобщи Ройтерс. Момчетата в отбора са под 16 години.", "date": "2018.07.02", "title": "Живи са 12 момчета, изчезнали от 9 дни в пещера в Тайланд"}
{"url": "https://www.24chasa.bg/novini/article/6941218", "text": "Луксозни покупки довели данъчни инспектори до две жени, които през 2017 г. са похарчили над 1 милион лева, без да имат никакви официално декларирани доходи. Това съобщи говорителят на Националната агенция за приходите Росен Бъчваров. Едната от тях е родена през 1974 г. и е подадена от данъчната дирекция в Пловдив, а другата е родена през 1967 г., а името ѝ е подадено от софийската дирекция. Имената на двете излизат във фактури за извършени услуги или покупки на тяхно име, но в същото време те не са подали данъчни декларации за доходите и са се осигурявали върху минималния осигурителен доход, обясни Бъчваров. Започнала е ревизия, която трябва да установи какви са източниците на доходи в семействата на проверяваните, както и издръжката на домакинствата и техните разходи. “Не е невъзможно да се окаже, че въпросните дами имат богати съпрузи”, застрахова се Бъчваров. Ако бъдат установени несъответствия между имущество и доходи, ще бъдат възложени данъчни ревизии не само за миналата година, а и за последните 5 години, допълват от приходната администрация. В петък НАП официално съобщи, че започват проверки на 290 души, които са извършили разходи за минали години над 50 000 лв., но нямат никакви официално декларирани доходи. Общото между всички, на които са възложени проверки, е, че са се осигурявали върху минималния осигурителен доход, но дори не са подали данъчна декларация. “До този извод стигнахме при анализ на данъчните декларации и базите с данни, с които разполагаме. Сравнихме два източника на информация – данъчните декларации и продажбите на всички регистрирани по ДДС фирми в България на най-различни стоки, включително луксозни. Оказа се, че между двете бази с данни има известно несъответствие - близо 300 души номинално не са декларирали нито лев доход за 2016 г., но едновременно с това са извършили покупки за над 50 000 лева. Все пак има двама души, които за този период са отчели покупки за над 1 млн. лв.”, обясни механизма Бъчваров.", "date": "2018.07.02", "title": "Две жени похарчили 1 млн. лева без да имат доходи (Обновена)"}
{"url": "https://www.24chasa.bg/novini/article/6941225", "text": "Задържан е 34-годишен чуждестранен гражданин, член на престъпна група, който е превозвал 59 нелегални мигранти в камион, съобщава атинският вестник \"Та неа\", цитиран от БТА.  Арестът е бил извършен от полицията на пункт за тол такси край гръцкия град Елефсина. Мигрантите, сред които и непълнолетни, са се намирали в затворената каросерия на нает камион. Разследването е показало, че извършителят е качвал мигрантите в Атина с цел да ги откара до точка, от която могат да напуснат страната. От всеки от мигрантите трафикантът е получавал между 4500 и 5000 евро. Вестникът съобщава, че арестът е извършен миналата седмица.", "date": "2018.07.02", "title": "В Гърция е задържан камион с почти 60 мигранти"}
{"url": "https://www.24chasa.bg/novini/article/6941239", "text": "11-годишно момче подкара колата на дядо си на оживен паркинг на столичен хипермаркет. Видеозаписът беше споделен стотици пъти в социалните мрежи, а полицията ще глоби собственика на колата. В неделя следобед малкият Адриан отива с баба си и дядо си да пазаруват. Около 16.00 часа си тръгват. Тогава той се качва зад волана, запалва двигателя и тръгва, разказва NOVA.  \"Внукът ми идваше, а пък на мен много ми се беше схванал крака. А той кара от 3-4 години, колкото и да е интересно. Казах му да мръдне колата 2 метра, че сме близко до инвалидното паркиране, и той се качи\", разказа възрастният мъж. Той потвърди, че детето е подкарало колата, но само на 3 метра. И призна, че случилото се е грешка. Ондев ще бъде глобен с от 100 до 300 лева за това, че е позволил на непълнолетния си внук да шофира. ", "date": "2018.07.02", "title": "11-годишен подкара колата на дядо си (Видео)"}
{"url": "https://www.24chasa.bg/novini/article/6941250", "text": "Десет души бяха задържани в Италия за трафик на мигранти от Балканите към Швейцария, както и за контрабанда на оръжия, злато, диаманти и за пране на пари, предаде ДПА. В съобщение на полицейското управление на Палермо се казва че са били разбити две престъпни групи - едната базирана в Северна Италия, а другата в Сицилия. Седем от арестуваните са италианци, един е македонец, друг е албанец и трети е косовар. Издирват се още 7 заподозрени, повечето от тях са от балканските страни. Според разследването мигрантите са плащали по 3000 евро, за да бъдат поети в Северна Италия и да бъдат прехвърлени през границата в Швейцария, скрити в миниванове или леки коли. Сицилианският клон на организацията прехвърлял мигранти от балкански страни в Италия, като им предлагал фалшиви разрешения за работа. След това мигрантите били прехвърляни в страни от ЕС. Предполага се, че част от издирваните се крият в Швейцария и Германия. Швейцарските, германските, македонските и косовските власти са помагали на разследването. Според полицейския командир на Палермо Антонио ди Стасио бандитите имали \"конкретни и много опасни връзки със сицилианската мафия - Коза ностра, и с косовски полувоенни групи. Един от задържаните - Фатмир Латифи, според следователите, е продал оръжията, използвани при терористичната атака в македонския град Куманово през 2015 г. Друг от тях бил замесен в опита да се препродадат диаманти на стойност 11 млн. евро, откраднати в Швейцария, на неназовани купувачи в Брюксел. Опитът обаче не успял.", "date": "2018.07.02", "title": "Разбиха две свързани банди за трафик на мигранти с балканско участие в Италия"}
{"url": "https://www.24chasa.bg/novini/article/6941278", "text": "Германската канцлерка Ангела Меркел и вътрешният министър в нейното коалиционно правителство Хорст Зеехофер - лидер на баварските консерватори от ХСС, започнаха ключовата си среща, на която ще се направи опит да бъдат изгладени острите противоречия между тях по въпросите на миграцията. Посредник в разговорите е председателят на Бундестага Волфганг Шойбле, предаде ДПА, цитирана от БТА. Тримата ще търсят възможни решения за изход от кризата в коалицията, противопоставила Меркел срещу Зеехофер. Малко преди началото на срещата в изявление пред излизащия в Мюнхен авторитетен вестник \"Зюддойче цайтунг\" Зеехофер каза, че Меркел дължи канцлерския си пост на него. \"Няма да позволя да бъда уволнен от един канцлер, който е канцлер само благодарение на мен. Човекът, когото настаних на този пост, сега се опитва да ме изхвърли\", каза той. Срещата между Меркел и Зеехофер трябваше да започне в 16 ч. по Гринуич, но започна час по-късно, отбелязва Франс прес. В разговора участват и водещи членове на партията на Зеехофер, пък отбелязва Асошиейтед прес. Срещата се провежда в централата на партията на Меркел Християндемократически съюз. Тази вечер в 20 ч. по Гринуич (23 ч. българско време) ще се проведе среща на лидерите на трите партии в управляващата коалиция - ХДС, ХСС и Германската социалдемократическа партия, припомнят агенциите.", "date": "2018.07.02", "title": "В Берлин започна кризисната среща\nмежду Меркел и опонента й Зеехофер"}
{"url": "https://www.24chasa.bg/novini/article/6941302", "text": "Председателят на Европейския парламент Антонио Таяни оцени днес като успешно завършилото първо българско председателство на Съвета на ЕС, предаде БТА. България постигна резултати по ключови въпроси за гражданите като прекратяването на геоблокирането, въвеждането на електронните карти за студентите и с даването на ясна перспектива за ЕС на Западните Балкани, отбелязва Таяни в изявление, разпространено от пресцентъра на ЕП. Той допълва, че са необходими повече напредък за промяна на правилата за убежището и цялостен отговор на въпросите, свързани с миграцията. Председателят на ЕП призовава австрийското председателство, започнало тази седмица, да постави на първостепенно място задачите по миграцията. По неговите думи е необходимо правилата от Дъблин да бъдат променени възможно най-скоро. Таяни призовава повече внимание да бъде насочено към Африка. Утре председателят на ЕП ще разговаря поотделно в Страсбург с премиерите на България Бойко Борисов и на Австрия Себастиан Курц.", "date": "2018.07.02", "title": "Антонио Таяни даде висока оценка за българското европредседателство"}
{"url": "https://www.24chasa.bg/novini/article/6941306", "text": "Управителят на гръцката централна банка Янис Стурнарас е заявил, че осемгодишната спасителна програма за страната може и да приключва през август, но кризата ще завърши едва когато Гърция е в състояние да взима кредити на пазара на облигации с устойчиви лихви, предава Асошиейтед прес. Стурнарас също така е отбелязал, че решението на кредиторите, взето през юни, да облекчат допълнително гръцкия дълг, като обвържат бъдещите гръцки правителства с фискална дисциплина, ще допринесе за увеличаването на инвестиционното доверие. Доходността на гръцките бенчмаркови десетгодишни ценни книжа в понеделник беше малко под 4 процента, докато по време на пика на кризата показателят надхвърляше 30 процента, предаде БТА. Стурнарас обаче предупреждава в доклад на централната банка, че ангажиментът на Гърция да поддържа високи бюджетни излишъци до 2060 г. ще се окаже сериозно предизвикателство. Той е допълнил, че това е цената, която трябва да платят две следващи поколения за минали грешки на фискалната политика.", "date": "2018.07.02", "title": "Гръцката централна банка: Кризата не е приключила с изхода от спасителната програма"}
{"url": "https://www.24chasa.bg/novini/article/6941309", "text": "Председателят на Комисията по вътрешна сигурност и обществен ред Цветан Цветанов и народни представители взеха участие в трансатлантически парламентарен форум по разузнаване и сигурност в Берлин, съобщиха от пресцентъра на Министерски съвет. Форумът се проведе в Европейската зала Паул-Льобе-Хаус в германската столица, като негови домакини бяха конгресменът Робърт Питингер и членът на Германския Бундестаг Йоханес Зеле. Целта на събитието, което събра на едно място представители на националните парламенти на ЕС и на Конгреса на САЩ, бе да предостави информация за актуалната обстановка в света и за бъдещи перспективи по критични теми в глобален план. Форумът се проведе в 6 панела, които бяха посветени на противодействието на прането на пари, на финансирането на тероризма, на укриването на данъчните системи, на кражбата на идентичност, на трафика на хора и на корупцията. Обсъждаха се още изкуственият интелект, публично-частните партньорства, нововъзникващите заплахи и ответни им реакции, както и нововъзникващите пазари, развиващи се държави и съвместната работа с неправителствения сектор. Председателят на Комисията по вътрешна сигурност и обществен ред Цветан Цветанов благодари на конгресмена Робърт Питингер за приноса му към добрите отношения на интерпарламентарно ниво между Конгреса на САЩ и националните парламенти в Европа в сектор „Сигурност“. „Днешният трансатлантически форум осигури допълнителна добавена стойност за всички участващи парламентаристи и конгресмени, защото темите на него засегнаха всички предизвикателства пред законодателната власт, както и в работата на правоохранителните служби“, сподели Цветанов. В рамките на събитието той връчи на конгресмен Питингер символа на българския парламент и на Българското председателство на Съвета на ЕС. Водената от Цветан Цветанов делегация включва председателя на ПГ на ДПС и член на комисиите по вътрешна сигурност и обществен ред и за контрол над службите за сигурност, прилагането и използването на специалните разузнавателни средства Мустафа Карадайъ, председателя на Комисията за контрол над службите за сигурност, прилагането и използването на специалните разузнавателни средства Димитър Лазаров, члена на Комисията за контрол над службите за сигурност Филип Попов и заместник-председателя на ПГ на „Обединени патриоти“ и заместник- председател на Комисията за контрол над службите за сигурност Валентин Касабов.", "date": "2018.07.02", "title": "Цветанов участва в трансатлантически парламентарен форум в Берлин"}
{"url": "https://www.24chasa.bg/novini/article/6941314", "text": "Алън Лонгмюр, който бе сред музикантите, основали групата \"Бей сити ролърс\", почина в Шотландия на 70-годишна възраст, съобщи Асошиейтед прес. Той свиреше на няколко инструмента, включително бас китара и клавишни. Семейството му оповести в Туитър, че той е умрял заобиколен от близките си. Не се съобщават повече подробности. Лонгмюр се бе подложил на лечение в Единбург, предаде БТА. \"Алън бе изключителен човек. Той донесе толкова много обич на всички, с които се срещна. Смъртта му оставя голяма празнина в семейството ни\", отбелязаха близките му. Бандата \"Бей сити ролърс\" е основана в края на 60-те години на миналия век. Сред хитовете й са \"Bye Bye Baby\" и \"Shang-a-Lang\". От албумите й са продадени над 100 милиона копия. Тя се разпадна през 1978 г. и се събра отново през 2015 г. за поредица свои концерти, за които всички билети бяха продадени.", "date": "2018.07.02", "title": "Почина музикантът Алън Лонгмюр от групата \"Бей сити ролърс\""}
{"url": "https://www.24chasa.bg/novini/article/6941326", "text": "Четиригодишно момиченце, изчезнало преди близо три седмици, днес бе открито мъртво в окръг Агръ (Източна Турция), предаде Анадолската агенция. Малката Лейля Айдемир изчезна преди 18 дни в село Безирхан (окръг Агръ), в което живее дядо й. За издирването на момиченцето бяха формирани няколко екипа. В издирването участваха жандармеристи, полицаи, служители на Дирекцията за управление при бедствия и извънредни ситуации (АФАД), медици, работещи в Бърза помощ, служители в турския Червен полумесец, доброволци, както и специално обучени кучета. Предприето е разследване във връзка със смъртта на момиченцето. Засега не е ясно дали детето е било убито, предаде БТА. Вчера бе съобщено, че друго изчезнало дете в Турция, е открито мъртво. Тялото на осемгодишната Ейлюл Яглъкара бе намерено след седемдневно издирване (с участието на войници, екипи на АФАД и специалните части), заровено под електрически стълб в Анкара. Според първоначалните медицински заключения момиченцето е било измъчвано, насилвано сексуално и удушено. Бруталното убийство на момиченцето в Анкара предизвика обществено възмущение и призиви за по-строги наказания, включително смъртна присъда.", "date": "2018.07.02", "title": "Откриха мъртво 4-годишно момиченце, изчезнало преди 3 седмици в Източна Турция"}
{"url": "https://www.24chasa.bg/novini/article/6941139", "text": "Българката Силвия Желева е победител на Втората световна олимпиада по новогръцки език, съобщи агенция АНА-МПА, цитирана от БТА.  Второто издание на олимпиадата е организирано от Солунския университет \"Аристотел\" и Центъра за новогръцки език с финансовата подкрепа на благотворителната организация \"Иван Савидис\" под егидата на гръцкото Министерство на просветата, науката и вероизповеданията. За победата си Желева ще бъде наградена с участие в магистърска програма в Солунския университет и ще бъде освободена от учебни такси за една година. Наградата включва и парична сума.", "date": "2018.07.02", "title": "Българка е победител на Втората световна олимпиада по новогръцки език"}
{"url": "https://www.24chasa.bg/novini/article/6941149", "text": "Първият от 20 нови метровлака, които ще обслужват третия лъч на метрото вече е в София. Влаковете са произведени от консорциума на Siemens и Newag. Първият влак тръгна към София на 25 юни като транспортирането му се извършваше основно през нощта със специален извънгабаритен транспорт. Това написа кметът на София Йорданка Фандъкова в профила си във фейсбук.  Влаковете са с висока енергийна ефективност и поради олекотената им конструкция, имат и по-нисък разход на енергия. Планираме първите 8 км от третата линия (от бул. „Владимир Вазов“ до „Красно село“) да бъдат пуснати през 2019 г., а следващите 4 км, които преминават през „Овча купел“ до Околовръстния път при Горна Баня – да пуснем през 2020 г., каза още Фандъкова. ", "date": "2018.07.02", "title": "Фандъкова показа новите влакове от третия лъч на метрото (Снимки)"}
{"url": "https://www.24chasa.bg/novini/article/6941138", "text": "Съпругата на президента Румен Радев - Десислава откликна на  Десислава Радева се е включила в търг, чрез който се набират средства за Надежда Огойска, която от две години се бори с рака. Това стана ясно от публикация на поетесата в социалните мрежи, в която тя благодари на първата ни дама. \"Днес е рожденият ден на моята Надежда. Аз искам за нея само едно нещо - здраве! Другото тя ще си го постигне сама, както е правила досега. Това, което й трябва в момента, е вашата помощ. И тя я получава толкова щедро, колкото не сме си и помисляли! С благодарност към г-жа Dessy Radeva, която се включи в търга за набиране на средства за Надежда Огойска, към Ajda Chausheva, която организира тази форма, към всички съпричастни и към всички, които желаят да се включат - НАДЕЖДА винаги има! Поне моята е силна и неотменна!\", гласи постът на Петкова. Съпругата на президента предлага червената рокля от копринен жоржет, с която беше на приема за 24-ти май. \"За да има надежда за лъчезарната Надежда\", мотивира участието си Радева.", "date": "2018.07.02", "title": "Деси Радева продава рокля на търг в помощ на дъщерята на поетесата Маргарита Петкова"}
{"url": "https://www.24chasa.bg/novini/article/6941181", "text": "Поскъпването на тока с 2% от 1 юли само за себе си няма да натовари домакинствата с много големи разходи, ако не повлияе върху останалите цени. Това каза в предаването   президентът на КНСБ Пламен Димитров. „Ако това обаче продължи и още едно тримесечие върви нагоре, сигурно през есента ще сме свидетели на по-драстично увеличение на всички цени на стоки и услуги и тогава няма как това да не повлияе върху издръжката на живот”, посочи той. Засега той не вижда причина търговците да вдигат цените на всички стоки и услуги заради двата процента увеличение на цената на електроенергията. Относно протеста на майките за деца с увреждания Димитров заяви, че те имат основания да бъдат на улицата, но по думите му в същото време решенията, които предлага омбудсманът, не решават в необходимия обем, дълбочина и устойчивост проблема на всички хора с увреждания. Според него трябва да се търси интегрално решение – да бъде решен проблемът на майките, но заедно с това да се видят и всички останали, които страдат и които имат нужда от допълнителна грижа. Трябват повече пари, както и да го говорим, заяви той. Средното увеличение на средната работна заплата за миналата година е около 12%, отбеляза Пламен Димитров. Самият пазар на труда движи нагоре заплатите ни, допълни той. В момента има среда за това заради дефицитния пазар на труда, която налага увеличението на заплатите, независимо от това дали искат синдикатите или не, каза още синдикалният лидер.", "date": "2018.07.02", "title": "Пламен Димитров: Няма причина цените да се вдигат заради поскъпването на тока"}
{"url": "https://www.24chasa.bg/novini/article/6941009", "text": "През март 2018 г. процентът на безработица в Гърция е бил 20,1 процента, докато през февруари същият показател е бил 20,6 на сто, пише гръцкото издание \"Вима\", като се позовава на данни на Евростат, цитирани от БТА.  Въпреки положителната тенденция Гърция остава с най-високото равнище на безработица в ЕС. Гърция обаче е на трето място по темп на намаление на безработицата за една година след Кипър и Хърватия. Безработицата в страната е спаднала от 22,1 процента през март 2017 до 20,1 процента през март тази година. Броят на безработните в Гърция през март е бил 956 хиляди. Процентът на безработица сред мъжете е 16,3 процента, а сред жените - 25 процента. Безработицата сред младежите (под 25 години) в Гърция през март е намалял от 45,5 процента през февруари до 43,2 процента през март.", "date": "2018.07.02", "title": "Безработицата в Гърция през март е спаднала до 20,1 процента"}
{"url": "https://www.24chasa.bg/novini/article/6940990", "text": "Софийска градска прокуратура обвини две лица за пране на пари в София със средства придобити чрез измама, съобщиха от пресцентъра на прокуратурата, цитирани от БТА. Обвиняемите са българката Мария И. и Владимир Б., израелски гражданин. Финансовите операции, които са извършвали са били с парични средства, придобити чрез измама на територията на Франция и Белгия в размер на 1 410 169 евро. Те са опитали да прикрият произхода на паричните средства. Двамата са регистрирали множество търговски дружества в София, по чиито сметки да постъпват парични средства трансфери от чужбина, без да са налице реално извършени търговски сделки. Лицата са задържани за 72 часа в ареста с прокурорско постановление.", "date": "2018.07.02", "title": "Обвиниха българка и израелец за пране на 1 410 169 евро, придобити с измама"}
{"url": "https://www.24chasa.bg/novini/article/6941011", "text": "Мъж на 38 г. и жена на 35 г. са издъхнали на място при тежката катастрофа на 137-я км. на магистрала \"Тракия\", съобщиха от пловдивската полиция. Сигналът за инцидента е подаден в 16:30 ч. жертвите са пътували във Фолксваген Не е ясно по каква причина колата им се е ударила в спрял в аварийната лента тир. Водачът на камиона се е отървал само с травми, тъй като е бил навън. След като се е блъснал в тира, Фолксвагенът се е завъртял и се е ударил в Мерцедес. Водачът на третата кола е с леки наранявания. Заради мелето движението по аутобана се отбива на 150-я км в посока Раковски и на 33-я - към Войводиново.  ", "date": "2018.07.02", "title": "Двамата загинали на \"Тракия\" са мъж и жена на 38 г. и 35 г., ударили се в спрял тир"}
{"url": "https://www.24chasa.bg/novini/article/6941026", "text": "Норвегия и Сърбия имат добри, партньорски отношения в политическата, икономическата и културната област, констатира днес норвежкият премиер Ерна Сулберг на пресконференция в Белград със сръбския премиер Ана Бърнабич, предаде Танюг. Сулберг изтъкна, че Осло подкрепя европейската интеграция на Сърбия и смята, че тя има водеща роля в поддържането на стабилността в региона. Тя добави, че има възможности за разширяване на икономическото сътрудничество между двете страни, като посочи, че Сърбия е призната дестинация за норвежките компании, предаде БТА. Ана Бърнабич благодари на Норвегия, която не е членка на ЕС, за подкрепата на европейската интеграция на Сърбия и за техническата помощ, която й предлага. \"Норвегия е важен партньор и когато става дума за регионалната стабилност. Разговаряхме и по въпроса за Косово и възможността за компромис при нормализацията на отношенията с Прищина и за всичко, което Сърбия прави за добрата комуникация, толерантността и разбирателството с всички партньори на Балканите\", каза сръбският премиер. Бърнабич каза също, че Норвегия е един от най-големите донори на Сърбия и за 15 години й е предоставила 216 милиона евро за развойни проекти, а тази година е удвоила размера на помощта до 6,3 милиона евро, от 3,1 милиона през миналата година. Сръбският премиер отбеляза, че половината от тази помощ е насочена за развитие на най-бедните райони на страната. Бърнабич каза, че Норвегия работи със Сърбия и по проекти в областта на върховенството на закона, медийната стратегия и борбата със сивата икономика.", "date": "2018.07.02", "title": "Премиерите на Сърбия и Норвегия: Страните ни са добри партньори"}
{"url": "https://www.24chasa.bg/novini/article/6941027", "text": "Броят на хората, принудени да напуснат домовете си в Югозападна Сирия, в резултат от двуседмичната ескалация на боевете, е нараснал до 270 000 души, съобщи йорданският говорител на Върховният комисариат на ООН за бежанците Мохамад Хауар, цитиран от Ройтерс. ООН съобщи, че миналата седмица 160 000 души били прокудени от домовете си, бягайки от интензивните бомбардировки. Повечето от тях намериха убежище в села и райони близо до границата с Израел и Йордания. \"Последните ни изчисления сочат, че броят на вътрешно разселените в Южна Сирия е надвишил 270 000 души\", заяви Хауар пред Ройтерс, цитиран от БТА. ООН предупреди за риска от хуманитарна катастрофа в Югозападна Сирия, предизвикана от боевете и започнала след подкрепяната от Русия офанзива на сирийската армия, целяща връщане на контролираните от бунтовниците територии в този район. Йордания, която е приютила повече от половин милион сирийски бежанци от началото на войната в Сирия, и Израел обявиха, че няма да отворят границите си за нови бежанци. Външният министър на Йордания Айман Сафади каза пред репортери днес, след среща със служители на ООН, че пратки с хуманитарна помощ чакат разрешение за влизане в Сирия през йорданската граница. Утре Сафади ще се срещне в Москва с руския си колега Сергей Лавров, за да обсъдят прекратяването на огъня в Южна Сирия и начините за доставяне на хуманитарна помощ в района. Сирийските правителствени сили и техните съюзници започнаха на 19 юни офанзива срещу контролираните от бунтовниците райони в провинция Дараа близо до границата с Йордания, припомня ДПА.", "date": "2018.07.02", "title": "Броят на прогонените от домовете им в Южна Сирия нарасна до 270 000"}
{"url": "https://www.24chasa.bg/novini/article/6941033", "text": "Европейски астрономи за пръв път заснеха планета, която е в процес на формирането си, съобщи ТАСС като цитира британски медии. Космическият обект е на разстояние около 370 светлинни години от Земята, край звездата PDS 70 в съзвездието Кентавър. Небесното тяло се намира във вътрешността на т.нар. протопланетарен диск - кръжащия около младата звезда плътен облак газ, от който впоследствие се формират нови планети, предаде БТА. \"Подобни дискове около млади звезди са мястото, където се формират планети, но едва в няколко случая досега ни се удаваше да регистрираме нещо, напомнящо раждаща се планета - заяви Мириам Кеплер от института \"Макс Планк\" за астрономия в Германия. - Проблемът бе в това, че кандидатите можеше да се окажат особености на диска. Сега обаче бе потвърдено, че наблюдаваният от астрономите обект е планета.\" Учените дори успели да определят характеристиките на небесното тяло - става въпрос за газов гигант, чиято маса е по-голяма от тази на Юпитер. При това планетата се намира на приблизително същото разстояние от звездата си, като това между Уран и Слънцето. Температурата на повърхността на формиращата се планета е 1000 градуса Целзий.", "date": "2018.07.02", "title": "Астрономи за пръв път заснеха раждането \nна планета"}
{"url": "https://www.24chasa.bg/novini/article/6941043", "text": "Министър-председателят Бойко Борисов пристигна в Страсбург, където ще представи резултатите от Българското председателство на Съвета на ЕС пред членовете на Европейския парламент. Това стана ясно от публикация в официалния фейсбук профил на премиера. Утре Борисов ще информира европейските депутати за напредъка и резултатите по основните приоритети през последните шест месеца: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. Преди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.02", "title": "Бойко Борисов пристигна в Страсбург (Снимки)"}
{"url": "https://www.24chasa.bg/novini/article/6941042", "text": "В памет на историка проф. Божидар Димитров, който почина внезапно снощи, БНТ ще излъчи документалния филм „Непознатата България – Градът на светците“. Зрителите могат да го гледат тази вечер от 20:30 часа по БНТ 2 и в сряда от 22:30 часа по БНТ1 и БНТ Свят. В документалния разказ историкът представя родния си град Созопол и историята на църквите там. Проф. Божидар Димитров беше дългогодишен директор на Националния исторически музей в София, народен представител в 41-ото Народно събрание, както и министър без портфейл в първото правителство на Бойко Борисов, отговарящ за българите в чужбина. Историкът бе водещ и на авторското предаване по БНТ „Памет българска“.", "date": "2018.07.02", "title": "БНТ излъчва документален филм в памет на Божидар Димитров"}
{"url": "https://www.24chasa.bg/novini/article/6941060", "text": "Окръжна прокуратура – Благоевград изготви протест срещу осъдителната присъда на Емил Първанов-Ембака за умишлено убийство. На 26 юни 2015 г., на новостроящ се обект на лот 4 на магистрала \"Струма\", в близост до с. Левуново, Първанов уби чрез нанасяне на удар с камък по главата, легионера Николай Чивиев, който работел на строежа. Миналия петък Благоевградският окръжен съд призна за виновен Ембака и му  наложи наказание от 12 г. затвор, като го оправда по повдигнатото му обвинение, че убийството е било извършено по хулигански подбуди. Първанов трябва да плати и общо 340 хил. лв. обезщетение на трите деца на починалия.  Прокуратурата счита наложеното на подсъдимия наказание за несправедливо, поради което изготви протест пред Софийския апелативен съд. Посочва се, че престъпното деяние е било извършено от него по хулигански подбуди и се прави искане за изменение на присъдата като се увеличи размера на наказанието до 20 години \"лишаване от свобода\". Протестира се и мярката за неотклонение, която въпреки постановената осъдителна присъда остава \"подписка\", като съдът е преценил, че не е налице реална опасност той да се укрие.", "date": "2018.07.02", "title": "Прокуратурата иска по-висока присъда за Ембака, убил охранител на магистрала \"Струма\""}
{"url": "https://www.24chasa.bg/novini/article/6940876", "text": "Окръжна прокуратура-Смолян прекрати наказателното производство по досъдебно производство за умишлено убийство в Пампорово. В хода на разследването е установено, че на 13 февруари 2018 г., около 23 часа, на главен път с. Стойките, обл. Смолян - Курортен комплекс „Пампорово“, в лек автомобил, марка „Ауди ТТ“, били открити труповете на 48-годишния Антон Бояджийски и 41-годишната Николина Попова. Същия ден Бояджийски, който е музикант, пристигнал в Пампорово, където работела Николина. Той поддържал с нея връзка от няколко години, но жената искала да я прекратят. След проведен разговор в лекия му автомобила, марка „Ауди ТТ“, той произвел четири изстрела с пистолет „Макаров“ - три от тях в тялото на банкерката/в главата и гърдите/, след което прострелял сам себе си с оръжието, от упор, в лявото слепоочие. По делото са извършени множество процесуално-следствени действия – разпити на свидетели, иззети веществени доказателства, назначени две тройни съдебно-медицински експертизи, както и съдебно-химична, балистична и физико-химическа експертизи и др. Според съдебно-медицинските експертизи смъртта и на двамата е била мигновенна и неизбежна. Заключенията на съдебно-химическите експертизи сочат, че в кръвта на двамата няма наличие на алкохол, упойващи или психоактивни вещества, както и медикаменти. Според балистичната експертиза, изстрелите са произведени с горепосоченото оръжие, незаконно притежавано от Антон. Мотивите за извършеното престъпление са лични. Постановлението може да се обжалва в седемдневен срок пред Окръжен съд-Смолян.", "date": "2018.07.02", "title": "Прокуратурата прекрати дело за убийство на банкерка, заради смъртта на извършителя"}
{"url": "https://www.24chasa.bg/novini/article/6941074", "text": "Да направят компромис, за да оцелее коалицията и да се спаси имиджа на Германия – това обещаха лидерите на баварския Християн-социален съюз и на германския Християн-демократически съюз в понеделник следобяд. Двете партии спорят ожесточено от три седмици как да се реши бежанския проблем в Германия. Зеехофер предлага бежанците да бъдат връщани още на границата, докато Меркел работи за общоевропейско решение. В понеделник през целия ден се водеха преговори на различни нива. Първо се събраха парламентарните фракции на двете партии - за първи път от началото на кризата, за да обсъдят проблема помежду им. Зеехофер обаче не отиде на това заседание и то продължи само половин час. В 16,30 германският канцлер Ангела Меркел и вътрешният министър Хорст Зеехофер отидоха в кабинета на председателя на Бундестага Волфганг Шойбле. Там те трябваше да се опитат да постигнат съгласие, което да спаси правителството от разпад. Оцеляването на кабинета бе поставено под въпрос в неделя през нощта, след като Зеехофер изненадващо обяви, че ще подаде оставка като министър и като лидер на ХСС. Изказването му изненада дори премиера на Бавария Маркус Зьодер. Той помоли Зеехофер да обмисли решението си, в резултат на което в понеделник сутринта министърът обяви, че ще изчака три дни и ще вземе решение според резултатите от нови преговори с Меркел. Преди това от ХСС се чуха гласове, че Зеехофер е заменим на постовете си и оставките му могат да бъдат приети. Според медиите е почти невъзможно след такъв драматичен ход вътрешният министър да се откаже от намерението си да се оттегли. Още в неделя Меркел е запознала и двете партии с решенията, взети в Брюксел. Тя е описала подробно споразумението, което е подготвила за сключване с Гърция, както и договорките с България да се пратят допълнително германски гранични полицаи по външната ни граница, за да се намали още повече риска от нелегалното й преминаване. Първите полицаи ще пристигнат още в края на август. „Трябва да сме готови да пратим германски гранични полицаи и в Словения и Хърватия, ако те имат нужда от подкрепа“, пише в писмото на Меркел до ХСС и ХДС. Малко преди срещата си със Зеехофер Меркел обяви, че може да се намери компромис. Такава възможност видя и баварският премиер Маркус Зьодер. „Не искаме да провалим правителството, знаем, че като управляващи можем да постигнем много повече“, увери Зьодер. В 22 часа в понеделник пък на спешно заседание ще се съберат лидерите на управляващата коалиция от ХДС, ХСС и ГСДП. Социалдемократите се опасяват, че не могат да приемат всяко решение по бежанския въпрос, ако то нарушава коалиционния договор.", "date": "2018.07.02", "title": "Меркел и баварският ХСС готови на компромис и примирие"}
{"url": "https://www.24chasa.bg/novini/article/6941057", "text": "Федералното бюро за разследване на САЩ задържа мъж по подозрение в съдействие на терористична организация при подготовката на нападение в центъра на град Кливланд. Атаката се планирала за 4 юли - националния празник на страната, предаде Асошиейтед прес, цитирана от БТА.  Според агентката на ФБР Вики Андерсън, цитирана от АП, въпросният мъж е бил арестуван през уикенда за \"опит да окаже материална подкрепа на чуждестранна терористична организация\". Тя обеща повече информация по случая да бъде разкрита на пресконференция по-късно днес. Според телевизия Си Би Ес, цитирана от ТАСС, задържаният е Деметриус Питс, който приел името Абдул Рахим Рафик. Имал намерение да постави взривно устройство в центъра на Кливланд. Той смятал, че участва в подготовка на терористичен акт заедно с лица, свързани с терористичната групировка Ал Каида, обаче той всъщност контактувал с агент на ФБР, работещ под прикритие. Според телевизията арестуваният планирал и атентат във Филаделфия, щата Пенсилвания. Федерален съд в Кливланд ще заседава по това дело по-късно днес. Ако бъде признат за виновен, го заплашва присъда до 20 години затвор.", "date": "2018.07.02", "title": "ФБР задържа заподозрян в подготовка на терористичен акт в Кливланд"}
{"url": "https://www.24chasa.bg/novini/article/6941072", "text": "Трима души са задържани под стража във Франция в събота в разследването на  , съобщи съдебен източник, цитиран от Франс прес. По-рано днес белгийската федерална прокуратура разкри, че също в събота в Брюксел са били арестувани двойка иранци с 500 грама взривни вещества в колата им по подозрение, че планирали атентат срещу срещата на Муджахидините на иранския народ (МИН) във Вилпент. На тази годишна среща присъстваха бившият председател на Камарата на представителите на САЩ Нют Гингрич и бившият кмет на Ню Йорк Руди Джулиани. Двамата арестувани в Белгия са обвинени в опит за терористичен атентат и подготвяне на терористична проява, предаде БТА. \"Проверява се какви отношения може да са поддържали със задържаните в Белгия заподозрени\", уточни източникът за тримата арестувани във Франция. В Германия бе арестуван ирански дипломат, който бил човекът за връзка на задържаната в Белгия двойка иранци, съобщиха още белгийските съдебни власти. Близкият до МИН Национален съвет на иранската съпротива обвини режима в Техеран, че стои зад осуетения атентат край Париж. \"Заговорът на терористичната диктатура на власт в Иран за извършване на атентат срещу срещата на Иранската съпротива във Вилпент бе осуетен\", се казва в изявление, в което се призовава да бъдат закрити иранските дипломатически представителства в Европа, които са наречени \"шпионски центрове\" и \"огнища за подготовка на терористични прояви\".", "date": "2018.07.02", "title": "Трима са задържани във Франция в разследването на осуетения атентат"}
{"url": "https://www.24chasa.bg/novini/article/6941100", "text": "14 години затвор постанови Окръжният съд в Пловдив за Илиян Рангелов, който прободе с нож в сърцето годеницата си. Той ще трябва да плати и общо 300 000 лева кръвнина на родителите й.  Магистратите не приеха твърдението на прокуратурата, че престъплението е извършено с особена жестокост. По тази причина и наказанието е по-ниско, отколкото очакваше семейството на жертвата.  Убийството беше извършено на 28 декември 2016 г. Илиян вдигнал скандал от ревност на любимата си Милена, която му заявила, че ще го напусне и излязла за нощна смяна на работа. Рангелов я настигнал и я пронизал с ножа. След това се прибрал вкъщи и се опитал за заблуди пристигналите на място полицаи, че току-що се е разбудил.", "date": "2018.07.02", "title": "14 г. за Илиян, заклал годеницата си"}
{"url": "https://www.24chasa.bg/novini/article/6941102", "text": "Сръбският министър за европейска интеграция Ядранка Йоксимович и ръководителят на делегацията на ЕС в Сърбия Сем Фабрици подписаха днес в Белград споразумение за предоставяне на 41,2 милиона евро от Инструмента за предприсъединителна помощ, съобщи телевизия Ен1. Споразумението бе подписано в присъствието на сръбския президент Александър Вучич и еврокомисаря по разширяването Йоханес Хан, който е на посещение в Сърбия. На пресконференция след разговор с Хан Вучич съобщи, че тези средства са предназначени за подкрепа на процеса на европейска интеграция и за правосъдието. Той припомни, че общата помощ, която Сърбия е получила тази година от ЕС, възлиза на 138 милиона евро, като изрази надежда, че в бъдеще тя ще стане още по-голяма, предаде БТА. \"Най-важното е, че начинът на използването й - за обновяване на училища и болници, за възстановяване след наводнения - показа на обществеността, че ЕС е най-важният донор на Сърбия\", изтъкна Вучич. Президентът добави, че Сърбия няма проблеми в икономиката, макар че е бедна страна. Той посочи, че икономическият растеж през първите 3 месеца на годината е бил 4,6 процента, в бюджета има излишък вече трета поредна година, а държавният дълг до края на годината се очаква да спадне под 50 процента от брутния вътрешен продукт. Вучич каза, че с еврокомисаря Йоханес Хан са разговаряли за отношенията между Белград и Прищина, за ситуацията в региона и за нещата, които Сърбия трябва да подобри в областта на върховенството на закона. \"За мен най-важното е да се запази мирът. По-добре е десет години да преговаряме, отколкото един час да воюваме\", каза Вучич по повод преговорите с Прищина.", "date": "2018.07.02", "title": "Сърбия получи над 41 милиона евро от предприсъединителните фондове на ЕС"}
{"url": "https://www.24chasa.bg/novini/article/6941122", "text": "Гръцката брегова охрана е открила в неделя 15 мигранти и е задържала техния трафикант край остров Кос, съобщава гръцкият вестник \"Та неа\". Мигрантите са били открити от патрулен катер на скоростна яхта край острова, предаде БТА. Мигрантите са били отведени до пристанището на Кос, а лицето, управлявало яхтата, е задържано с подозрение за незаконен трафик. Предварителното следствие се извършва от местните пристанищни власти.", "date": "2018.07.02", "title": "Задържаха трафикант на 15 мигранти на гръцкия остров Кос"}
{"url": "https://www.24chasa.bg/novini/article/6940811", "text": "Днес стартира рехабилитацията на път IIІ-663 Чирпан - Симеоновград. Със средства от Оперативна програма „Региони в растеж“ 2014-2020 г. ще се рехабилитират над 50 км от третокласния път - алтернативен маршрут на АМ „Марица“ и на път I-8 Поповица – Хасково. На символичната първа копка присъстваха министърът на регионалното развитие и благоустройството Николай Нанков, инж. Дончо Атанасов - член на Управителния съвет на Агенция „Пътна инфраструктура“, народни представители и кметове от региона. 50-километровата отсечка е разделена на три лота(Лот 19, Лот 20 и Лот 21), а срокът за изпълнение на строителните работи е 15 месеца. Строителните дейности на лот 19 са възложени на „Пътища Пловдив“. Общата стойност на проекта, който компанията изпълнява е 13 078 231,20 лв. с ДДС и с обща дължина 15,220 км. Компанията е част и от консорциума-изпълнител на Лот 21, в който участва заедно с Агромах. Стойността на този лот е над 14 милиона лева и е с дължина малко над 20 километра на територията на област Хасково Проектите се финансират по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.07.02", "title": "Започна ремонтът на над 50 км от път IIІ-663 Чирпан – Симеоновград"}
{"url": "https://www.24chasa.bg/novini/article/6940809", "text": "Кметът на Бургас Димитър Николов изказа своите искрени съболезнования на семейството на професор Божидар Димитров, почетен гражданин на Бургас от 2011 година. \"Българската наука загуби уникален ум, а Бургас един от най-силните си застъпници. Аз загубих приятел. Божидар Димитров безспорно е една от големите фигури на българското съвремие и липсата му дълго ще тежи. Но след него остава много: написани книги, построени и възстановени църкви и паметници, не на последно място - приповдигнатото самочувствие на българина, че сме народ с история, но и с бъдеще. Бургас и всички околни градове от нашата област дължим специална благодарност за усилията и енергията, с които професор Димитров последователно работи за развитието на така наречения културно-исторически туризъм. С негова помощ станахме много по-интересни за нашите гости и по-разпознаваеми на туристическия пазар. Божидар Димитров беше вярващ човек. И направи така, че в Бургас да се съхраняват частица от Христовия кръст и част от мощите на нашия градски закрилник свети Николай. Сбогом, професоре, ще ни липсваш, но много хора в Бургас винаги ще те помнят с добро!\", каза кметът Николов.", "date": "2018.07.02", "title": "Кметът на Бургас за Божидар Димитров: Българската наука загуби голям ум"}
{"url": "https://www.24chasa.bg/novini/article/6940805", "text": "Македонският парламент насрочи за 5 юли заседание, на което ще гласува за втори път за ратификация на договора с Гърция, с който страната се преименува на Република Северна Македония, предаде агенция МИА. Това бе договорено днес на координационна среща на председателя на парламента Талат Джафери с председателите на парламентарните групи. Парламентът гласува за ратификация на договора с Гърция на 20 юни с 69 гласа \"за\" и 40 \"против\". На същата дата той беше подписан от Джафери и изпратен на президента Георге Иванов. Миналата седмица парламентът бе уведомен официално от президента, че той няма да подпише указа за обнародване на закона за ратификация на договора. Според македонското законодателство на второ гласуване на закона ще се необходими гласовете на 61 депутати. Ако парламентът гласува повторно за ратификация на договора, държавният глава е длъжен да го подпише. На 29 юни Талат Джафери каза, че ако президентът Георге Иванов отново откаже, ще се приложи едно и също решение и за договора, и за закона за употреба на езиците /с който албанският става втори официален език в страната/, постигнат от същата съдба. Едно от тези решения е те да бъдат изпратени в Държавен вестник без подпис от президента Георге Иванов. Джафери подчерта, че парламентът трябва да прилага своите решения, а тези, които имат съмнения за законите, могат да се обърнат към Конституционния съд.", "date": "2018.07.02", "title": "Македония ще гласува за втори път ратифицирането на договора за новото име"}
{"url": "https://www.24chasa.bg/novini/article/6940807", "text": "Напрежението в обществените дебати и все по-твърдите изявления на политиците във връзка с миграционната криза в Европа и САЩ показват възраждане на национализма, но има различни мнения доколко това напомня на 30-те години на 20-ти век. От Доналд Тръмп до италианеца Матео Салвини, от Виктор Орбан до белгиеца Тео Франкен, някои водещи политици използват много остри думи за мигрантите на фона на общото втвърдяване на миграционните политики в САЩ и Европа. Незаконните мигранти \"нахлуват и опустошават нашата страна\" според Доналд Тръмп. \"Африка иска да разбие вратите ни, а Брюксел не ни защитава\", според Виктор Орбан. \"За съжаление ще трябва да си задържим италианските роми\", заявява влиятелният италиански вътрешен министър Матео Салвини. Лидерите не си мерят думите и някои виждат в това повторение на 30-те години на миналия век в Европа, когато фашисти и нацисти идват на власт в някои европейски страни преди Втората световна война и Холокоста. \"В твърдата линия на Тръмп за имиграцията има паралели с 30-те години на 20-и век\", пише в. \"Вашингтон пост\". \"Вдъхновен от Тръмп, светът може да се върне към 30-те години на 20-ти век\", смята в. \"Гардиън\". Германското списание \"Щерн\" постави на корицата си фотомонтаж на Доналд Тръмп, изпънал ръка в нацистки поздрав. \"Да и не\", отговаря френският политолог и историк Ги Ерме, автор на \"История на нациите и национализма в Европа\". Макар да има засилване на \"извънсистемните\" партии и група хора, която става мишена, сегашната ситуация \"не е следствие от световна война\", както беше с нацизма и фашизма, дошли на власт след края на Първата световна война. \"Историците не смеят да създават големи теории, отнасящи се до съществуването на вътрешноприсъщ на човешката природа расизъм или национализъм. Те предпочитат да разкриват фактите в конкретен контекст\", смята френският историк Ралф Шор, автор на \"Французи и имигранти във времена на криза\", разкриваща, че кризата от 1929 г. е \"засилила\" \"инстинктивното недоверие\" на населението към имигрантите. \"Обстоятелствата са много различни от тези през 30-те години на 20-и век. Но не това е важното\", смята Джеймс Макдугъл, доцент по съвременна история в Оксфордския университет. \"Фашизмът е като вирус: мутира и се адаптира към околната среда.\" В наши дни \"можем да го идентифицираме по наследствените белези\" и да посочим смесицата от това, което той определя като ксенофобия, национализъм, антиинтелектуализъм, антикосмополитизъм и др., които днес са във възход. Освен разпространението на една евентуална националистическа \"проказа\", ако използваме израза на френския президент Еманюел Макрон, от чисто семантична гледна точка от 2014-2015 г. \"все повече стават думите, категориите и етикетите, приписвани на мигрантите\", казва Сара Ал Матари, лектор по литература в университета \"Лион 2 Люмиер\", председателка на SELP (Общество за изучаване на политическия език). Тази експертка описва две големи тенденции, наследени от историята: \"Сравнения с животни и болести, с всичко, което се отнася до болест, които стават популярни през 19 в. заедно с изначалния национализъм, според който държавата е жив организъм. От момента, в който смятаме, че общественият организъм е нещо живо, той може да умре и може да се страхуваме от външни елементи, откъдето се стига и до лексиката за нашествие и зараза\". Това впрочем е същият подход, който използва и Еманюел Макрон, говорейки за \"проказа\". Въпреки всичко \"аз не вярвам, че в наши дни има възход на изначалния национализъм, това е национализъм на обстоятелствата, на консумацията. Хората се ужасяват, че условията им на живот може да се влошат, това не е толкова дълбоко вкоренено, не е толкова антропологично обусловено, колкото изначалният или романтичният национализъм\", смята Ги Ерме. И това втвърдяване на езиковите средства засяга не само класическите десни формации, но и политическите представители по-близо до центъра на шахматната дъска, както например когато френският вътрешен министър Жерар Колон, издигнат от социалистите, говори за \"миграционен потоп\". \"Партиите от традиционната десница се плъзгат към популистки начин на изразяване, като в същото време си забраняват да се плъзгат към популистките формации\", посочва Ерме. Според Джеймс Макдугъл, доцент по съвременна история в Оксфордския университет, \"най-големият риск за демокрациите би бил класическата десница да свикне с фашистките тенденции и да ги приеме за нещо нормално, което виждаме във Великобритания и САЩ\". Това втвърдяване на езика възмущава мнозина. Бившият евродепутат от зелените Даниел Кон-Бендит отправи ожесточени критики срещу този език от гледна точка на морала. \"Думите не са невинни, потопът е език на крайната десница. Нямаме правото да се оставяме да прибягваме към такива думи\". Но за бившия френски външен министър Юбер Ведрин моралният аргумент вече не издържа, предвид необходимостта от европейски действия за контролиране на миграционните потоци. В своя статия, публикувана на 28 юни във всекидневника \"Монд\", той критикува \"тези, които се надяват да парализират реакциите на отхвърляне на масовите миграции със светена вода или морални присъди\". /БТА/", "date": "2018.07.02", "title": "Навява ли антимигрантската реторика спомени за 30-те години на миналия век?"}
{"url": "https://www.24chasa.bg/novini/article/6940813", "text": "Първият тестови хибриден автобус, който ще се движи в градския транспорт на София, ще бъде представен в присъствието на кмета на София Йорданка Фандъкова утре. Това съобщиха от пресцентъра на Столичната община, цитирани от БТА. Представянето ще се състои от 11.15 ч. на моста пред Националния стадион \"Васил Левски\". Хибридният автобус ще бъде пуснат в движение по маршрута на линия 10-ТМ тестово. Автобусът ще се движи от електродвигател, отговарящ на стандарт Евро 6.", "date": "2018.07.02", "title": "Представят пред Фандъкова хибриден автобус за градския транспорт в София"}
{"url": "https://www.24chasa.bg/novini/article/6940841", "text": "Преди няколко месеца над   са били забелязани дронове. Според разследващите това може да има връзка с дръзкото бягство, предаде Асошиейтед прес. Агенцията се позовава на министерството на правосъдието на Франция. Министърката на правосъдието Никол Белубе каза, че властите спешно проверяват за пропуски в системата за сигурност, които може да са дали възможност на тежковъоръжените мъже да кацнат с хеликоптер в двора на затвора, а после да отлетят заедно с беглеца Редуан Фаид, предаде БТА. Цялата \"операция\" продължила не повече от десетина минути. Фаид и тримата му съучастници избягали с черен автомобил, каран от четвърти човек, който ги чакал, отбелязва Франс прес. По-късно вертолетът бил открит опожарен в едно поле. Френски медии съобщиха, че тримата са взели пилота за заложник, а впоследствие са го освободили. Пилотът е в шок, след като бил пребит. Колата, с която петимата отпътували, била намерена на паркинг в търговски център. Братът на Фаид, който бил на посещение при него, е задържан. Редуан Фаид излежавал присъда в наказателния център в Ро, близо до Париж, от няколко месеца. Около 2900 полицаи и жандармеристи го издирват от вчера в цялата страна, но местонахождението му остава неизвестно. Редуан Фаид е бягал от затвора и по-рано, през 2013 г., когато излежавал присъда в Лил-Секеден, Северна Франция. Тогава той се крил в продължение на 45 дни, преди да бъде заловен. Фаид излежава 25-годишна присъда за множество престъпления, включително за въоръжен грабеж през 2010 г. на автомобил инкасо, при който загинал един полицай.", "date": "2018.07.02", "title": "Дронове летели преди месеци над френския затвор, от който рецидивист избяга с хеликоптер"}
{"url": "https://www.24chasa.bg/novini/article/6940848", "text": "Служителите на въоръжените сили на Турция, Азербайджан, Саудитска Арабия и Севернокипърската турска република (призната единствено от Анкара) участват във военно учение в централния турски окръг Коня, предаде Анадолската агенция. Учението \"Anatolia Phoenix 2018\" започна на 1 юли и ще продължи до 6 юли, съобщи снощи генералният щаб на турската армия. Военното учение, домакин на което са турските въоръжени сили, се провежда от 2009 г. в авиобазата в Коня.", "date": "2018.07.02", "title": "Започна съвместно военно учение на Турция, Азербайджан, Саудитска Арабия и т. нар. СКТР"}
{"url": "https://www.24chasa.bg/novini/article/6940849", "text": "Предстоят добри дни за България в пътния сектор, тъй като хубавата новина от последните седмици, е че Европа ще запази финансирането за обновяване на пътища и през следващия програмен период. Това заяви министърът на регионалното развитие и благоустройството Николай Нанков, който заедно с инж. Дончо Атанасов – член на Управителния съвет на Агенция „Пътна инфраструктура“, направи първа копка за рехабилитацията на 50 км от третокласния републикански път IIІ-663 Чирпан – Симеоновград, съобщиха от пресцентъра на Министерство на регионалното развитие и благоустройството. Пътният участък е алтернативен маршрут на АМ „Марица“ и на път I-8 Поповица – Хасково, като се явява и сред основните връзки между областите Хасково и Стара Загора, както и главна пътна артерия за десетки населени места по трасето. Пътят не е ремонтиран повече от 30 години и по думите на министър Нанков е сред третокласните републикански пътища в страната в най-тежко състояние. Именно поради тази причина преди повече от две години трасето е залегнало като основен приоритет. Министърът подчерта, че първата копка и самите строително-ремонтни дейности са най-лесната част от всеки проект. „Започнем ли реалното строителство, проблеми няма. Забавянето винаги е свързано със сложните предходни процедури – осигуряване на финансиране, парцеларни планове, отчуждавания на имоти, процедурите по Закона за обществените поръчки, породени често от безкрайни обжалвания“, коментира министър Нанков. Той прогнозира, че рехабилитацията на шосето ще приключи по-рано от предвидения по договор 15-месечен срок и призова фирмите изпълнители за максимална мобилизация. Регионалният министър подчерта, че пътят е изключително важен и изрази надежда след обновяването му да допринесе в максимална степен за по-доброто икономическо и демографско развитие на региона. „Смятам, че догодина ще се поздравим с ремонтирания път, който ще е с необходимото качество затова апелирам към изпълнителя и надзора – бъдете все така осторожни, бързи, но не за сметка на качеството“, призова министър Нанков. Регионалният министър отбеляза, че освен от структурните фондове по оперативните програми на ЕС за ремонт на пътища след 2020 г., три пъти повече средства се очакват и от тол системата, с които ще се строят магистрали, скоростни пътища и ще се рехабилитират второкласни и третокласни пътни отсечки. Министърът отчете, че през тази година ще бъдат рехабилитирани 1000 км републикански пътища. Догодина, с приходите от тол системата, заедно с европейските средства, се очаква да бъдат ремонтирани 2000 км. Рехабилитацията на път IIІ-663 Чирпан – Симеоновград се финансира със средства от Оперативна програма „Региони в растеж“ 2014-2020 г. в размер на 36 млн. лв. Отсечката с дължина 50 км е разделена на три лота. Строителните дейности на лот 19 са възложени на „Пътища Пловдив“ АД. Изпълнител на лот 20 е „АБ“ АД. Лот 21 ще бъде изпълнен от ДЗЗД „АПП Пътища“. По-късно през деня министър Николай Нанков, заедно с председателя на Народното събрание Цвета Караянчева, направи и първа копка за рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. от Програмата за трансгранично сътрудничество ИНТЕРРЕГ V-A Гърция – България 2014-2020 г. и от държавния бюджет. Шосето не е обновявано от около 40 години. Ремонтът е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията ще бъде изпълнена от ДЗЗД „ИЗТОЧНИ РОДОПИ 3“, а на втория лот – обединение „ПЪТ II-59“. През програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път. Пред журналисти министър Нанков коментира, че с въвеждането на тол системата от нова година ще започне решаване на системния проблем с недофинансирането на пътния сектор. „Ако преди 15 години бяхме въвели подобна система за тарифиране въобще нямаше да коментираме състоянието на пътищата от трети, втори клас, камо ли общински пътища. След 6 до 7 години след въвеждането на тол системата и генерирането на около 1 млрд. лева на година ще имаме достатъчен ресурс за 6 до 7 години да рехабилитираме всички 8000 км пътища в лошо състояние, изчисли министър Нанков. Той добави, че до края на месец август ще е готова методиката за тарифиране на тол системата, която се изработва от Световната банка, след което ще започне обществено обсъждане за предлаганите тарифи, с които ще се облага преминаването на тежкотоварни автомобили по републиканските пътища. Регионалният министър обяви, че до края на седмицата се очаква подписване на споразумение за строеж на тунел под връх Шипка. В петък ще подпишем с 4 китайски компании. Те имат заявен интерес не само към тунела под вр. Шипка, а изцяло към магистрала Русе – Велико Търново, плюс нов мост при Русе – Гюргево, обясни регионалният министър. „Тази година предсрочно през септември пускаме обхода на Габрово”, допълни Нанков. По отношение на публикувания от МРРБ проект на Национална жилищна стратегия, министър Николай Нанков коментира, че това все още е проект на стратегически документ, който не съдържа обвързващи клаузи като нормотворческо отношение или като конкретни политики за изпълнение. „Тече обществено обсъждане, като целта е да се чуят всички страни. След 30 дни, когато приключи, ще започне провеждането на форуми, на база на които ще се приеме стратегията на експертно и на политическо ниво. Очакваме в края на годината да бъде утвърдена и приета с решение на Министерски съвет и оттам ще мислим какви действия ще предприемем“, коментира министър Нанков. Той подчерта, че неприкосновеността на частната собственост е гарантирана, като основната цел е по-доброто управление и стопанисване на жилищния фонд. Министърът допълни, че всички бъдещи програми ще се основават на предвижданията на стратегията.", "date": "2018.07.02", "title": "Нанков: 1 000 км републикански пътища ще бъдат ремонтирани до края на 2018 г."}
{"url": "https://www.24chasa.bg/novini/article/6940881", "text": "В четвъртък германската канцлерка Ангела Меркел предупреди, че бъдещето на Европейския съюз зависи от това дали той може да намери отговори на мигрантския въпрос. Колкото и труден да е обаче, въпросът за миграцията е всъщност само един от елементите на изключително сложното предизвикателство, пред което е изправен ЕС, разделен от много проблеми, появили се през последното десетилетие и изглежда задълбочаващи се.  Бъдещето на европейския проект зависи не само от това дали ЕС може ефективно да се справи с бежанците в Средиземно море, но и това дали може да намери начин да помири разминаващите се концепции за това какво трябва да представлява Европа. Европа е разделена географски и политически най-вече от кризите на еврото и бежанците, изострили се отново почти по едно и също време през последните два месеца. По всеки от тези въпроси държавите членки на ЕС образуваха различни коалиции. Например докато Гърция и Италия са срещу Германия по кризата на еврото, сега те са на една и съща позиция с нея в спора за миграцията - въпреки идването на власт на \"популистки\" партии в двете държави. Сред суматохата се откроиха три съперничещи си визии. Първата е идеята на Меркел за \"конкурентна\" Европа. Под нейното лидерство от началото на кризата на еврото през 2010 г. ЕС се превърна още повече в инструмент за налагане на пазарна дисциплина на държавите членки. В името на тази идея за конкурентна Европа по настояване на Германия бе наложена политика на икономии на страните длъжници в еврозоната. С други думи, въпреки че е изразена с проевропейска риторика и включва допълнителна интеграция, в същината си това е една неолиберална визия. Втората визия е идеята на френския президент Еманюел Макрон за \"Европа, която защитава\". Макрон предвижда един Европейски съюз, в който ще има повече солидарност между гражданите и между държавите членки. На практика това означава повече преразпределение и споделяне на риска в еврозоната - \"трансферен съюз\", от който се боят Германия и другите държави кредитори. Това е лявоцентристката визия за Европа - въпреки че във Франция заради структурните реформи, които Макрон осъществи в опит да спечели доверието на Берлин, той самият все повече е възприеман като неолиберал. Третата визия е идеята на унгарския министър-председател Виктор Орбан за \"християнска\" Европа на суверенните държави. Неговата визия се появи в отговор на ръководения от Германия опит да бъдат принудени държавите членки на ЕС да приемат задължителни бежански квоти през 2015 г., но се разви в по-широка критика на европейския проект. Орбан се определя като \"нелиберален демократ\" в противовес на това, което той смята за недемократичния либерализъм на ЕС. Визията му се споделя не само от управляващата в Полша партия \"Право и справедливост\", но и от крайнодесни партии в други държави членки на ЕС. И центристите, и популистите виждат, че се води фундаментална борба между либерализма и нелиберализма. Действителността обаче е по-сложна - показва го фактът, че въпреки явните си различия по въпроса за миграцията \"либералните\" християндемократи на Меркел и \"нелибералната\" партия Фидес на Орбан продължават да са част от една и съща група в Европейския парламент - дясноцентристката Европейска народна партия. Някъде по средата са баварските християндемократи, начело с германския вътрешен министър Хорст Зеехофер, който заплаши да свали правителството на Меркел, ако тя не се доближи до визията на Орбан. Въпреки това различията между трите визии са реални. Когато през май в Ахен Макрон получи наградата \"Карл Велики\", той засили натиска върху Меркел, която не откликна на неговия призив за реформа на еврозоната. \"В Германия не може да има вечен фетиш към бюджетния и търговски излишък, защото те се реализират за сметка на другите\", каза той. След като го изслуша, Меркел заяви, че ще намерят общ език въпреки различията си. \"Това е магията на Европа\", каза тя. Орбан обаче незабавно отхвърли като \"кошмар\" идеята им за по-интегрирана Европа. Преди две седмици Меркел най-накрая отговори на Макрон и се съгласи на малък \"фискален капацитет\" на еврозоната, т.е. за бюджет като част от дългоочаквания опит да се рестартират френско-германските отношения като \"мотор\" на ЕС. Декларацията от Мезеберг обаче бе възприета по-скоро като разочарование - отстъпките, които Меркел направи няма да допринесат много за устойчивостта на единната валута. Дори и тези отстъпки се натъкнаха без изненада на противопоставяне от други държави в Северна Европа, настроени срещу визията на Макрон по-враждебно и от Германия. Опасността е, че противоречията между трите визии ще направят ЕС все по-дисфункционален, засилвайки критиките срещу него. Миналата седмица новото италианско коалиционно правителство на антисистемното Движение \"Пет звезди\" и крайнодясната Лига бе толкова разочаровано от липсата на напредък по миграционния въпрос, че отказа да подпише заключителния документ на Европейския съвет. \"За нищо не сме се разбрали, докато не се разберем за всичко\", заяви италиански служител. Италия, която сега, също като Гърция преди време, е в центъра както на кризата на еврото, така и на бежанската криза, може да се окаже ключовата колебаеща се държава в сблъсъка на трите визии. Има части от италианското общество, които симпатизират на всяка една от тях. Повечето представители на италианското дясноцентристко пространство, които винаги са подкрепяли европейската интеграция и конкретно еврото като начин за налагане на външна дисциплина на страната, са съгласни с визията на Меркел за конкурентна Европа. Италианските лявоцентристи поддържат визията на Макрон за \"Европа, която защитава\". В същото време Лигата споделя до голямата степен антимигрантската визия на Орбан. Всяка от визиите е отговор на възхода на евроскептицизма в различни части от континента и опит за повторно свързване на ЕС с гражданите. Проблемът е, че визиите са несъвместими. Това, което е нужно да се предприеме за намаляване на евроскептицизма в Южна Европа, ще го засили в Северна Европа и обратно. По същия начин това, което ще намали евроскептицизма в Източна Европа, ще го увеличи в Западна Европа и обратното. Въпросът е дали има изход от тази патова ситуация. (БТА)", "date": "2018.07.02", "title": "Различни визии за Европа заплашват да разкъсат съюза"}
{"url": "https://www.24chasa.bg/novini/article/6940449", "text": "Роботите Роби и Роберта са добри. Роберта е червена, защото е момиче. Момчето Роби е в синьо. Те могат да пеят песнички и да разказват приказки на болни деца. Подават им ръка. С движенията си могат да накарат малките да им подражават и така да подобрят походката си. “Хуманоидните роботите Роби и Роберта са френско производство. При нас са модифицирани и като хардуер, и като софтуер\", обяснява акад. Чавдар Руменин, директор на Института по роботика при БАН. Роботите привличали вниманието на малките ученици, които при обикновен учител бързо стават разконцентрирани. Роботът е снабден с много сензори Може да разпознава човешки лица. Има микрофони, високоговорители, сензори, с които може да преодолява препятствия - да ги заобикаля, след като ги регистрира. Има активни сензори, чрез които роботът може да изпълнява различни поведения - 3 в областта на главата, 3 в областта на всяка от ръцете му и 2 адаптера, чрез които също може да се управлява. В момента доразвиваме сценариите, консултирайки се със специални педагози, лекари и детски психиатри, допълни доц. Александър Кръстев. Крачещото роботче на доц. Иван Чавдаров има само 2 двигателя, чрез които може да се придвижва чрез крачене, да завива, да преодолява препятствия, да се изкачва дори по стълбища. Получило е положителна оценка и чака да бъде патентовано. Почти всички елементи са отпечатани с помощта на 3D принтер, с изключение на двигателите и електрониката. “Това е умален модел, но може да се направи и по-голям, който да послужи за изследване на терени, където не може да се придвижваме с колела, при спасителни операции. Може да се придвижва и на терени, където почвата е нестабилна - блатиста или пясъчна”, казва доц. Чавдаров. Според него неговото роботче засега има 2 приложения. Деца със специфични потребности може да учат посоките ляво, дясно, нагоре и надолу. Второто приложение е при работа с ученици от по-горните класове. Институтът участва в проект “Робоакадемия” и работи с талантливи ученици. Те правят система за управление, продължават да развиват крачещото роботче, променят формата на стъпала. Те активно участват в сензорната и управляващата му система. Така придобиват нови знания и се развиват. “БАН създава талантливи хора, които могат да изобретяват, да създават нещо, което е отклонение встрани от общоприетото От разаботките ни може да се възползва индустрията”, убеден е акад. Руменин. Той дава пример с дроновете, които всъщност са роботи, придвижващи се във въздуха. Имат ограничен ресурс на батерията - до 23 минути във въздуха. След това трябва да кацнат, да се презаредят и да се вдигнат отново. Учени от института обаче прикрепили към един дрон балон, който има своята подемна сила. “Нещо, известно от времето на Архимед, адекватно приложено към дроновете. Сега един дрон може да стои във въздуха много дълго и да върши полезни неща”, обяснява директорът. Той дава пример с границата. Дрон, който се вдигне на 50-60 м височина, може да стои 1 денонощие и да “излови” хора, които нелегално преминават браздата. Дроновете могат да бъдат полезни и в археологията - от високо се вижда много повече, отколкото може да обхване археологът на земята. Институтът е създал и възможност хората да разглеждат подводното царство, без притеснение на каква дълбочина са или колко дълго ще трае подводната разходка. Изобретение позволява на любителите на водната флора и фауна да стоят неограничено време на 7-8 м дълбочина и през илюминатори да гледат красотата. Какво всъщност е изобретението? Хората се потапят в един цилиндър. Той е свързан с друг кух цилиндър, който го държи на съответната дълбочина, а лодка придвижва долния цилиндър под водата и прави разходката. Все едно коркова тапа стои отгоре и държи. Шефът на института направил подобен експеримент в собствената си вана. За да стане факт това изобретение, обаче трябват спонсори. Институтът по роботика при БАН, който от 1999 г. носи името “Св. Матей”, е лидерът у нас по създаването, изследването и внедряването на най-различни системи и съоръжения, които са свързани с приложение на изкуствен интелект. Има над 150 защитени патента за изобретения на най-различни роботизирани системи, сензорни елементи, комбинации на устройства, които имат отношение както към индустрията, така и към изследванията. Миналата година 38% от всички патенти в България са на института. “Това е малката визитна картичка на института, с която аз се гордея. За последните 5 години имаме над 20 договора с фирми от нашата индустрия, като икономическото въздействие от трансферирането на патентованите технологии в института към тези фирми възлиза на около 45 млн. лв.”, казва още директорът. Институтът спечелил 2 центъра за компетентност. В единия е водеща структура, а в другия - бенефициент. Става дума за над 15 млн. лв. финансиране. С тези пари институтът ще обнови научноизследователската си база и ще създаде нови разработки.", "date": "2018.07.02", "title": "Роботите Роби и Роберта пеят и разказват приказки"}
{"url": "https://www.24chasa.bg/novini/article/6940913", "text": "Хореографката Джилиън Лин, работила с композитора Андрю Лойд Уебър по някои от най-известните му мюзикъли, почина на 92 години, съобщиха АФП и Асошиейтед прес, цитирани от БТА.  Джилиън Лин започва кариерата си като класическа балерина. По-късно тя става хореограф, като е създала повече от 50 спектакъла. Най-известните от тях са мюзикълите \"Котките\" и \"Фантомът от операта\". Те още се поставят в цял свят, три десетилетия след премиерите им. Джилиън Лин е лауреат на две британски театрални награди \"Лорънс Оливие\". През юни театър на лондонския Уест енд беше наречен на нейно име. След като научи за смъртта на Джилиън Лин, Андрю Лойд Уебър написа в Туитър: \"Три поколения на британския мюзикъл ти дължат толкова много\".", "date": "2018.07.02", "title": "Почина Джилиън Лин, хореографката на мюзикъла \"Котките\""}
{"url": "https://www.24chasa.bg/novini/article/6940914", "text": "Омбудсманът Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране /КЕВР/ за повишаване цените на парното и тока. Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%, съобщиха от пресцентъра на омбудсмана. „КЕВР продължава своята любима практика да коригира цените на парното и тока само, когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока. По думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. „Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова.", "date": "2018.07.02", "title": "Мая Манолова дава на прокурор цената на тока и парното"}
{"url": "https://www.24chasa.bg/novini/article/6940905", "text": "Майката и синът, които в събота бяха открити мъртви в дома им в Пловдив, са починали от естествена смърт. 57-годишният Володя Генев е издъхнал от инфарт преди седмица. Майка му Маруся - от тежка пневмония, сочат данните от аутопсията. Труповете им бяха намерени, след като съсед позвънил на 112 заради непоносимата миризма в блока на бул. \"България\". Полицаите не могли да отворят вратата на Геневи, тъй като ключът бил пъхнат отвътре. Огнеборци се качили на козирката на входа и оттам се прехвърлили на терасата на третия етаж, където живеят Геневи. Володя лежал безжизнен в кухнята, а майка му - в хола. Съседите, които за последно видели жив мъжа, забелязали, че е в лошо здравословно състояние. Задъхвал се и почивал няколко пъти, докато стигне до колата си. Володя работел като шофьор, разкарвал работници от нощна смяна. През деня се грижил за майка си. Възрастната жена била на легло от половин година.", "date": "2018.07.02", "title": "Двойната смърт в Пловдив: синът издъхнал от инфаркт, майка му - от пневмония"}
{"url": "https://www.24chasa.bg/novini/article/6940909", "text": "Европейският съюз заплаши с нови митнически тарифи върху вноса на стоки от САЩ за близо 300 млрд. щатски долара, ако американският президент Доналд Тръмп изпълни заканата си за налагане на мита на европейските производители на автомобили. В писмо, изпратено в петък до министерството на търговията в САЩ, с което разполага \"Файненшъл таймс\", Европейската комисия предупреждава, че Доналд Тръмп може да предизвика опустошителна глобална търговска война със заплахите си за въвеждането на мита и върху европейските автомобили, внасяни в Съединените щати, съобщи  Въпреки че самото писмо не съдържа конкретни мерки, ЕС и другите големи икономики \"вероятно\" ще отговорят на подобен ход с още по-голям кръг от американски стоки, за който да бъдат въведени мита на стойност от цели 294 млрд. долара, съобщи в неделя \"Файненшъл таймс\". Стартирайки нова атака срещу Европейския съюз, Тръмп заяви през уикенда в интервю за Fox News, че \"ЕС е толкова лош, колкото Китай\", когато става въпрос за извличане на полза от автомобилната индустрия на САЩ. \"Ужасно е това, което ни сториха. Европейски съюз - погледнете ситуацията в автомобилния сектор. Те ни изпращат Мерцедеси, а ние не можем да продаваме наши автомобили в ЕС\", посочи той. Това негово интервю е факт, след като седмица по-рано Тръмп заплаши да въведе мито от 20% за вноса на всички европейски автомобили в отговор на решението на ЕС да започне да налага от 22-ри юни митнически тарифи от 25% върху вноса на американски стоки за близо 3 млрд. долара. Самото решение на Европейския съюз пък беше ответна мярка на влезлите в сила от 1-ви юни мита от 25% за вноса в САЩ на стомна и от 10% за вноса на алуминий. Според \"Файненшъл таймс\", документът на ЕС до американския Търговски департамент предупреждава, че подобни тарифи биха представлявали \"автогол\" за икономиката на САЩ, като се има предвид сложната верига за доставки в американската автомобилна индустрия и че това би засегнало между 13 млрд. и 14 млрд. долара от брутния вътрешен продукт на водещата световна икономика. Коментирайки, че \"автомобилите са много ключов въпрос\", Доналд Тръмп заяви пред Fox news, че митническите заплахи спрямо глобалния автомобилен внос са неговият най-ефективен метод за получаването на отстъпки от търговските партньори на САЩ. Неговото изказване е по повод на проучване, което стартира администрацията на Белия дом и което трябва да определи, дали трябва да бъдат въведени митнически тарифи от 20% върху внасяните в САЩ автомобили с оглед на притеснения, свързани с националната сигурност. В документа на ЕС се посочва, че аргументите на Тръмп за националната сигурност не се основават на никакви факти и биха могли да подкопаят световната търговска система. \"Това развитие вреди на търговията, на растежа и работните места в САЩ и в чужбина, отслабва търговските връзки с приятели и съюзници и отклонява вниманието от споделените стратегически предизвикателства, които истински застрашават икономическия модел на Запада\", се казва в документа, цитиран от \"Файненшъл таймс\". Трябва да се има предвид, че преди дни и агенция \"Мудис\" предупреди, че заплахата на Доналд Тръмп за високи мита върху вноса на автомобили ще наруши цялата верига на доставки в световен мащаб и ще навреди на производителите на автомобили, на производителите на части за тях и на американските дилъри на коли. Междувременно американският гигант General Motors заяви в края на миналата седмица, че работните места в САЩ и конкурентоспособността на самата компания изглеждат застрашени от заплахите за митнически тарифи в бранша.", "date": "2018.07.02", "title": "ЕС заплашва с нови мита върху вноса на US стоки за 300 млрд. долара"}
{"url": "https://www.24chasa.bg/novini/article/6940920", "text": "Лидерите на трите партии от управляващата коалиция в Германия планират да се срещнат тази вечер в опит да решат кризата около миграционната политика, която заплашва сформираното само преди три месеца правителство на канцлера Ангела Меркел. Това съобщи Ройтерс, като се позова на два партийни източника. Срещата между ръководителите на Християндемократическия съюз (ХДС) Ангела Меркел, на Християнсоциалния съюз (ХСС) Хорст Зеехофер и на Германската социалдемократическа партия (ГСДП) Андреа Налес е предвидена за 22 ч. (23 ч.) днес. Преди това, в 17 ч. (18 ч. българско време), е планирана среща между Меркел и Зеехофер, предаде БТА. Днес ГСДП призова за лидерска среща на партиите от управляващата коалиция, като предупреди, че няма да подкрепи безрезервно евентуален компромис по спора за миграцията, предаде ДПА. \"Тук става дума за бъдещето на правителството\", каза лидерката на германските социалдемократи Андреа Налес, визирайки конфликта между християндемократите на Меркел и тяхната сестринска баварска партия ХСС дали границите на Германия да останат отворени за мигранти. \"Моето търпение е на изчерпване\", подчерта Налес. Тя добави, че ГСДП, която подкрепя Меркел в намерението й да предотврати едностранни германски действия по границите, няма да приеме компромис, при който някои мигранти няма да бъдат допускани да влизат в Германия. Лидерът ХСС Хорст Зеехофер, който е и министър на вътрешните работи на Германия, се обявява за по-твърди мерки срещу имиграцията. Снощи Зеехофер предложи да подаде оставка като вътрешен министър заради отказа на Меркел да затегне контрола по границите.", "date": "2018.07.02", "title": "Тримата лидери от управляващата коалиция в Германия планират среща тази вечер"}
{"url": "https://www.24chasa.bg/novini/article/6940932", "text": "Малтийските власти задържаха днес хуманитарен кораб, спасявал мигранти край бреговете на Либия, където при потъване на два плавателни съда през последните дни загинаха около 200 души, предаде Ройтерс. \"Сий уоч 3\" е вторият хуманитарен кораб, задържан от Малта през последната седмица. Той поискал да отплава, след като бил ремонтиран в местно пристанище, но властите отказали да го пуснат, заяви говорителка на германската благотворителна организация \"Сий уоч\", която управлява кораба. Пристанищните власти казаха, че се прави преглед на статута на плавателния съд, предаде БТА. \"Те създават условия, за да направят невъзможно за неправителствени групи да действат в морето\", заяви говорителката на \"Сий уоч\". Организациите, управляващи и двата кораба, отрекоха да е извършено нещо нередно. Прокуратурата в Малта поиска \"Лайфлайн\" да бъде конфискуван, посочва Асошиейтед прес. Капитанът на кораба, управляван от германска благотворителна организация, се яви днес на съдебно заседание. Той беше обвинен, че е използвал плавателния съд в малтийски води без необходима регистрация или разрешително. Обвинението включва и незаконно влизане в малтийски води. Властите определиха на капитана гаранция от 10 000 евро и му наредиха да предаде паспорта си на съда и да се подписва всяка седмица в полицията.", "date": "2018.07.02", "title": "Малта задържа втори хуманитарен кораб, спасявал мигранти в Средиземно море"}
{"url": "https://www.24chasa.bg/novini/article/6940586", "text": "През 2018 г. са издадени десет сертификата за инвеститор клас А на стойност 600 млн. лв., които осигуряват около 1000 работни места, съобщи в Ямбол министърът на икономиката Емил Караниколов, предаде БТА.  Той уточни и че много от чуждестранните инвеститори разширяват своите производства в България. В Ловеч е направена голяма инвестиция за 50 млн. лв., която разкрива 1500 работни места, в Индустриална зона \"Божурище\" в София има двама нови инвеститори, а в Пловдив са направили първа копка на производство на светлини за голяма автомобилна компания. Според министъра в момента инвеститорският интерес към България е изключително висок, след няколко дни се очаква на международния форум \"16 +\", на който ще бъде домакин България, да бъдат подписани споразумения, договори и меморандуми с Китай.", "date": "2018.07.02", "title": "Караниколов: През 2018 г. са издадени 10 сертификата за инвеститор клас А за 600 млн. лв."}
{"url": "https://www.24chasa.bg/novini/article/6940628", "text": "Административният ръководител на Специализираната прокуратура, главният секретар на МВР гл. комисар Младен Маринов и директорът на ГДБОП гл.комисар Ивайло Спиридонов оповестиха подробности около  , съобщиха от МВР.  Прокурор Иван Гешев уточни, че са задържани 13 участници в престъпната дейност, които са привлечени и към наказателна отговорност, други 4-ма са обявени за общодържавно издирване. Става въпрос за досъдебно производство, наблюдавано от Специализираната прокуратура, по което работим активно с ГДБОП от 2-3 месеца. В групата участват емблематични за криминалния контингент на София лица, занимаващи се основно с разпространение на наркотични вещества и агресивно разширяване на дилърската мрежа на териториите, в които продават. Като вторичен продукт от това е, че насилствено принуждават включително малолетни и непълнолетни да продават дрога за тази група. Същевременно тя е съставила и списък с имена на служители на МВР и на Специализираната прокуратура, спрямо които са се планирали телесни повреди, включително и убийства, заради това, че те са работили активно върху други досъдебни производства, обвиняеми и подсъдими, по които са членове на тази организирана престъпна група. Явно постигнатите от нас добри резултати създават сериозен проблем за част от тези лица, след като се стига до това, отбеляза Иван Гешев и категорично заяви: „Няма да позволим каквато и било форма на натиск спрямо магистрати и служители на МВР, ще продължим да работим активно, ще бъдем безкомпромисни при констатирането на такива случаи“. Този случай показва, че ние сме в правилната посока и трябва да продължим, допълни главният секретар на МВР. Той благодари на колегите, положили денонощни усилия в разследването. „Като ръководител на професионалното ръководство на МВР заявявам, че няма да допуснем и ще вземем абсолютно всички мерки, които ни позволява законът, да защитим всеки един служител, всеки един магистрат, който вършейки си работата, попада в такива списъци и срещу него се формират такива действия“, заяви главният секретар на МВР гл. комисар Младен Маринов. Той допълни, че въпросната група е едно завършено звено, което има амбициите да завзема все по-голяма територия. Проведената операция е мащабна, извършени са над 100 претърсвания на адреси. По думите на гл.комисар Ивайло Спиридонов още от средата на миналата година организираната престъпна група е попаднала в полезрението на антимафиотите . Преди два месеца е била получена оперативна информация за планирани действия срещу служители на ГДБОП, ГДНП и Специализираната прокуратура. Той поздрави колегите си от отделите „Наркотици“ и „Контратероризъм“, които във всеки един момент са получавали качествена оперативна информация за предстоящи действия на престъпната група, имайки предвид факта, че тя е била изключително мобилна и е работила при строга конспиративност. На базата на събраните данни и с хирургическа точност са планирани съвместните оперативни действия, в резултат на които в района на връх Шипка е задържано ядрото на групата. Действахме като добре смазана машина, допълни прокурор Иван Гешев, в момента на получаването на информацията проведохме съвместна оперативка и в рамките на пет-шест часа планирахме реализацията. Той допълни, че в събота спрямо 10 от задържаните лица Специализираният наказателен съд е взел мярка „задържане под стража“, а един от задържаните е със същата мярка по друго досъдебно производство. Гешев обясни, че част от мотивите на групата за набелязване на определени служители от полицията и прокуратурата е отмъщение, защото те са работили активно срещу организираната престъпност. Ще бъдем безкомпромисни към такива случаи, увери още веднъж административният ръководител на Специализираната прокуратура.", "date": "2018.07.02", "title": "13 задържани и 4-ма обявени за издирване при мащабната операция на ГДБОП и МВР"}
{"url": "https://www.24chasa.bg/novini/article/6940623", "text": "Австрийският канцлер Себастиан Курц критикува днес арестите на гей активисти в Турция и повтори искането за прекратяване на присъединителните преговори с Анкара, съобщи Танюг. Турция години наред с огромни стъпки се отдалечава от ЕС. Основни права и свободи от години, особено заради извънредното положение, масово се ограничават, заяви Курц. Австрийският канцлер, чиято страна пое от 1 юли председателството на ЕС, посочи, че събитията и арестите по време на Парада на гордостта в Истанбул, представляват ново доказателство за отдалечаването на Турция. Той каза, че не бива да има дискриминация на основата на сексуална ориентация и такива прояви трябва да се подразбират, съобщава БТА. Продължавам да смятам, че присъединителните преговори с Анкара трябва окончателно да се прекратят, заяви Курц.", "date": "2018.07.02", "title": "Курц критикува арестите на гей парад в Истанбул"}
{"url": "https://www.24chasa.bg/novini/article/6940676", "text": "На форума \"16 + 1\" идния петък ще подпишем меморандум с четири китайски компании основно с държавен капитал, които имат интерес не само към строителството на тунела под Шипка, но и изцяло към магистрала \"Русе - Велико Търново\" към Шипка и \"Дунав мост\" на Русе - Гюргево. Така отговори на журналистически въпрос за напредъка на проекта за тунел под Стара планина министърът на регионалното развитие и благоустройството Николай Нанков в Димитровград, предаде БТА.  Сериозният интерес от тяхна страна е налице. Ще го материализираме с конкретен меморандум и споразумение, добави Нанков. По негови думи отделно по линия на бъдещата тол-система и респективно държавния бюджет има възможност да се стартира със строителството в следващата година - година и половина като приключи обществената поръчка. През септември тази година предсрочно ще бъде пуснат обхода на Габрово заедно с малкия тунел, мостовите съоръжения, уточни Нанков. В момента тече експертен съвет на колегите от АПИ за одобряване на идейната разработка, на базата на която ще се стартира процедурата за инженеринг - допроектиране плюс строителство, посочи още Нанков.", "date": "2018.07.02", "title": "Подписваме меморандум и споразумение \nза тунел под Шипка с китайски компании"}
{"url": "https://www.24chasa.bg/novini/article/6940670", "text": "Жители на карнобатското село Искра искат да издигнат паметник на  , съобщи  Преди 2 години с помощта на българския историк в селото започна укрепването и реставрацията на храм \"Св. св. Кирил и Методий\", който е паметник на културата. Обновената и възкресена църква беше открита на 24-ти май тази година, а Димитров дари на храма частица от Светия Кръст и икона на хан Тервел. Проектът за възстановяването ь получи европейско финансиране и беше изготвен от строителния предприемач Турхут Исмаил. Реализирането му обаче беше осъществено с помощта и съдействието на проф. Димитров, припомня Турхут Исмаил. \"Направи невъзможното нещата да се случат и факт е, че се случиха. Дари много неща, освен частицата. Преди това, още в самото начало, дари икони, но най-важното е, че дари една енергия, която благодарение на нея се случиха нещата\". \"Никога няма да забравим приноса му за възстановяването на тази 150-годишна черква\", каза още Турхут Исмаил. \"Беше истински българин, не само за пред камери и телевизии, ами и в реалния му живот, в начина му на мислене и във всичко. За него България беше преди всичко, даже преди себе си. Повече мислеше за България, отколкото за себе си\".", "date": "2018.07.02", "title": "Карнобатско село иска да издигне паметник на Божидар Димитров"}
{"url": "https://www.24chasa.bg/novini/article/6940689", "text": "Кремъл заяви днес, че Кримският полуостров, който Москва анексира от Украйна през 2014 г., е неделима част от Русия и не може да бъде тема от дневния ред на срещата на президентите на Русия и САЩ - Владимир Путин и Доналд Тръмп, насрочена за 16 юли в Хелзинки, предаде Ройтерс. Така говорителят на Путин - Дмитрий Песков, коментира пред журналисти в Москва днес думите на Тръмп, че на срещата си с Путин има намерение да повдигне и темата за полуострова. \"Президентът на Русия неведнъж е казвал и е разяснявал на своите събеседници, че в дневния ред не може и никога няма да има такъв въпрос, защото Крим е неделима част от Русия. Всички останали въпроси са консенсусни, въпроси, подлежащи на обсъждане, и такива, по които може да се търсят възможни точки на съвпадащи позиции\", каза Песков, цитиран от ТАСС. Според Песков на срещата в Хелзинки двамата лидери ще обсъдят редица съвсем не леки въпроси. Сред тях комплексно ще се обсъжда и темата за Сирия. Говорителят на Кремъл отбеляза също, че бурно изразената в Русия радост от вчерашната победа над Испания на осминафиналите на световното първенство по футбол може да се сравнява с всенародното ликуване при победата на 9 май 1945 г. \"Само дето нямаше празничен салют\", добави той. В същото време Песков отбеляза, че \"в дадения случай не става дума за празнуване на победа във война, а за спорт, който сближава, а не разединява.", "date": "2018.07.02", "title": "Кремъл: Въпросът за Крим не подлежи на \nобсъждане от Путин и Тръмп"}
{"url": "https://www.24chasa.bg/novini/article/6940687", "text": "Мъж получи в Русе условна присъда от две години затвор с четири години изпитателен срок за престъпление против паричната и кредитната система. Това съобщиха от прокуратурата. Съдът е признал Д.В. за виновен, че на 28 октомври 2015 г. в Русе укривал средства за подправка на платежни документи - като банкови карти и карти за зареждане на гориво. По него време мъжът не работел и се интересувал как да си набавя пари чрез придобиване на информация за съдържанието на платежни инструменти и информационни данни от тях. Така от интернет сайтове разбрал как да се снабди със записващо устройство за магнитни ленти и пластики. Инсталирал на компютъра си и необходимите за това програми. В полицията обаче била получена оперативна информация. Последвало претърсване на жилището на мъжа, където били открити техническите средства за незаконната дейност, както и платежни инструменти и информационни данни за други такива. Присъдата подлежи на обжалване пред Великотърновския апелативен съд.", "date": "2018.07.02", "title": "Осъдиха мъж в Русе за престъпление срещу \nпаричната и кредитната система"}
{"url": "https://www.24chasa.bg/novini/article/6940685", "text": "За разлика от повечето от европейските си партньори, които искат да намалят наплива на мигранти, португалското правителство залага на имиграцията, за да забави демографския спад. \"Имаме нужда от по-голяма имиграция и няма да проявяваме търпимост към каквато и да било ксенофобска риторика\", заяви категорично португалският премиер Антониу Коща под аплодисментите на активисти социалисти на конгреса на партията си в края на май. Потвърждавайки политика си на отвореност, тази седмица Португалия беше сред първите страни, съгласили се да приемат част от мигрантите от хуманитарния кораб \"Лайфлайн\". А няколко часа преди лидерите от Европейския съюз да договорят в петък постигнатото с напрегнати преговори споразумение по този пораждащ разделение въпрос, португалското социалистическо правителство взе мерки да направи страната си по-привлекателна. \"Това беше много трудна среща на върха и привидното съгласие, изразено в споразумението, не прикрива дълбоките разногласия, които заплашват днес ЕС\", отбеляза със съжаление Антониу Коща след преговорите в Брюксел, припомняйки, че страната му се е обявила за \"отговорна и солидарна\" политика в областта на миграциите. Коща - син на индийски писател от някогашната португалска колония Гоа - превърна демографския въпрос в едно от основните положения на политическата си програма, която ще отстоява на планираните за есента на 2019 г. парламентарни избори. Допитванията показват, че той има голяма подкрепа. Според изследване на фондация \"Франсишку Мануел душ Сантуш\", чиито заключения са в основата на правителствената стратегия, Португалия се нуждае от 75 000 нови жители годишно само да поддържа стабилна бройка на активното население. Делът на това население днес е само половината от общо 10,4-те милиона жители на страната. В този контекст на заседание на министерския съвет в четвъртък социалистическото правителство прие няколко мерки за опростяване на процедурите за кандидатстване за виза от страна на студенти или предприемачи, които искат да създадат стартъп-компания. Приетата разпоредба отваря възможност за \"механизъм за уреждане\" на статута на около 30 000 чуждестранни граждани, влезли в Португалия законно, но останали, без да имат разрешително нито за пребиваване, нито за работа. През трите години на рецесия след финансовата криза през 2011 г. над 300 000 португалци са напуснали страната в търсене на по-добри условия на живот, сред които и много дипломирани младежи. През 2017 г. португалският миграционен баланс отново е бил положителен - за първи път от шест години, показват данните на Националния статистически институт. Пак през 2017 г. португалските власти са издали 61 400 нови разрешителни за пребиваване, което е с 31 процента повече от предходната година. Според огласен в сряда доклад на граничната полиция чуждестранното население в страната се е увеличило с 6 процента до 422 000 души. Страната се върна към растежа именно благодарение на бума в туристическия бранш и в чуждестранните инвестиции в имоти, но според представители на работодателите икономическото оживление продължава да се спъва от липсата на квалифицирана работна ръка. Постигнатото в петък европейско споразумение предвижда спасените в европейски води мигранти да бъдат репатрирани в различните страни членки на ЕС на доброволен принцип. Португалия вече участва в доброволната програма за преразпределяне на бежанци в Европа, предложена през януари от Европейската комисия и според която до две години ЕС би трябвало да приеме най-малко 50 000 бежанци от Африка и Близкия изток. В рамките на предишна програма за презаселване, продължила от 2015 г. до март тази година, Португалия даде подслон на 1552-ма бежанци, което я нарежда на шесто място сред приемащите страни след Германия, Франция, Швеция, Холандия и Финландия. Само че едва половината от тези хора са останали в Португалия. Останалите бързо са продължили към други страни с по-добри икономически перспективи като Германия или Великобритания, признават властите в Лисабон. /БТА/", "date": "2018.07.02", "title": "Португалия -  европейската страна, която иска повече имигранти"}
{"url": "https://www.24chasa.bg/novini/article/6940697", "text": "Министър-председателят Бойко Борисов ще информира Народното събрание за резултатите от Българското председателство на Съвета на ЕС. Това се посочва в писмо на премиера до председателя на парламента Цвета Караянчева, съобщиха от пресслужбата на кабинета.  Премиерът предлага да представи пред народните представители отчетът за работата на правителството в рамките на Българското председателство на 13 юли 2018 г.", "date": "2018.07.02", "title": "Борисов ще даде на Народното събрание отчет за председателството"}
{"url": "https://www.24chasa.bg/novini/article/6940699", "text": "Поклонението на Божидар Димитров ще е на 4 юли 2018 г. /сряда/ от 10.00 до 16.00 часа в Националния исторически музей, София, Бояна, ул. „Витошко лале” №16, съобщиха от НИМ От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България, се казва в некролога на НИМ. В него пише още:  Ние, неговите колеги от Националния исторически музей (НИМ), имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на с в о я музей. С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина. Едновременно с дълбоката и плодотворна бразда, която неуморно и последователно прокарваше в българската наука и култура като доктор на науките, професор, преподавател, Божидар Димитров бе и несравним и обаятелен медиатор и полемист - често настъпателен и встрастен, но винаги добросъвестен, честен и коректен. Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина – винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговия живителен и утвърждаващ национализъм, неговата силна и изстрадана любов към българите – във и извън пределите на страната ни. В тях, в сънародниците си, в техните благополучия и болки, той намираше смисъла да продължава с непрестанните си многопластови исторически търсения, с благородните си, неизменно патриотични инициативи. Всичко това правеше в името на Майка България, за осъществяване на нейните национални идеали. Именно и заради това той се опита да работи пълноценно и на политическото поприще, като и там бе същият – неподправен, прям, нестандартен, но винаги стабилно тежащ на мястото си. Неукротимият му дух, който не знаеше почивка, напоследък го изпрати отново в тази сложна сфера и до последните си часове той работеше по поредния си политически проект – богат личен влог за целокупния успех на България. Като ръководител професор Димитров бе респектиращ и справедлив; като колега – толерантен и разбран; като приятел – верен и щедър. А във всички тези „длъжности“ - неизменно /само/ироничен, с уникалното си чувство за хумор. Ето какъв човек загубихме без време. Има нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на материи – на паметници, крепости, църкви, на гробове на национални герои и др., и на идеи – за нови проучвания, открития, книги. Но така е - обикновено след такива „енциклопедични“ натури винаги остава и по нещо недовършено. Малката ни утеха е, че онова, което професор Димитров ни оставя в наследство, е намерило или тепърва ще намери място във вечния културен „трезор“ на България. А той самият завинаги ще остане в сърцата ни и като незаменим ръководител, но и просто като сърдечен колега и приятел, на когото винаги можеше да се разчита в тежки моменти. Сега тежките моменти са най-вече за неговите близки и роднини, на които изказваме искрени съболезнования. Загубата ни е голяма. Скърбим за професор Божидар Димитров.", "date": "2018.07.02", "title": "Поклонението на Божидар Димитров ще е на 4 юли в Националния исторически музей"}
{"url": "https://www.24chasa.bg/novini/article/6940700", "text": "Майките на деца с увреждания в Силистра издигнаха палатков лагер в центъра на града. Той е в подкрепа на проекта за Закон за личната помощ, който се очаква да бъде внесен в парламента. Ако това не се случи са готови за ефективни протестни действия. Този път няма да се откажем, ще се борим докрай, категорични са жените от Силистра За тях е от особено значение, какво ще се случи с децата им след време. Тогава, когато те няма да могат да бъдат до тях и да полагат грижи в ежедневието им. Искат сигурност. Искат държавата да помисли за съдбата на всички, които навършвайки 18 годишна възраст ще започнат да получават 120 лева пенсия. Средства крайно недостатъчно дори да бъдат настанени в специализирана институция. Има и деца, които са с по-нисък процент на увреждане – те могат да работят, да подреждат рафтове в магазини, да помагат в озеленяването – на тях трябва да им бъде шанс, споделя Оксана Зорина, майка на 7 годишната слънчева Настя, със Синдром на Даун. От години майките на деца с увреждания настояват за създаването на регистър на децата и хората с увреждания. Да има индивидуална оценка за нуждите всеки един човек, в подобно състояние, иска Живка Цонева. Днес никъде няма точна статистика колко са децата и хора с увреждания, всеки от тях с какъв процент заболяване е – дали е вродено или придобито. Сигурност родителите искат и за себе си. От години искат „личен асистент“ да бъде квалифицирано като професия. Днес те нямат стаж, нямат осигуровки – здравни и социални. Днес те, както всеки родител полагат 24-часова грижа за децата си, но нямат възможност да ходят на работа. Омръзнало им неперкъснато да подават документи и да кандидатстват по програмите за личен асистент и да се стискат палци, да бъдат одобрени. Често остават и извън списъците. Днес са решени да се борят докрай. Имат и подкрепата на хората. Казват, че обществото днес е по-узряло и по-чувствително от преди. Някога синът на Петранка Кирчева е бил отписан от детската градина, за да не пречи на децата. Благодарна е на съпруга си, че ги е издържал. Днес Станислав е на 36 години. Един ден, когато нас ни няма, дъщеря ни ще поеме грижата за него, но не всички семейства имат този късмет, да има някой да се грижи за децата им тогава, когато и тях ги няма. Днес не гледат децата ни, както едно време. Тогава бягаха настрани сякаш са болни от заразна болест, сякаш са прокажени. Подкрепа майките в Силистра имат и от Виктория Денева. Майсторката на кукерски маски и мартеници. Тя е с тях, защото това е най-малкото което може да направи като гражданин. Да застане с тях в знак на подкрепа. Категорични са, че ако Закона за личната помощ, предложен от омбудсмана Мая Манолова не влезе за разглеждане в пленарна зала ще предприемат по-драстични мерки – затваряне на пътища.", "date": "2018.07.02", "title": "Майките на деца с увреждания с палатков лагер вече и в Силистра"}
{"url": "https://www.24chasa.bg/novini/article/6940701", "text": "Национална овцевъдна и козевъдна асоциация /НОКА/, евродепутатът Момчил Неков, представители на Министерство на земеделието, храните и горите в лицето на зам.-мнистър Цветан Димитров, директори на дирекции, представители на овцевъдните и козевъдни асоциации, представители от научните среди - специалисти от аграрните университети, ССА и земеделски производители поставиха основата на изготвянето на Национална стратегия за овцевъдството и козевъдството за периода 2018-2027 г. „Тук съм като представител на България в Европейски парламент, тук съм като заинтересовано лице, което наистина иска да помогне на секторите овцевъдство и козевъдство. В компетенциите ми е да запозная българските органи, българските производители с предизвикателстата пред сектора, с пропуснатите възможности, които тепърва трябва да наваксваме, и в същото време да можем да парираме проблеми от глобално естество с търговските споразумения, които биха попречили доста на бранша“. Това каза евродепутатът от Групата на прогресивния алианс на социалистите и демократите в Европейския парламент Момчил Неков при откриване на форума “Визия за овцевъдството и козевъдството в България 2018 - 2027“. Неков заяви, че е важно да остане подпомагането на овцевъдството и козевъдството на сегашните нива и да се засилят помощите за организации на производителите. Според евродепутата сред предизвикателствата за сектора са несигурността на доходите, силният внос от трети страни и демографско-възрастовия профил на производителя, както и липсата на маркетингов подход. Неков отчете, че нашите производители са организирани на 5%, а във Франция тези нива са 95 %. Момчил Неков посочи, че миналата седмица в Европейския парламент е получено писмо от френска асоциация, която е притеснена, че ще има много голям пробив на говедовъдството от Мексико, а при овцевъдството и козевъдството- от Австралия и Нова Зеландия. \"Французите са доста добри в своите политики, защото смятат да станат европейски лидер. На нас не ни пречи толкова вносът от Австралия и Нова Зеландия, въпреки че и в България се консумира такова месо в добри количества. За нас в изключителен проблем биха се превърнали френските производители, тъй като те ще искат да станат доминантни. Ако те имат добро национално подпомагане, ние едва ли ще можем да се справим с тези предизвикателства\", каза Неков. Той заяви, че страната ни и конкретно Министерство на земеделието, храните и горите трябва да имат своя позиция. Първите една-две години за младия фермер са критични и той трябва да бъде стимулиран, каза още Момчил Неков. \"Трябва да се действа комплексно от гледна точка на смяната на генерацията, за да вкараме млади фермери. Една от мерките, които съм предложил, и която беше одобрена, е за млад фермер в планинските региони\", допълни евродепутатът. Той поясни, че може да се подомогне секторът на национално ниво с безлихвени кредити. \"Като държава трябва да ги обезпечим, за да могат те да стартират\", каза още евродепутатът във връзка с младите фермери. „Вълната може да се сертифицира като биологичен продукт и оттам цената ще бъде коренно различна“, каза още евродепутат Момчил Неков. Според него това е възможност, която се пропуска в сектора. „Вълната е естествен продукт, който се изкупва на смешни цени“, каза Неков и обърна внимание, че в момента вълната се продава за 0,5 лв/кг. Неков отбеляза, че не се използват възможностите, които схемите за качество на селскостопанските храни и продукти, предлагат. По думите му, по отношение на конкуренцията с другите видове месо, секторите козевъдство и овцевъдство изостават и в тях не се използват схемите за качество. Неков коментира, че хората са склонни в по-големите градове да доплащат допълнително, защото смятат, че купуват по-качествен продукт, с по-добри здравословни качества, с по-малко пестициди, т.е. потребителят все повече обръща внимание на това. „Трябва да предоставим достатъчно информация за това, че продуктите и овцевъдството и козевъдството са уникални“. Това каза проф. Иван Станков, съпредседател на Националната овцевъдна и козевъдна асоциация. „Козето мляко е прието за едно от най-здравословните - с алкална реакция, с малки мастни телца, лесно усвояемо. С висок коефициент на полезност са овчето и козе кисело мляко“, каза проф. Станков. Проф. Станков заяви, че преди време сме имали 36 хил. тона вълна и сме задоволявали българската вълнено-текстилна продукция. „Сега вълната е отпадъчен продукт и не е включена към основните продукти, което за мен е парадокс. По този начин унищожихме вълнодайното овцевъдство“, коментира проф. Станков. Той поясни, че страната ни в миналото е изнасяла над 1 млн. угоени шилета, като най-добрите ни партньори са били Близкият Изток, бившият СССР. Проф. Станков добави, че сега в сектора се наблюдава един изключителен срив. „Искам да благодаря на организаторите, затова че се постараха да направят този необходим форум. Много разчитаме на хората, които работят в европейските институции, за да може това, което се прави и искаме да се направи в България, да бъде чуто там и да бъде прието. Това каза заместник-министърът на земеделието, храните и горите Цветан Димитров по време на форума „Визия за овцевъдството и козевъдството в България 2018 - 2027“. По думите му тези сектори са оставени на решенията на отделните държави-членки. „За кравето мляко се изписаха сигурно 10 страници изисквания, овчето- даже не е споменато“, коментира заместник-министър Димитров. Евродепутатите трябва да направят така, че овцевъдството и козевъдството в Европа да излязат от анонимност. Димитров коментира, че не са много държавите като България, които произвеждат четири вида млека и отбеляза, че в нито един европейски документ не се говори за биволско мляко. Участниците в срещата се обединиха около тезата за развитие на секторите овцевъдство и козевъдство, тяхното подпомагане и промотиране на продуктите овче и козе мляко, и месо.", "date": "2018.07.02", "title": "Изготвят национална стратегия за овцевъдството и козевъдството за 2018-2027 г"}
{"url": "https://www.24chasa.bg/novini/article/6940696", "text": "Известният историк проф. Божидар Димитров, който почина внезапно на 72 г. в понеделник, ще бъде изпратен на 4 юли (сряда). Поклонението в Слънчевата зала на Националния исторически музей, на който той дълги години беше директор, ще започне в 10 ч. Този ден музеят ще бъде затворен за посетители, съобщи наследничката на поста му доц. д-р Бони Петрунова. В 10,30 ч ще има кратка церемония, на която, който пожелае, може да произнесе кратко възпоменателно слово за обичания историк. А който иска да се поклони пред неговата памет, може да го стори до 16 ч. В четвъртък семейството ще направи изпращане в черква в тесен кръг. Близките са отказали предложението на Министерството на културата проф. Димитров да бъде погребан в Алеята на творците в Централните софийски гробища. Неговата воля била да бъде кремиран, а прахът му да бъде разпръснат над Созополския залив.", "date": "2018.07.02", "title": "Прахът на проф. Божидар Димитров ще бъде разпръснат над Созополския залив"}
{"url": "https://www.24chasa.bg/novini/article/6940720", "text": "На бежанците не трябва да се позволява да кандидатстват за убежище в ЕС в мигрантските центрове, които се предвижда да бъдат създадени в региони като Северна Африка, заяви днес австрийският канцлер Себастиан Курц, цитиран от ДПА. \"Ако наистина позволим там да се подават молби, ще създадем невероятен притегателен фактор\", каза консервативният антиимигрантски политик пред австрийското обществено радио Ое1. Миналата седмица лидерите на ЕС се съгласиха с концепцията за създаване извън Европа на т.нар. дебаркационни платформи. Вчера Еврокомисарят Гюнтер Йотингер каза, че съюзът ще започне преговори с африканските страни за създаване на такива центрове, предаде БТА. Някои страни от ЕС споделят виждането на Австрия, че в платформите не бива да се приемат молби за убежище, а други считат, че бежанците трябва да могат да кандидатстват за защита в Европа навсякъде по света, изтъкна Курц. Той каза, че би предпочел постоянни програми за заселване, които ще доведат бежанците направо от кризисните райони в Европа.", "date": "2018.07.02", "title": "Курц: Мигрантските центрове извън ЕС не трябва да приемат молби за убежище"}
{"url": "https://www.24chasa.bg/novini/article/6940722", "text": "Автобусните превозвачи, под чийто натиск премиерът Бойко Борисов оттегли проектозакона за създаване на Българска автомобилна камара, са отправили покана до всички национално представени сдружения в пътническия транспортен сектор за обединение. Това обяви на пресконференция в БТА днес Ивайло Константинов, председател на Националното сдружение на автобусните превозвачи в България. Той уточни, че става въпрос за конфедерация, в която да членуват само сдружения, които ще представляват своите членове. Всички фирми, които не са техни членове, ще имат право да учредят собствено сдружение, дори собствена конфедерация. Целта на евентуалната конфедерация е да се дефинира като национално представена организация, която да представлява бранша. Константинов подчерта, че това ще е напълно доброволна организация на браншовите сдружения в автобусния транспорт. Ивайло Константинов каза още, че той и сподвижниците му/ Браншовия съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт/ категорично не одобряват внесеният от техните колеги от големите превозвачески фирми и подкрепени от КРИБ проектозакон за създаване на Българска автомобилна камара. Превозвачите определиха законопроекта като \"опит на група хора да приватизират автобусните превози\". В оттегления вече проектозакон най-общо се настоява камарата да предлага на транспортния министър кои фирми да получават лиценз и контрола върху тях, което в условията на конкуриращи се фирми го прави лобистки и създава условия за корупция. Ивайло Константинов многократно повтори, че не става въпрос за междуличностен и браншови конфликт, а на противопоставяне на закона, за това, \"че някой иска да има прекалено много пари и контрол\". \"Изхождайки от ситуацията, в която бяхме поставени, и многото съмнителни текстове, както и афиширалите се като инициатори и вдъхновители на този закон, които в нашите очи се ползват от липса на доверие, заявихме категоричната си позиция против него в становище до всички отговорни институции\", коментира Константинов. Единственият отзовал се с покана към тях е бил премиерът Борисов. Той е заявил, че преди браншът да бъде единен по отношение на това, което иска, законопроект няма да има и превозвачите му благодариха за това. По отношение на \"Мобилен пакет 2\" целият бранш е обединен и е против подготвяната в него пълна либерализация на пътническите превози. \"Под този термин за либерализация се крие допустимост до всички обслужвания в републиканската ни транспортна схема на чужди компании, без право на отказ\", обясни Константинов. Според него това на пръв поглед не е лошо, защото ще доведе до конкуренция и оптимизация на цените и възможност на наши превозвачи да се докажат на външни пазари, но на практика ще доведе до това \"от 70 общини в момента без превозвачи утре те да станат 170 или всички, защото няма община без нерентабилни линии\". В същото време от Съюза на международните превозвачи (СМП), Българската асоциация на сдруженията на автомобилните превозвачи (БАСАТ) потвърдиха днес, че организират национален протест на 4 юли, сряда в подкрепа на идеята за обединение на бранша в Камара.", "date": "2018.07.02", "title": "Автобусните превозвачи предлагат обединение на бранша"}
{"url": "https://www.24chasa.bg/novini/article/6940719", "text": "Македонската полиция задържа късно снощи 12 нелегални мигранти от Пакистан и 6 от Афганистан в автомобил с македонска регистрация на регионалния път Неготино-Радовиш, предаде агенция МИА. Полицията се опитала да спре автомобила около 0.20 часа, но шофьорът спрял рязко и успял да избяга. Така полицията открила мигрантите. Шофьорът на автомобила се издирва, предава БТА. Заловените мигранти са откарани в полицейското управление в Неготино.", "date": "2018.07.02", "title": "В Македония задържаха 18 нелегални мигранти от Пакистан и Афганистан"}
{"url": "https://www.24chasa.bg/novini/article/6940723", "text": "Употребата на продукти, съдържащи едновременно и мазнини, и въглехидрати, извежда мозъка от обичайното му състояние и го принуждава да \"поощрява\" тялото да яде повече, отколкото ако храната се състои само от мазнини или само от въглехидрати, съобщи сайтът Нюз.ру, цитиран от БТА. Откритието е на учени от Йейлския университет. Сканирайки работата на мозъка в реално време, те определиха защо много хора страдат от затлъстяване и продължават да ядат дори когато вече не изпитват глад. В експеримента са взели участие 206 доброволци, които е трябвало да изберат любимите си хранителни продукти от 39 възможни. Всички участници са били изследвани с ядрено-магнитен резонанс. Резултатите са показали, че продуктите с мазнини и с въглехидрати оказват по-силно въздействие върху мозъка даже ако даденият човек харесва подобно \"смесено\" ястие по-малко от други. \"Предпочитанията нямат никакво значение. Просто пред едни ястия е по-трудно да се устои, отколкото пред други\", каза Дана Смол от Йейлския университет. По думите на учените въздействието, което мозъкът оказва на тялото при употреба на храни, съдържащи едновременно и мазнини, и въглехидрати, не трябва да се нарича удоволствие. Това е по-скоро подсъзнателен сигнал. Мозъчните зони, които отговарят за лакомията, пък са стриатумът и таламусът.", "date": "2018.07.02", "title": "Установиха каква е причината да преяждаме"}
{"url": "https://www.24chasa.bg/novini/article/6940732", "text": "По традиция, всяка година на 5 юли, служителите на Министерството на вътрешните работи отбелязват своя празник, съобщиха от пресцентъра на ведомството.  Тържествената церемония ще започне в 10.00 часа с поднасяне на венци пред паметника на Незнайния войн и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“. Честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани. Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще демонстрират своите умения, в празника ще се включат и служителите, които се грижат за нашата сигурност с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители. На паркинга пред Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.", "date": "2018.07.02", "title": "МВР ще отбележи 139-годишнината си \nс демонстрации в Борисовата градина"}
{"url": "https://www.24chasa.bg/novini/article/6940733", "text": "Стартира рехабилитацията на 32 км от второкласния път II-59 Момчилград - Крумовград - Ивайловград. Инвестицията е за над 21 млн. лв. с ДДС. Проектът се съфинансира със средства от Програмата за трансгранично сътрудничество ИНТЕРРЕГ V-A Гърция – България 2014-2020 г. и националния бюджет, съобщиха от пресцентъра на Агенция \"Пътна инфраструктура\". Началото на строителните работи беше дадено със символична първа копка, на която присъстваха председателят на Народното събрание Цвета Караянчева, министърът на регионалното развитие и благоустройството Николай Нанков, инж. Дончо Атанасов, член на Управителния съвет на Агенция „Пътна инфраструктура“, депутати и кметове от региона. Ремонтът на път II-59 е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена от ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, „БСК-Горна Оряховица“ АД и „Атлас Балкан“ ООД. Стойността на договора е 3 398 995,72 лв. с ДДС, а срокът за изпълнение 8 месеца. Строителният надзор ще бъде осъществен от „Строл 1000“ АД. Договорът им е за 51 000 лв. с ДДС. Участъкът преминава през село Горна кула. Предвидена е рехабилиция на асфалтовата настилка, изграждане на две бетонови подпорни стени с обща дължина 25 метра и ремонт на две мостови съоръжения - над река Крумовица и над дере при 29-ти км. Другият участък, с дължина около 26 км, е възложен на Обединение „ПЪТ II-59“, в което са: „Джи Пи Груп“ АД и „Контратас Инглесиас“ АД. Договорът им е за 17 989 382,71 лв. с ДДС. Строителният надзор ще е от „ПЛАН ИНВЕСТ ПЛОВДИВ“ ЕООД, а договорът им е за 220 056 лв. с ДДС. Срокът за изпълнение на ремонтните дейности на отсечката е 14 месеца. На участъка - от гр. Крумовград до разклона за с. Попско на път II-59, ще бъде извършена реконструкция на пътя в чертите на Крумовград и с. Полковник Желязово и обновяване на настилката. Тресето преминава през четири населени места - гр. Крумовград, селата Полковник Желязово, Рогач и Пелин. За подобряване на отводняването се предвижда полагането на бетонови бордюри, отводнителни улеи, нови окопи, почистване на всички водостоци и удължаване на съществуващите. В района на 41-ви км ще бъде изградена стоманобетонова укрепителна стена. Ще бъде извършено и укрепване на откоса с геомрежа и анкери. Целият 32-километров участък ще бъде с нова маркировка, пътни знаци и ограничителни системи. През програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път.", "date": "2018.07.02", "title": "Над 21 млн. лв. ще струва ремонтът на пътя Момчилград - Крумовград -Ивайловград"}
{"url": "https://www.24chasa.bg/novini/article/6940754", "text": "Един от резултатите от първата пълноформатна среща между президентите Владимир Путин и Доналд Тръмп в Хелзинки може да бъде \"предаването\" на Североизточна Сирия от Вашингтон. Такова предположение изказа пред \"Независимая газета\" бившият специален представител на Държавния департамент по политическия преход в Сирия Фредерик Хоф, според когото изтеглянето на американските сили като отстъпка ще помогне на Тръмп да спаси репутацията си. Но Руската федерация ще трябва да поеме някои ангажименти. \"Сирийският режим, Иран и Русия преследват голяма цел. Те се тревожат, че ако обстановката в Североизточна Сирия успешно се стабилизира след \"Ислямска държава\" (забранена в Руската федерация терористична групировка - бел. на \"Независимая газета\"), може да се появи нещо уникално в сирийската криза: привлекателна, жизнеспособна алтернатива на Асад и неговото обкръжение\", каза пред \"Независимая газета\" бившият дипломат, имайки предвид сирийските райони, които са под американски \"протекторат\". \"Те (Москва, Дамаск и Техеран - бел. на \"Независимая газета\") искат президентът Тръмп да се довери на своите инстинкти и да предаде североизтока на режима (президента Башар Асад - бел. на \"Независимая газета\"). Москва, на свой ред, може да обмисли варианта за гарантиране на сигурността на Израел и Йордания на югозапад като стимул за САЩ да се откажат от североизточната част.\" Хоф припомни, че Тръмп е завладян от идеята за изтегляне на войските на САЩ от Сирия и свеждане до нула на тяхното участие в дейности, свързани с този въоръжен конфликт. \"Въз основа на открито заявяваното от Тръмп желание за изтегляне от Сирия подозирам, че президентът Тръмп възнамерява да запази собствената си репутация\", каза Хоф. \"Той може да представи това като победа\", обясни пред \"Независимая газета\" бившият високопоставен представител на Държавния департамент. \"Но дори обещанията и намеренията на Москва във връзка с Югозападна Сирия да са чисти като току-що навалял сняг, в крайна сметка Асад и иранските сили \"Кудс\" (подразделение на Корпуса на гвардейците на ислямската революция - бел. на \"Независимая газета\") ще действат, както намерят за добре. Русия не може или не иска да направи така, че режимът да седне на реалната маса за преговори. Така че какво може да постигне тя в Югозападна Сирия?\" Трябва да се отбележи, че руската страна е поела ангажимент да не допуска съсредоточаване на ирански и проирански сили (най-вече такива като ливанската групировка Хизбула) в югозападните райони, граничещи с Израел и Йордания. Тяхното струпване особено тревожи властите в еврейската държава: Израел редовно взема на прицел позиции на верните на Иран сили на юг. Саудитското издание \"Аш шарк ал аусат\" съобщи, че под егидата на американската страна неотдавна е било направено предложение, според което южните провинции, част от които доскоро продължаваха да са под контрола на умерената опозиция, да бъдат предадени на правителството в Дамаск. Според тази информация Русия трябва да осигури изтеглянето на иранските сили от границите с Израел и Йордания. Военната динамика в тези райони предполага, че опозицията наистина няма да остане там. \"Мисля, че за Русия това е доста деликатен въпрос - тревогата на Израел, а също на Йордания във връзка с тяхната сигурност в Югозападна Сирия\", обясни Фредерик Хоф пред \"Независимая газета\". \"Например тя се опитваше да държи Иран и Хизбула по-далеч от израелските позиции на Голанските възвишения. Кремъл се тревожи, че режимът на Асад в съчетание с иранското безразсъдство може да провокира доста разрушителни израелски удари срещу самия режим. В тази връзка Москва би могла да посъветва клиента си (правителството в Дамаск - бел. на \"Независимая газета\") да се движи доста предпазливо в районите, намиращи се близо до Голанските възвишения, където Израел вече е изградил някои отношения (не само с местните жители, а и с действащите там групировки на умерената опозиция - бел. на \"Независимая газета\") и е осигурил известна хуманитарна помощ. Това би бил много добър съвет.\" Трябва да напомним, че Тръмп неведнъж е заявявал своето намерение максимално да ограничи американското участие в уреждането на сирийския конфликт: задачата с борбата със самозвания \"халифат\" е почти изпълнена и данъкоплатците в САЩ според него не трябва да носят товара на финансовата отговорност за случващото се в арабската република. Освен това американското ръководство е обмисляло идеята да замени своя контингент, действащ в тясно сътрудничество с многонационалния военен съюз Сирийски демократични сили (СДС), на североизток с друг контингент - арабски. Подобно предложение, както беше съобщено по-рано, са направили Саудитска Арабия и Египет. Изглежда, че Рияд дори е приел сериозно този план. \"Ние направихме предложение още на правителството на Барак Обама: ако САЩ изпратят там свои войски, тогава Саудитска Арабия може да бъде готова да обсъди заедно с други страни варианта за разполагане на сили\", заяви през април саудитският външен министър Адел ал Джубейр, като добави, че сега Рияд е готов да помогне на Сирия. Според експерти сценарият с изтегляне на САЩ от Арабската република и предаване на отговорността прилича на събитията в Ирак. \"Обама вече предаде \"отговорността\" за Ирак на Иран\", припомни пред \"Независимая газета\" ръководителят на Центъра за ислямски изследвания към Института за иновационно развитие и експерт от Руския съвет по международни въпроси Кирил Семьонов. \"Естествено, тогава това не изглеждаше като сключване на договор, но фактически беше именно така. По онова време САЩ не възразиха срещу идването на власт в Ирак на явни проирански сили и им принесоха \"в жертва\" своите \"проксита\" от сунитското движение \"Ас Сахуа\", което всъщност принуди Ал Каида (забранена в Руската федерация - бел. на \"Независимая газета\") да мине в нелегалност. Така че тук има паралели. Американците доста се занимаваха със силите на \"Ас Сахуа\" и ги покровителстваха не по-малко от СДС в Сирия. Друг е въпросът до какво доведе всичко това там. При сегашната ситуация Асад, за разлика от Саддам, остава на власт и в една или друга степен запазва институциите. Но има друг проблем - Иран и неговото многоешалонно присъствие в Сирия.\" Всъщност такъв вариант, при който руската страна поема отговорност за сигурността на Израел и Йордания, повдига въпроса какво може да й струва тази \"отговорност\". Трябва да се отбележи, че Москва има доста малко лостове за влияние върху иранските сили, които, както изглежда, нямат намерение да напускат южните райони на Сирия. Израелските специални служби твърдят, че в южните провинции продължава да има ирански и проирански бойци, маскирани като обикновени войници от сирийската правителствена армия. Не трябва да се забравя и за високото ниво на интегрираност на бойците на Хизбула и шиитски милиции в различни подразделения на армията на Башар Асад. Наблюдатели се съмняват, че руската страна ще успее да им повлияе и да осигури пълното им изтегляне от южните граници на Арабската република. (БТА)", "date": "2018.07.02", "title": "Заподозряха Тръмп, че има намерение \nда предаде Сирия на Путин"}
{"url": "https://www.24chasa.bg/novini/article/6940759", "text": "Белгийските власти са успели да осуетят нов атентат във Франция, съобщават местни медии, цитирани от БТА.  През изминалите почивни дни бе съобщено за полицейска операция в източните покрайнини на Брюксел, свързана с тероризъм. Днес става известно, че в автомобил е било открито самоделно взривно устройство. Твърди се, че то е било предназначено за удар по събитие на иранска опозиционна партия край Париж. Засега няма изявления на белгийските власти, но по неофициална информация по случая са задържани двама иранци. Задържаните са двойка и са имали разрешение за дългосрочен престой в Белгия.", "date": "2018.07.02", "title": "Предотвратиха нов атентат във Франция"}
{"url": "https://www.24chasa.bg/novini/article/6940662", "text": "Само седмица след края на българското европредседателство София отново ще бъде домакин на важен форум на световни лидери. На 7 юли в НДК ще се проведе седмата среща на върха на групата 16+1 за сътрудничество между Китай и Централна и Източна Европа. Форумът ще събере правителствените ръководители на 16 държави от Централна и Източна Европа и китайския премиер Ли Къцян. Темата на лидерската среща е “Задълбочаване на отвореното и прагматично сътрудничество, съвместно насърчаване на общия просперитет и развитие”. Предвижда се срещата да приеме заключителен документ “Насоки от София” Паралелно със срещата на лидерите ще се проведе и бизнес форум, който ще бъде открит от българския премиер Бойко Борисов и Ли Къцян. На него се очаква да присъстват 200 китайски компании - представители на големия бизнес, и около 600 бизнесмени от Централна и Източна Европа. Целта на форума е сътрудничество в областта на търговията, инвестициите, иновациите, високите технологии, инфраструктурата, земеделието, туризма. Ли Къцян пристига у нас на 5 юли Той ще се срещне с президента Румен Радев и с премиера Бойко Борисов. Темите на разговорите ще са засилването на сътрудничеството в рамките на инициативата “Един пояс, един път” и механизма 16+1, стана ясно от думите на китайския зам. външен министър Ван Чао. Това е първата визита на Ли Къцян в България и първата на китайски премиер в страната за последните 18 г., съобщава bulgarian.cri.cn. След България Ли Къцян ще посети Германия по покана на германския канцлер Ангела Меркел. Китай в контекста на срещата на върха на групата 16 плюс 1 ще е сред обсъжданите теми на среща в Берлин днес на вицепремиера Екатерина Захариева и германския ѝ колега Хайко Маас. Премиерът Бойко Борисов е изпратил покана до канцлера Ангела Меркел за участие като специален гост на срещата 16+1. Гърция изяви желание да присъства като наблюдател и се очаква премиерът Ципрас да пристигне лично у нас. Преди дни Ван Чао заяви, цитиран от Ройтерс, че Китай осъзнава, че сред останалите членки на ЕС има безпокойство заради сътрудничеството на Пекин със страните от Централна и Източна Европа, но не се стреми да създава разкол в ЕС. През ноември 2017 г. на шестата среща на върха 16+1 в Будапеща Ли Къцян обяви, че Китай ще осигури над 3 милиарда долара за проекти в страните от Централна и Източна Европа.", "date": "2018.07.02", "title": "Борисов посреща премиера на Китай и 15 лидери на страни от Черно до Балтийско море"}
{"url": "https://www.24chasa.bg/novini/article/6940772", "text": "Европейската комисия съобщи, че днес започва нова процедура за нарушение срещу Полша, свързана с върховенството на закона. Комисията дава на Варшава съкратен срок от един месец за отговор. Новата процедура е предизвикана от променения полския закон за Върховния съд. Утре над една трета от полските върховни съдии миже да бъдат принудени да се пенсионират заради намалената пенсионна възраст по новия закон от 70 на 65 години, предаде БТА. Законът позволява съдиите да заяват желание пред полския президент за удължаване на срока, в който могат да заемат длъжността. Държавният глава може да разреши двукратно удължаване на срока с по три години. Не са установени правила, по които президентът да вземе своето решение. Според ЕК тези мерки подкопават принципа на независимост на съдебната власт, включително несменяемостта на съдиите, и така Полша нарушава задълженията си по договора за ЕС. Говорител на ЕК поясни на пресконференция, че комисията е очаквала досега спорният въпрос да намери решение с политически диалог. Той добави, че полските власти не са взели необходимите мерки да избегнат новата наказателна процедура. Комисията остава готова да прекрати процедурата, както и да продължи напред и по-късно да отнесе спора в Съда на ЕС. По думите на говорителя спешното откриване на новата процедура цели да предотврати \"непоправими щети за върховенството на закона\" в Полша. Все още се надяваме полските власти да размислят, добави говорителят. В края на миналата година ЕК задейства за пръв път в историята чл. 7 от договора за ЕС срещу Варшава - процедура, която може да завърши с отнемането на правото на глас на Варшава при гласуването на общоевропейските решения. На 26 юни ЕК и Варшава обсъдиха спора си в рамките на Съвета на ЕС по общи въпроси в Лксембург, с което тази процедура напредна. Заради резултатите от изслушването на следващия ден ЕК е решила да открие обявената днес нова процедура.", "date": "2018.07.02", "title": "ЕК започва нова назакателна процедура срещу Полша за върховенството на закона"}
{"url": "https://www.24chasa.bg/novini/article/6940750", "text": "Петима души са ранени и откарани в болница, след сблъсък между \"Ауди\" и \"Тойота\"  на пътя Пловдив - Пазарджик. Това съобщиха от полицията. Катастрофата е станала 13:30 ч. Първият автомобил е бил шофиран от 20-годишен, а с него са били и четирима негови връстници.  Втората кола е била управлявана от 79-годишен. Двамата водачи и трима от аудито са транспортирани до болница. На място е разследващ екип, който установява причина за произшествието. Това е второто меле край града само за 2 дни. В неделя дете на 2 години и 3 жени, всичките турски граждани, загинаха на 107-я километър на АМ \"Тракия\".", "date": "2018.07.02", "title": "Петима ранени в меле край Костиево"}
{"url": "https://www.24chasa.bg/novini/article/6940765", "text": "Върховният административен съд облекчава достъпа до информация, като въвежда нови правила за заличаване на лични данни с цел постигане на по-голяма прозрачност и публичност на информацията, съобщиха от пресцентъра на съда, цитирани от БТА. С новите правила за заличаване на личните данни се постига по-голяма публичност на съдебните актове, уточняват от ВАС. И допълват, че в делата, които се публикуват в интернет вече няма да се заличават имената на фирмите, БУЛСТАТ и техните координати. Изключение ще правят само едноличните търговци, но ако в тяхното наименование се съдържа името на физическото лице. При физическите лица първото име ще се изписва с инициал с точка, презимето ще се заличава, а фамилията ще се изписва изцяло. Няма да се заличават имената на областните управители, на партиите, сдруженията и административните органи, държавните институции, медиите, имената на нотариусите и съдиите (освен ако са страна по делото). От имената на министри, политици, кметове, председатели на общински съвети и инициативни комитети ще се заличава само презимето. \"Целта на новите правила е да постигнем по-висока прозрачност и баланс между необходимостта от информираност и общодостъпност на информацията и защитата на личните данни на страните по делата във ВАС\", коментирал председателят на ВАС Георги Чолаков, цитиран от пресцентъра на съда. Той допълнил, че инициативата на ВАС за премахване на ненужни заличавания отразява и практиката на европейските съдебни структури. Чолаков ще инициира изработените нови облекчени правила за заличавания на лични данни да бъдат приложени и в 28 административни съдилища, за да се постигне унифицираност и единен стандарт при предоставянето на информацията на медиите и обществото в цялото административно правораздаване.", "date": "2018.07.02", "title": "ВАС облекчава достъпа до информация за по-голяма публичност"}
{"url": "https://www.24chasa.bg/novini/article/6940781", "text": "Министър-председателят Бойко Борисов заминава на посещение в Страсбург днес, 2 юли, за да представи резултатите от Българското председателство на Съвета на ЕС пред членовете на Европейския парламент. Това съобщиха от пресцентъра на кабинета. Министър-председателят Борисов ще информира утре европейските депутати за напредъка и резултатите по основните приоритети през последните шест месеца: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. Преди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.02", "title": "Борисов заминава за Страсбург за резултатите от европредседателството"}
{"url": "https://www.24chasa.bg/novini/article/6940767", "text": "Омбудсманът Мая Манолова изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас, съобщават от пресцентъра на омбудсмана.  В институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас. На 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. „Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него“, пишат те. Родителите са категорични, че е резонно, ако въобще има необходимост от промени във формата, то те да се отнасят за бъдещите петокласници – набор 2007 г. В отговор до омбудсмана Мая Манолова министърът на образованието и науката Красимир Вълчев уверява, че „експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас“. В препоръката си до министър Вълчев Манолова обаче акцентира, че „отсрочката“ трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят. „Смятам, че освен обхвата на учениците в училище, е много важно да се работи за постигане на по-високо качество на образователния процес и за увеличаване постиженията на учениците. Мисля, че това няма да се получи, като непрекъснато и в движение се правят промени, които водят до недоволство сред учители, ученици и родители“, подчертава още омбудсманът.", "date": "2018.07.02", "title": "Догодина матурата по БЕЛ след VII клас остава същата"}
{"url": "https://www.24chasa.bg/novini/article/6940804", "text": "Чрез системата за дистанционна връзка с НАП се следят оборотите на 7223 касови апарата на обекти в Добрич - съобщиха от фронт-офиса в Добрич. Под дистанционно наблюдение на системата са и 3073 касови апарата в Балчик и Албена, 1177 в Каварна и 376 апарата в Шабла. Основната цел на масираните проверки по Северното Черноморие е търговците реално да отчитат оборотите. Освен дистанционното наблюдение на фискалните устройства, ще се извършват и преки наблюдения на обектите по способа за \"таен клиент“. Ще бъдат проверявани ресторанти, барчета, магазини, борси, тържища, хотели и масови културни и спортни мероприятия, както по Черноморието, така и в целия регион. Освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП запечатват търговските обекти, допуснали нарушенията, за срок до 1 месец.", "date": "2018.07.02", "title": "Над 10 000 касови апарата в Добрич, Балчик и Албена са под дистационно наблюдение"}
{"url": "https://www.24chasa.bg/novini/article/6940802", "text": "Пълен с израелски туристи автобус пламна в движение по пътя Бургас-Поморие, но се размина без пострадали. Инцидентът стана в ранния следобед малко след кв. Сарафово. Рейсът пътувал за Слънчев бряг с израелците, които се връщали от организиран шопинг в един от бургаските МОЛ-ове. На излизане от квартала двигателят пламнал, и шофьорът отбил встрани. Полицията бързо евакуирала пътниците, които бяха извозени с друг автобус до хотел \"Платиниум\", а пожарникари овладели огъня преди да е тръгнал по цялото возило. Рейсът е на фирма \"Мега транс\". Заради инцидента движението по пътя Бургас-Слънчев бряг бе затруднено и се наложи пътниците да чакат на дълги опашки, докато трафикът се разреди. Преди да попаднат в тапата, много местни и туристи в двете посоки по пътя Бургас-Слънчев бряг предпочетоха обходния маршрут през Каблешково, за да избегнат задръстванията.", "date": "2018.07.02", "title": "Автобус с израелски туристи пламна край Сарафово (Обновена)"}
{"url": "https://www.24chasa.bg/novini/article/6940936", "text": "Австралия прекрати пряката си финансова помощ за автономната палестинска власт, като изрази опасения, че нейните дарения могат да бъдат използвани да се плаща на палестинци, осъдени за политически мотивирано насилие, предаде Асошиейтед прес, цитирана от БТА.  Външната министърка на страната Джули Бишоп каза днес, че е прекратила вноските в специалния доверителен фонд към Световната банка, след като е написала в края на май писмо до палестинската власт, с което е поискала уверения, че не се злоупотребява с австралийските финансови дарения. В декларация по въпроса тя изрази опасения, че ако Австралия продължи да праща такива помощи, това би означавало, че Канбера дава зелена улица на палестинската власт да използва бюджета й за дейности, които \"Австралия никога не би подкрепила\". Занапред ежегодната вноска от 10 милиона австралийски долара (7,4 млн. щатски долара) ще се пренасочи към Хуманитарния фонд на ООН за палестинските територии, който осигурява на нуждаещи се палестинци здравно обслужване, храна, вода, подслон и подобряване на битовите хигиенни условия.", "date": "2018.07.02", "title": "Австралия се отказва пряко да подпомага \nПалестинската автономия"}
{"url": "https://www.24chasa.bg/novini/article/6940944", "text": "Македонската Агенция за храни и ветеринарна медицина /АХВ/ забрани вноса и транзита от България на живи домашни и диви дребни преживни животни, на тяхна сперма, яйцеклетки и ембриони, месо и месни продукти, мляко и млечни продукти и субпродукти, предаде агенция МИА. Целта на тази мярка е предотвратяване на разпространение на болестта чума по овцете и козите, която от 22 юни е потвърдена в съседна България, а е разпространена и в Турция. АХВ предупреди, че чумата е вирусно заболяване, което се разпространява бързо в стадата, но не представлява опасност за хората. Агенцията съобщи, че са въведени и мерки за бързо реагиране и успешно справяне при евентуална поява на болестта и в Република Македония.", "date": "2018.07.02", "title": "Македония забрани вноса на овце, кози и тяхното мляко и месо от България"}
{"url": "https://www.24chasa.bg/novini/article/6940859", "text": "Легендата на \"Левски\" Божидар Искренов-Гибона омъжва дъщеря си Настася за американеца Джонатан на 18 август в Меделин, Колумбия, научи \"24 часа\". Тържественото събитие ще се състои в огромно имение, хасиенда, където живее вторият баща и майката на младоженеца. Младото семейство ще живее в Далас, Тексас. Още през септември м.г. Радостта на народа гордо обяви за предстоящата сватба в профила си във Фейсбук. \"С гордост и радост бих желал да споделя моето щастие с Вас феновете ми. Моята дъщеря красива, мила, умна с най-голямото сърце на света и най-красивите сини очи Настася получи предложение за брак от своя дългогодишен американски приятел Джонатан. Той лично поиска ръката и от мен. Жест, който изпълни очите ми със сълзи и ме върна в онези години назад, в които не можех да си представя, че бих дал моя диамант на някой друг мъж. Бъди щастлива, дъще. Не забравяй, че няма нищо на тази земя с което да сравня любовта си към теб. Попътен вятър по трънливия път на семейния живот ти желаем от сърце и нека Джонатан знае, че не се боя от \"тръните\", написа тогава той.", "date": "2018.07.02", "title": "Легендата на \"Левски\" Божидар Искренов омъжва дъщеря си в Колумбия на 18 август"}
{"url": "https://www.24chasa.bg/novini/article/6940945", "text": "Генералният секретар на ООН Антониу Гутериш написа днес в Туитър, че е чул \"невъобразими разкази за убийства и изнасилвания\" от рохинги, избягали от Мианма в Бангладеш, предаде Асошиейтед прес, цитирана от БТА.  След посещението си в бежански лагери в района на Кокс Базар в Бангладеш Гутериш написа, че стотиците хиляди рохинги мюсюлмани, намерили убежище там, искат \"справедливост и да се завърнат благополучно у дома\". Гутериш е на посещение в Бангладеш, за да се срещне с бежанците, които търсят закрила от ООН. Около 700 000 рохинги прекосиха границата между Мианма и Бангладеш, за да избягат от насилието, упражнявано срещу тях от въоръжените сили на Мианма. Предполага се, че хиляди от тях са убити по време на операциите, наречени от ООН и САЩ \"етническо прочистване\", отбелязва Асошиейтед прес.", "date": "2018.07.02", "title": "Антониу Гутериш сподели, че е чул от рохинги ужасяващи разкази за насилие"}
{"url": "https://www.24chasa.bg/novini/article/6940950", "text": "Окръжен съд - Добрич допусна предаване на български гражданин на германските съдебни власти в изпълнение на издадена срещу него Европейска заповед за арест с цел изтърпяване на наложено му ефективно наказание „лишаване от свобода“. В Германия 45-годишният А.С. е бил осъден на 1 година и 10 месеца „лишаване от свобода“, след като е бил признат за виновен в склоняване към проституция, трафик на хора и нанасяне на телесна повреда. Присъдата е била постановена на 10 април 2014г. от Областен съд - Берлин. На 14 май т.г. компетентните германски власти са обявили мъжа за международно издирване с Европейска заповед за арест. От получените в Окръжния съд документи става ясно, че той трябва да изтърпи остатъка от наложеното му наказание, след като от него се приспадат 220 дни, времето през което е бил в ареста с мярка за неотклонение \"задържане под стража\". Задържаният даде пред Окръжен съд - Добрич доброволно съгласие да бъде предаден на германските власти, за да изтърпи присъдата си. Той заяви, че не се отказва от принципа на особеността, според който германските власти могат да го преследват само за престъпленията, посочени в Европейската заповед за арест, но не и за друго деяние. Окръжният съд счете, че не са налице основания за отказ от изпълнение на Европейската заповед за арест и следва да постанови предаването на 45-годишния мъж на германските съдебни власти. Съдебният състав потвърди наложената на мъжа мярка за неотклонение „задържане под стража“, като разпореди задържаният да бъде приведен във варненския затвор до фактическото му предаване на германските власти. Решението на Добричкия окръжен съд е окончателно и не подлежи на обжалване.", "date": "2018.07.02", "title": "Българин се връща в Германия, за да лежи в затвора"}
{"url": "https://www.24chasa.bg/novini/article/6940959", "text": "„Европейският съюз (ЕС) трябва да е по-активен в решаването на международни политически проблеми, защото те имат пряк ефект върху нас. Напрежение в Близкия Изток или Африка, например, неизменно води до проблеми със сигурността в Европа. Решението от петък за мерки в политиката по миграция на европейските лидери е добро, но трябват и действия за адресиране на първоизточниците на проблема. ЕС е един от малкото световни сили, която има потенциал да окаже положително влияние на трета страна и колкото по-активно се включва в международната политика, толкова по-голям е шансът конфликтите да се решават мирно и разумно, както беше случаят с името на Македония.“ Това заяви българският евродепутат от ГЕРБ/ЕНП и председател на Международното Европейско движение Ева Майдел по време на Генералната асамблея на Европейско движение Германия в Берлин в понеделник 2 юли 2018г., съобщиха от пресцентъра на ГЕРБ. „Като най-голямата мрежа от проевропейски организации, Европейското движение е мястото, където всяко изразено мнение от гражданин или организация може да бъде чуто в цяла Европа. Наше задължение е да насочваме разговорa за бъдещето на Европа в посока ЕС да остане единен, а не разделен на скорости и нива на интеграция.“ Това долъпни Ева Майдел по време на събитието, което събра над 200 организации и компании от цяла Германия, членове на Европейско движение Германия. На форумa присъстваше и германският министър по европейските въпроси Михаел Рот.", "date": "2018.07.02", "title": "Майдел: ЕС трябва да е по-активен в решаването на международни политически проблеми"}
{"url": "https://www.24chasa.bg/novini/article/6940946", "text": "Делегация от американски конгресмени се срещна днес с висши руски представители в Санкт Петербург, предаде Асошиейтед прес. Пред конгресмените губернаторът на Санкт Петербург Георгий Полтавченко изрази надежда за затопляне на руско-американските отношения. \"Гледаме с оптимизъм към бъдещето и сме готови за сътрудничество на всички фронтове\", каза той. Сенаторът републиканец от щата Алабама Ричард Шелби, който оглавява делегацията, призова за диалог, се посочва в комюнике на канцеларията на губернатора. Говорителят на Владимир Путин - Дмитрий Песков, не каза дали по-късно парламентаристите ще се срещнат с руския президент. Шелби отбеляза, че той и колегите му се надяват на такава среща. \"Днес заминаваме за Москва. Надяваме се да имаме много срещи на високо равнище, възможно е да имаме шанса да се срещнем и с президента Путин\", предаде ТАСС, цитирана от БТА. Конгресмените пристигнаха в Русия в събота. Първата им спирка бе Санкт Петербург. В Москва се очаква да останат до 5 юли. Там ще имат срещи в Съвета на федерацията (горната камара на парламента) и в руското външно министерство. На 4 юли конгресмените ще отбележат националния празник на САЩ - Деня на независимостта - в американското посолство в Москва. Визитата на делегацията протича на фона на подготовката на срещата между президента Путин и американския му колега Доналд Тръмп на 16 юли в Хелзинки.", "date": "2018.07.02", "title": "Американски конгресмени се срещнаха в Санкт Петербург с висши руски представители"}
{"url": "https://www.24chasa.bg/novini/article/6940955", "text": "Бивш високопоставен служител в турската полиция, заподозрян в ръководна функция във Фетхуллахистката терористична организация (ФЕТО), почина в затвор в Анкара, предаде Анадолската агенция, цитирана от БТА.  Зеки Гювен, който е бил ръководител на отдела за разузнавателна дейност на полицията в Анкара, почина вчера в затвора от сърдечен удар. Смята се, че 48-годишният Гювен е бил един от ръководителите на мрежата ФЕТО в структурата на полицията. Той е бил арестуван по обвинения в \"ръководене на терористична организация\". Гювен е работил като заместник началник на полицейското управление в западния окръг Болу, когато е бил уволнен по подозрения във връзки с ФЕТО. Бившият полицейски служител и съпругата му Севда Гювен, която е бивш съдия, са били арестувани в мол в западния град Ескишехир. Севда Гювен също е заподозряна във връзки с мрежата на Фетхуллах Гюлен. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през юли 2016 г.", "date": "2018.07.02", "title": "Заподозрян във връзки с ФЕТО, бивш полицай, почина в затвор в Анкара"}
{"url": "https://www.24chasa.bg/novini/article/6940976", "text": "От днес кандидатстващите за целева помощ за отопление лица и семейства могат да подават своите документи в дирекциите \"Социално подпомагане\". Заявленията се подават по настоящ адрес на кандидатите, като кампанията ще продължи до 31 октомври 2018 г., съобщи пресцентърът на Агенцията за социално подпомагане /АСП/.  От АСП отбелязват, че предвиденото увеличение на пенсиите от 1 юли с 3.8 процента няма да се отрази на правото на достъп до този вид помощ, като доходът от пенсии по чл. 2 ,ал. 2 от Наредбата за отпускане на целева помощ за отопление ще бъде коригиран със съответния коефициент. За да се гарантира устойчивост, предвидимост и прозрачност на действащия корекционен механизъм, промените в Наредбата предвиждат автоматично обвързване на корекционния коефициент с регламентирания в Кодекса за социално осигуряване ред за ежегодното осъвременяване на пенсиите от 1 юли. По този начин се създава ясен и устойчив механизъм за компенсиране на нормативно регламентираното увеличение на доходите на пенсионерите, така че да бъде ограничен рискът от тяхното отпадане от програмата за целево подпомагане. Размерът на подпомагането целевата помощ за отопление за отоплителен сезон 2018/2019 г. ще бъде определен на по-късен етап със заповед на социалния министъра на труда и социалната политика на база на осреднена крайна продажна цена на електроенергията за битови потребители към 31 октомври тази година. Предстои обнародване на променената наредба за отпускане на целеви помощи за отопление на уязвимите лица и семейства за предстоящия отоплителен сезон. През миналия отоплителен сезон са подпомогнати 204 635 лица и семейства, като общата изплатена сума е 74 323 833 лв. За отоплителния сезон 2017/2018 г. на 204 635 лица и семейства е отпусната целева помощ за отопление, като общата изплатена сума е в размер на 74 323 833 лв., информират от АСП.", "date": "2018.07.02", "title": "Вече се приемат заявления за целева помощ \nза отоплителния сезон на 2018/2019 година"}
{"url": "https://www.24chasa.bg/novini/article/6940979", "text": "Сигнал за тежка катастрофа на автомагистрала \"Тракия\" в района на гр. Раковски, е подаден днес към 16.25 часа, съобщиха от пресцентъра на МВР. По първоначални данни, са се ударили два леки автомобила и ТИР, които се движели към София. Според информацията до момента от инцидента на място са загинали двама, един е пострадал, откаран е в най-близкото болнично заведение. На място са екипи на полицията и на бърза помощ. Движението по автомагистралата, посока София, временно е спряно. Обходен маршрут – автомагистрала „Тракия“, Шишманци, Раковски, Калековец, отново автомагистрала „Тракия“.     ", "date": "2018.07.02", "title": "Спряха движението по \"Тракия\" заради катастрофа с 2 жертви край Раковски"}
{"url": "https://www.24chasa.bg/novini/article/6940994", "text": "Над две трети (69 процента) от германците подкрепят Ангела Меркел в усилията й да намери общо за ЕС решение на проблема с нерегламентираната миграция вместо едностранно затваряне на границите, за което настоява вътрешният министър Хорст Зеехофер, предаде ДПА, цитирана от БТА.  Проучване, проведено от агенция \"Форса\" в четвъртък и петък миналата седмица, констатира, че дори привържениците на баварския Християнсоциален съюз (ХСС) на Зеехофер са разделени по въпроса. Само 48 на сто от тях подкрепят неговото намерение да започне да връща от германските граници някои категории мигранти, а 49 на сто одобряват подхода на Меркел.", "date": "2018.07.02", "title": "2/3 от германците подкрепят Меркел в спора й с вътрешния министър за мигрантите"}
{"url": "https://www.24chasa.bg/novini/article/6941126", "text": "Космическият кораб \"Дракон\" на американската компания \"Спейс Екс\" успешно се скачи с Международната космическа станция (МКС), съобщиха ТАСС и Асошиейтед прес. Като използва роботизираната ръка \"Канадарм-2\" на МКС, астронавтът Ричард Арнолд \"улови\" кораба \"Дракон\". Ракета \"Фалкон-9\" с космическия кораб \"Дракон\" стартира от Кейп Канаверал във Флорида на 29 юни. Корабът достави 2,7 тона полезен товар, основно провизии и материали за научни експерименти. Това е 15-ата мисия за доставка на товар на МКС, осъществена с помощта на \"Дракон\", предаде БТА. Корабът достави също на МКС интерактивен мобилен помощник за астронавтите, кръстен Симон (CIMON - Crew Interactive MObile CompanioN). Той е вдъхновен от научнофантастична комиксова поредица от 40-те години на миналия век, в която наподобяващ мозък робот на име Професор Симон е ментор на астронавта Капитан Фючър. За разлика от предшественика си Робонавт на НАСА, Симон е считан за пионер, защото разполага с изкуствен интелект. Интерактивният мобилен помощник трябва да изясни възможностите на изкуствения интелект да намали стреса у намиращите се на борда на станцията астронавти.", "date": "2018.07.02", "title": "Товарният кораб \"Дракон\" се скачи с Международната космическа станция"}
{"url": "https://www.24chasa.bg/novini/article/6941131", "text": "Необходими са законодателни промени за меката дрога, тъй като съдебната практика третира 15-20 цигари марихуана като малозначително деяние и липса на престъпление. Това призова от Бургас главният разследващ в областната дирекция на МВР Златко Пеев на клъгла маса в Бургас \"Как да спрем пътя на наркотиците към младите\", организирана от бургаските депутати на ГЕРБ. И даде пример, че от 536 задържани за една година само 200 са получили обвинение. \"Често виждам съдебни актове, които констатират, че притежаването на 3 и 5 грама или 15- 20 цигари трябва да се третира като малозначително деяние от НК, което всъщност е липса на престъпление. По този начин реално и тихо се легалилизира държането на тези малки количества\", заяви Пеев. Според зам. министъра на МВР Красимир Ципов търговията с дрога все повече се пренасял в интернет. \"Използват се сайтове, ситуирани и регистрирани в чужбина, чрез които се поръчва доставка на т. нар. \"дизайнерски наркотици\", заяви на дискусията той. В нея участва и бургаският кмет Димитър николов, присъстваха и ученици от средни училища. Златко Пеев предупреди, че най-голямата заплаха е пикото, тъй като се приготвя лесно. \"Готви се елементарно. Казано на жаргон означава, че ако можеш да си направиш кекс, ще си направиш и пико\", добави той. От всички задържани за дрога 179 били арестувани за разпространение на пико като от тях 14 били \"готвачи\". Междувременно шефът на ОД на МВР в Бургас комисар Калоян Калоянов съобщи, че скоро цялото Южно Черноморие ще бъде покрито с нови текст дрегери, които разчитат различни видове наркотици. С тях предстои да се оборудва полицията в Поморие и Царево след като вече действат в Несебър и отскоро в Приморско и Созопол. \"Извън ГДБОП, смело мога да кажа, че бургаската дирекция е една от малкото в страната, която има успехи в разследатнетго на организирани престъпни групи, занимаващи се с разпространението на наркотици, но са необходими законодателни промени\", заяви Златко Пеев.", "date": "2018.07.02", "title": "От Бургас искат законодателни промени срещу марихуаната"}
{"url": "https://www.24chasa.bg/novini/article/6941135", "text": "Днес е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството, съобщиха от пресцентъра на БДЖ. Това беше постигнато благодарение на проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите. Изплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева.", "date": "2018.07.02", "title": "БДЖ спря продажбата на активи"}
{"url": "https://www.24chasa.bg/novini/article/6941201", "text": "Китай разработва свръхмощна ракета-носител, която до 2030 г. ще може да извежда в космоса много по-голям полезен товар, отколкото конкуренцията, съобщи АФП. Височината на свръхтежката ракета \"Великият поход - 9\" ще е 93 м. Тя ще има четири двигателя. Ще може да извежда на ниска околоземна орбита полезен товар от 140 тона, каза Лун Лъхао от Китайската академия за космически технологии, предаде БТА. Тази мощност надхвърля значително характеристиките на европейската \"Ариана 5\" (20 тона) или на \"Фалкон хеви\" на Илон Мъск (64 тона). Бъдещата ракета-носител на НАСА Ес Ел Ес (SLS - Space Launch System) също ще й отстъпва с предвидения капацитет от 130 тона. НАСА обаче планира да започне да я използва от 2020 г. Осмата версия на ракетата \"Великият поход\" вече е почти готова и трябва да бъде въведена в експлоатация към 2021 г. Нейната първа степен и двигатели ще бъдат за многократна употреба. Китай инвестира милиони евро в космическата си програма, която се координира от военните. Сред основните цели са обитаема космическа станция до 2022 г. и пилотиран полет до Луната.", "date": "2018.07.02", "title": "Китай разработва свръхмощна ракета -носител"}
{"url": "https://www.24chasa.bg/novini/article/6941205", "text": "Иранският президент Хасан Рохани пристигна в Швейцария за разговори с лидерите на страната. Очаква се централна тема в тях да бъдат усилията да се спаси напредъкът, постигнат с ядреното споразумение между Иран и шестте световни сили, след решението на американския президент Доналд Тръмп да изтегли САЩ от сделката, предаде Асошиейтед прес, цитирана от БТА.  При отпътуването си от Иран днес Рохани, цитиран от Франс прес, посочи, че това негово пътуване в Европа е \"случай да се говори за бъдещето на споразумението\". А говорителят на иранското външно министерство Бахрам Гасеми каза в събота, че в момента \"се водят интензивни преговори между Иран и Европа, за да се намерят начини за запазване на споразумението\". Рохани започна двудневното си посещение от Цюрих, след което ще замине за столицата Берн където ще преговаря и ще даде пресконференция. Швейцария е важна страна за Иран, защото нейното посолство в Техеран по молба на Вашингтон от 1980 г. представлява интересите на САЩ в Иран. Неотдавна Швейцария стана и посредник между Иран и неговия регионален съперник Саудитска Арабия. След Швейцария Рохани ще пристигне в сряда в Австрия, чиято столица е свързана с подписването на ядреното споразумение с Иран през 2015 г., което позволи на Иран да излезе от международната изолация.", "date": "2018.07.02", "title": "Президентът на Иран преговаря в Швейцария за ядреното споразумение"}
{"url": "https://www.24chasa.bg/novini/article/6941211", "text": "\"Тази сутрин след кратко и мъчително боледуване ни напусна нашата колежка Юлия Даскалова\", съобщиха колегите й от  Дългогодишен музикален оформител, тя отдаде 40 години от живота си на Българската национална телевизия. Поклонението ще бъде в петък, 5 юли, от 16 ч. в столичния храм „Св. Георги“. Поклон пред светлата ѝ памет!", "date": "2018.07.02", "title": "Почина музикалният оформител на БНТ Юлия Даскалова"}
