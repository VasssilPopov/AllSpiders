{"url": "https://www.24chasa.bg/novini/article/7424289", "text": "Земетресение с магнитуд 5,4 по Рихтер разтърси най-северния японски остров Хокайдо, съобщи Американската служба за геоложки проучвания (USGS), цитирана от БГНЕС. Епицентърът на труса бил на 46 км североизточно от град Шизунай, на дълбочина 121,5 км под морското равнище. Към момента няма информация за възможни жертви и щети.", "date": "2019.04.27", "title": "5,4 по Рихтер разтърси японския остров Хокайдо"}
{"url": "https://www.24chasa.bg/novini/article/7424213", "text": "Две 150-метрови охладителни кули в последната електроцентрала на въглища в щата Масачузетс бяха унищожени за секунди с контролирана експлозия, предаде Асошиейтед прес, цитирана от БТА.  Премахването на съоръженията беше извършено по график в 8 ч. сутринта (13 ч. по Гринуич) край електроцентралата Брайтън пойнт в Съмърсет. Видеозаписи показаха как кулите, високи над 150 метра се сринаха, вдигайки голям облак прах. Електроцентралата работеше с въглища от 1963 до затварянето й през 2017 г., след като природозащитни групи оказаха натиск за по-екологично производство на електроенергия. Новите й собственици планират да я превърнат в многоцелеви обект.", "date": "2019.04.27", "title": "В щата Масачузетс беше унищожена \nпоследната електроцентрала, работеща с въглища"}
{"url": "https://www.24chasa.bg/novini/article/7424222", "text": "Старец почина при пожар в родопското село Смилян. Трагедията се е разиграла през нощта срещу събота, съобщиха от ГД „Пожарна безопасност и защита на населението“. В 22,34 часа е получен сигнал за пожар в къща. При пристигане на мястото на инцидента екипът от РС ПБЗН – Смолян, установява, че има загинал човек. Вероятната причина е обгазяване. Загиналият е 83-годишният Минчо Чечков. Предполагаемата причина е паднала жар от печка на твърдо гориво. Пожарникарите обаче се съмняват, че мъжът може да е обгазена първо от изпуснала газ от газова бутилка. Унищожени са около 3 кв.м дюшеме, каса на врата и др.", "date": "2019.04.27", "title": "83-годишен почина при пожар в Смилян"}
{"url": "https://www.24chasa.bg/novini/article/7424233", "text": "Над 13 хиляди лева месечна заплата ще получават бъдещите евродепутати. В това число не влизат допълнителните надбавки, командировъчните и пътните разходи на членовете на Европейския парламент, предаде  8757 евро – точно толкова е месечната заплата на евродепутата. След данъци и осигуровки, сумата възлиза на 6824 евро или 13 306 лева. Така, годишната заплата на евродепутата е в размер на близо 160 000 лева. За 5-годишен мандат това прави близо 800 000 лева. Бъдещите евродепутати няма да имат право на допълнителна пенсия от бюджета на Евросъюза. Право на такава имат само тези, влезли в Европарламента до 2009 година Евродепутатите получават допълнително финансиране за наемане на офис и ангажиране на свой екип, допълва картината доцентът по право на ЕС Христо Христев. „Сътрудници, които получават общо възнаграждение от порядъка на 15 000 евро. Истината е, че в рамките на ЕС, членовете на парламента съвсем не са от найвисоко възнаградените”, каза доц. Христо Христев. Те получават половината от заплата на член на комисията и някъде около една трета от заплатата на член на съда на ЕС. Освен политическа, битовата мотивация на кандидатите за европарламента съвсем не е за подценяване, обяснява политологът Георги Киряков. „Има доста евродепутати, които чисто битово предпочитат да са там, защото първо са далеч от очите на партийните лидери. Второ – получават една прилична заплата, трето – почти нищо не вършат и не се изисква от тях да вършат. Друга привилегия – евродепутатите получават имунитет. – Може ли един депутат да си спести сериозни разследвания? – Не може, според мен. Ако са налице доказателства, които говорят, че един член на парламента може да бъде свързан с престъпно деяние, може да бъде поискано свалянето на неговия имунитет от парламента, обясни доц. Христо Христев. Преди две години имунитетът на Марин Льо Пен от френската крайна десница беше под заплаха заради съмнения за злоупотреба с евросредства. Льо Пен беше заподозряна, че е плащала заплати на парламентарни помощници, които обаче са от партийния апарат на Националния фронт. А месеци по-късно европейският парламент отне имунитета на Льо Пен, по друго искане – във връзка с дело за клевета.", "date": "2019.04.27", "title": "Над 13 000 лева месечна заплата ще получават бъдещите евродепутати"}
{"url": "https://www.24chasa.bg/novini/article/7424262", "text": "Парижката полиция съобщи, че районите около столичната катедрала Нотр Дам с повишено ниво на олово след опустошителния пожар, ще останат затворени докато не бъде преценено, че отново са безопасни, предаде Асошиейтед прес, цитирана от БТА.  Пожарът изпрати във въздуха големи количества олово, защото стотици тонове от метала са били вложени в структурата на църквата, както и в рухналата островърха кула. Полицията посъветва местните жители и продавачи в магазини около Нотр Дам да отстранят с влажна кърпа всякаква прах, която виждат по повърхности. В днешно изявление парижката полиция посочи, че след пожара от 15 април няма съобщени случаи за отравяне с олово, но дълготрайно излагане крие рискове за здравето. В съобщението се уточнява, че при възстановяването на Нотр Дам ще бъдат взети предпазни мерки за участващите в него работници.", "date": "2019.04.27", "title": "Оловен прах се разнесъл след пожара в района около Нотр Дам"}
{"url": "https://www.24chasa.bg/novini/article/7424275", "text": "В ботевградското село Рашково падна град колкото лешник, придружен с дъжд и гръмотевици. Ледени късове падаха от небето в Сливница. В Родопите за втори ден вали градушка колкото орех. Кадрите са от село Загражден, предаде  Дъжд и градушка паднаха и в София, гръмотевиците бяха оглушителни. В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи Код Жълто за бури, интензивни валежи, усилване на вятъра и възможни нови градушки. В полунощ на Великден ще бъде ветровито. В западните райони вече бурите ще са попреминали, в Централна България в часовете около полунощ ще има бури, в източните райони бурите ще започнат по-късно през нощта. Днес следобед в Русе температурата достигна 30 градуса. Утре температурите ще бъдат чувствително по-ниски от днешните. Ще бъде и ветровито. Заради бурята три полета бяха пренасочени от летище София. Пътуващите от Ливърпул и Хамбург са кацнали във Варна, а от Милано – в Бургас.", "date": "2019.04.27", "title": "Гръмотевични бури с градушки удариха Западна и Централна България"}
{"url": "https://www.24chasa.bg/novini/article/7424287", "text": "В Пето основно училище „Христо Ботев” в Кюстендил учениците работят по два проекта: „Храна за астронавти“ - подготовка, преработка и опаковане на храни за астронавти. На метода на дехидратацията, храната първо се поръсва с брашно, след това се поставя в пакет и се изкарва въздухът от него. Продуктите могат да издържат цяла година, а те са най-различни: моркови, ябълки, чушки, дори свинско месо, предаде  Преди консумация единственото условие е отново да бъдат потопен във вода. Как да разпознаем пресните яйца? Оказва се, нужна ни е само купа с топла вода. „Когато то е прясно, стои на дъното на съда, когато е на седмица – се повдига нагоре, а разваленото стои на повърхността”, демонстрира ученичката Стефания. Има ли нишесте в киселото мляко? Можем да проверим, капвайки няколко капки йод в него. Ако цветът на йода остане същият – няма нишесте. Проектите на учениците ще бъдат представени на състезание за иновации в Португалия. Там се очакват участници от цял свят.", "date": "2019.04.27", "title": "Ученици се учат да приготвят храна за\nастронавти"}
{"url": "https://www.24chasa.bg/novini/article/7424037", "text": "Заради бурята три полета бяха пренасочени от летище София. Пътуващите от Ливърпул и Хамбург са кацнали във Варна, а от Милано - в Бургас, предаде  Оглушителните гръмотевици в София бяха придружени с дъжд и градушка. В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи код жълто за бури, интензивни валежи, усилване на вятъра и възможни нови градушки.", "date": "2019.04.27", "title": "Пренасочиха три полета от летище София към Варна и Бургас заради гръмотевична буря"}
{"url": "https://www.24chasa.bg/novini/article/7424063", "text": "Влак блъсна млад мъж в София в събота. Човекът е загинал на място, научи  Инцидентът станал на метри от гарата в \"Захарна фабрика\". Машината, която ударила жертвата, пътувала от Благоевград към столицата. По първоначална информация жертвата се опитал да пресече жп линии в района на Западния парк. На мястото дойдоха екипи на полицията и Спешна помощ, които констатираха смъртта на мъжа. Извършват се следствени действия. Движението на влаковете в района е временно преустановено.", "date": "2019.04.27", "title": "Влак помете млад мъж в София, загинал е на място"}
{"url": "https://www.24chasa.bg/novini/article/7424067", "text": "Седемнадесет станаха жертвите от злополуката в мина за въглища в Източна Украйна, предаде ДПА, цитирана от БТА.  Телата на всички загинали миньори са извадени от шахтата, съобщи в Туитър Леонид Пасечник, лидер на сепаратистката Луганска народна република. Понеделник ще бъде обявен за ден на траур. По първоначални данни катастрофата се дължи на експлозия на метан, довел до срутване на мината. Украинските власти нямат достъп до района. Има данни, че са забелязани руски екипи, помагали при спасителната операция.", "date": "2019.04.27", "title": "17 станаха жертвите от злополуката в мина за въглища в Източна Украйна"}
{"url": "https://www.24chasa.bg/novini/article/7424076", "text": "Най-малко 16 мигранти от субсахарска Африка бяха убити днес в Мароко, а 17 пострадаха повече или по-малко зле, след като превозното им средство падна в напоителен канал в североизточната част на страната, съобщи мароканската агенция МАП, цитирана от Франс прес. Ранените нелегални мигранти от държави от субсахарска Африка, са били превозени в болница в Беркане. Започнато е разследване на изясняване на обстоятелствата на катастрофата, уточни МАП, като се позова на местните власти, предаде БТА.  Водачът на превозното средство е избягал и се издирва според същия източник. Злополуката е станала на второкласен път между градовете Сайдия и Надор, недалеч от испанския анклав Мелиля. \"Още една трагедия, свързана с миграцията\", коментира мароканското Дружество за правата на човека във Фейсбук и посочи, че по предварителни данни загиналите са 19. Пътниците са били в стар бус, германска марка, често използвана от трафикантите за превоз на мигранти по второкласни пътища, каза за АФП председателят на дружеството в Надор Омар Наджи. Според правозащитниците в буса е имало близо 50 мигранти от черна Африка. По официални данни миналата година мароканските власти са осуетили 89 000 \"опити за незаконна миграция\", 29 000 от които по море, посочва АФП. През последните години Мароко се превърна във врата към Европа за хиляди африканци, опитващи се да достигнат континента през съседна Испания, посочва ДПА.", "date": "2019.04.27", "title": "Най-малко 16 африкански мигранти загинаха при падане на буса им в канал в Мароко"}
{"url": "https://www.24chasa.bg/novini/article/7424096", "text": "Благодатният огън пристигна в България, донесен от Йерусалим от българска църковно-държавна делегация, в която за първи път пътува и епископ от Северна Македония, предаде БТА.  Българската църковно-държавна делегация, водена от Старозагорския митрополит Киприан, е присъствала на богослужението в храма \"Възкресение Христово\" в Йерусалим, откъдето в специални огнеупорни фенери огънят се пренася до различни точки на света. Три от фенерите остават в София, други два заминават за Скопие. На летище \"София\" огъня чакаха свещеници и духовници от всички епархии в страната. От летището Благодатният огън ще бъде пренесен в параклиса на Синодалната палата в София. Към 23.30 ч. - 23.40 ч. на Велика събота фенерът с огъня ще бъде изнесен от Синодалния параклис, за да бъде предаден на патриарх Неофит за вечерното богослужение в патриаршеската катедрала \"Св. Александър Невски\".", "date": "2019.04.27", "title": "Виж как Благодатният огън пристигна в България (Видео)"}
{"url": "https://www.24chasa.bg/novini/article/7424167", "text": "„Благодатният огън е символ на Божията светлина. Затова пристигането му в България е духовната радост, която пламва в сърцата на вярващите“. Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет. „Нека посрещнем Великден живи и здрави, и с вярата, че сме способни на още много добри дела“, добави премиерът Борисов в своето пожелание по случай предстоящите празнични дни. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов. Благодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация. За първи път с нея пътува и представител на Македонската православна църква (МПЦ) – Охридска архиепископия – епископ Яков, който ще отнесе благодатния огън в Скопие. Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб. Заедно с благодатния огън, донесен с правителствения самолет на България, в Скопие ще пристигне и поздравителен адрес на министър-председателя Бойко Борисов до македонския премиер Зоран Заев. „Позволете ми с настъпването на най-светлия християнски празник – Възкресение Христово, да Ви пожелая здраве, благополучие и нека нашите два братски народа да се радват на просперитет“, отбелязва в писмото премиерът Борисов.", "date": "2019.04.27", "title": "Борисов: Християнските ценности ни дават сили за просперитета на България"}
{"url": "https://www.24chasa.bg/novini/article/7424171", "text": "Сравнително спокойна е оперативната обстановка на територията на страната към този момент. На телефон 112 са постъпили 14 съобщения, предимно за паднали дървета и клони. Най-много сигнали са постъпили на територията на област Плевен – за наводнени пътни участъци и три сгради. Съобщения има и от градовете Кюстендил, Дупница, Петрич, Сандански и София, информират от МВР.  Министерството на вътрешните работи предприе редица превантивни дейности, свързани с динамична метереологична прогноза. От ГД „Пожарна безопасност и защита на населението“ бяха изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост. Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние.", "date": "2019.04.27", "title": "Най-много сигнали за наводнения - в Плевенско"}
{"url": "https://www.24chasa.bg/novini/article/7424175", "text": "Френската полиция използва сълзотворен газ, за да отблъсне протестиращи \"жълти жилетки\", които се опитаха да достигнат сградата на Европейския парламент в Страсбург по време на 25-ите поредни протести срещу политиката на президента Еманюел Макрон, предаде Ройтерс, цитирана от БТА.  Протестиращите излязоха отново на улиците два дни след като в отговор на протестите Макрон направи политически предложения, включващи данъчни облекчения на стойност около 5 милиарда евро. Протестите започнаха през ноември заради повишаването на цените на горивата, но се превърнаха в бунт срещу политици и правителство, което \"жълтите жилетки\" смятат за откъснато от народа. Много от участниците в движението, което няма лидерска структура, заявиха, че предложенията на президента не са достатъчни и повечето от тях не са достатъчно конкретни. Около 2000 протестиращи се събраха близо до европейските институции в Страсбург. Организаторите планираха да достигнат сградата на ЕП, месец преди изборите за евродепутати. Предишните протести в Страсбург като цяло бяха преминали мирно. В Париж бяха задържани 11 участници в протестите на \"жълтите жилетки\", предаде ТАСС, цитирайки местната полиция. Заради протестите мерките за сигурност във френската столица са засилени. По данни на френското вътрешно министерство в акциите на \"жълтите жилетки\" в цялата страна участват 5500 души, включително 2600 в Париж.", "date": "2019.04.27", "title": "Френската полиция използва сълзотворен газ срещу\"жълтите жилетки\" в Страсбург"}
{"url": "https://www.24chasa.bg/novini/article/7424198", "text": "Мощно настъпление срещу екстремистите в сирийската провинция Идлиб в момента няма да е целесъобразно и трябва да се вземе предвид сигурността на цивилните, заяви руският президент Владимир Путин в Пекин, предаде Ройтерс, цитирана от БТА.  Путин съобщи, че Русия ще работи със сирийската опозиция по създаването на Конституционен комитет, едно от условията за постигане на политическо решение на конфликта. Той същевременно заяви, че опозицията спъва работата по създаването на този комитет. \"Ние обаче ще работим с всички опозиционни групи търпеливо и настойчиво ще се стремим да постигнем създаването на този комитет\", каза Путин. Русия няма да увеличава производството си на петрол на този етап въпреки затягането на американските санкции срещу Иран, заяви Путин, цитиран от Франс прес. През последните дни цените на петрола нараснаха до близо 75 долара за барел за пръв път от шест месеца, след като САЩ сложиха край на изключенията, които допускаха за някои държави като Китай и Индия да внасят ирански петрол въпреки санкциите на Вашингтон. Президентът Тръмп увери, че други страни като Саудитска Арабия ще компенсират разликата в петролните доставки. В сряда обаче Рияд обяви, че засега няма да увеличава петролния износ. Днес Путин зае същата позиция. \"В момента произвеждаме 1,5 милиона барела петрол на ден. Можем да произвеждаме и повече, имаме колосален потенциал. Имаме обаче споразумение с ОПЕК производството да се поддържа на определено равнище. Това споразумение остава в сила до юли\", посочи Путин. Руският президент същевременно увери, че страната му \"е готова да задоволи нуждите не само на Китай, а и на всичките си партньори в цял свят\". Путин определи присъдата от 18 месеца затвор в САЩ за рускинята Мария Бутина като произвол, целящ \"да се запази достойнство\", предаде ТАСС. Мария Бутина, която е на 30 години, сключи споразумение с прокуратурата и се призна за виновна миналата година в участие в заговор. Тя призна, че е събирала информация за Американската оръжейна асоциация и за други групи под ръководството на бивш руски депутат. Бутина призна, че се е опитала да се внедри в американските политически среди благодарение на връзките, които си била създала в оръжейната асоциация. \"Остава непонятно за какво са я осъдили, какво престъпление е извършила. Но за да не изглеждат нещата съвсем нелепо, я осъдиха на 18 месеца, за да покажат, че в нещо е виновна\", каза Путин.", "date": "2019.04.27", "title": "Путин коментира положението в Сирия, \nиранските санкции и присъдата на Мария Бутина в САЩ"}
{"url": "https://www.24chasa.bg/novini/article/7423933", "text": "Горещите и сухи лета предизвикват безпрецедентно увеличаване на короядите, които опустошават огромни ивици от смърчовите гори в Централна Европа, съобщи Ройтерс, цитирана от БТА. Сушата, предизвикана от промените в климата, е отслабила естествената защита на дърветата и улеснява размножаването на насекомите. Масовото нахлуване на паразитите налага изсичане на големи участъци гори в Чехия, Северна Австрия, Бавария, Словакия. Макар и короядите да са характерни за иглолистните гори и да имат роля в екосистемата, разпространението им се е увеличило много заради промените в климата във всички сортове смърчове, засаждани от два века. Най-засегната е Чехия. Миналата година с корояди са заразени 18 милиона кубични метра смърч, над 10 пъти повече, отколкото предишната година, по преценка на министерство на селското стопанство. Прогнозите за тази година са от 20 до 30 милиона кубични метра от общо 480 милиона кубични метра смърч. Положението вероятно ще се влоши в района, особено при липса на валежи. Смърчовите гори в Централна Европа са важни за дърводобивната индустрия. Те също складират вода и допринасят за охлаждането на районите, улавят въглероден двуокис, предотвратяват наводнения и са популярна дестинация за туристите. Проблемът засяга също Австрия и Бавария, но тези райони се адаптират по-добре към климатичните промени. Това означава да се садят по-малко смърчове и да се добавят широколистни видове на етапи, за да се разнообразят горите. В краткосрочен план обаче най-голямата надежда са дъждовете.", "date": "2019.04.27", "title": "Корояди опустошават горите в Централна Европа заради промените в климата"}
{"url": "https://www.24chasa.bg/novini/article/7423937", "text": "Стотици полети бяха отменени днес заради стачка на пилотите от Скандинавските авиолинии САС, предаде Ройтерс,  Стачката, която започна вчера, е заради искания за по-добро заплащане. Тя засегна около 170 хиляди пътници на Скандинавски полуостров. Още 587 полета са отменени днес.                                                                                                                                                                                                                                                                                                                       ", "date": "2019.04.27", "title": "И днес САС отмени близо 600 полета заради стачка на пилотите"}
{"url": "https://www.24chasa.bg/novini/article/7423986", "text": "В 14:31 ч. българско време Благодатният огън слезе в църквата „Възкресение Христово“ в Ерусалим – мястото, където според Светото писание, е бил разпънат, погребан и после е възкръснал Исус Христос, предаде  Православните християни вярват, че това запалването на Свещения огън става по свръхестествен начин. Този огън в първите минути след възпламеняването си има уникалното свойство да не излъчва топлина и да не изгаря. Сега предстои той да бъде пренесен в различни точки на света, за да може хиляди православни вярващи по света да се докоснат до светото чудо. В Ерусалим присъства българска делегация начело със Старозагорския митрополит Киприан. За трети път той е избран от Светия Синод да донесе в България нетварната светлина Духовниците пътуваха с правителствения самолет. За първи път в българската делегация до Ерусалим беше включен и представител на Македонската православна църква /МПЦ/ – епископ Яков. Решението за това беше в взето в началото на месец април, след среща на премиера Бойко Борисов с митрополит Киприан, председател на Комисията за уреждане статута на МПЦ-Охридска архиепископия. След пренасянето на Благодатния огън в България, правителственият самолет с македонския духовник ще продължи към Скопие. Божията светлина се съхранява в специални фенери, които духовниците ще занесат в параклиса на Синодалната палата. Преди полунощ оттам с литийно шествие главният секретар на Светия Синод Мелнишкия епископ Герасим ще го внесе в патриаршеската катедрала „Свети Александър Невски”. Там Огънят ще бъде посрещнат от патриарх Неофит, който точно в полунощ ще възвести радостната вест за Христовото Възкресение. Вярващите се поздравяват с „Христос Воскресе, Воистина Воскресе”.", "date": "2019.04.27", "title": "Благодатният огън слезе в църквата\n„Възкресение Христово“ в Ерусалим"}
{"url": "https://www.24chasa.bg/novini/article/7423951", "text": "Около 400 словенци, които живеят близо до граничния пункт с Хърватия Йелшане, протестираха днес против намерението на правителството да изгради в Йелшане център за регистриране на мигранти и поискаха по-добра защита на границата, предаде СТА. Местните жители всекидневно трябва да се справят с проблема с нелегалната миграция, съпътстван често със замърсяване на околната среда, обири и повреждане на имуществото им, заяви един от демонстрантите, Иван Цегнар, цитиран от БТА. Той каза, че гражданите искат държавата да защити шенгенската граница в съответствие със закона и с поетите от Словения задължения при включването й в шенгенската зона. Проблемите на местното население се увеличиха поради плановете за извънредни ситуации, които предвиждат при евентуално увеличение на броя на мигрантите да се използват сградите близо до граничния пункт като център за регистриране на мигранти. В цялата страна са регистрирани 1639 опита за незаконно преминаване на границата, което е увеличение с почти 150 на сто през първите три месеца на годината в сравнение със същия период на миналата година.", "date": "2019.04.27", "title": "Протест в Словения против нелегалните мигранти"}
{"url": "https://www.24chasa.bg/novini/article/7423984", "text": "Продължава прочистването на водопроводната мрежа на квартал. \"Пастир\" в град Ген.Тошево. От снощи водата е без миризма, каза инж. Павел Павлов от „ВИК”- Добрич. Очакват се резултатите от лабораторните изследвания за наличие на пестициди и тежки метали. Те по всяка вероятност ще станат ясни в следобедните часове днес, каза д-р Светла Ангелова, директор на РЗИ-Добрич. Забраната за употреба на водата за консумация и битови нужди остава. Реакцията на кметския наместник на квартала – Снежана Станева, както и на „ВиК” –Генерал Тошево, е била много своевременна и точна, каза кметът на Генерал Тошево Валентин Димитров. По постоянен адрес в квартал \"Пастир\" живеят 320 души. Директорът на Областната дирекция на МВР-Добрич, старши комисар Никола Панчев и ръководителят на РД „Пожарна безопасност и защита на населението“ комисар Дарин Димитров, информираха на зесадение на кризисния щаб в събота, ръководено от зам-областния управител Красимир Николов, че след подаване на сигнала за замърсяване, водата веднага е била спряна, обходени са два пъти жителите в квартала заедно с представители на местната власт и хората са били предупредени за замърсяването. Инж. Павел Павлов от „ВиК”-Добрич, съобщи, че се извършва промиване на водопреносната мрежа и домовите отклонения, като водата, изразходвана за това, ще бъде приспадната от партидите на абонатите в квартала – 200 на брой. Дружеството е осигурило водоноска, като изрично се предупреждава, че водата, доставяна с водоноската, е само за битови нужди, но не е годна за пиене. Водоподаването е спряно. То ще се възстанови едва след като лабораторни анализи гарантират безопасността на водата. Директорът на РЗИ-Добрич, д-р Светла Ангелова заяви, че вече има резултат от първи проби, с което е установено, че се касае за замърсяване с пестициди и хербициди. За случая е информиран министърът на здравеопазването г-н Кирил Ананиев. Д-р Ангелова добави, че има издадена от нея заповед за спиране на водата, защото тя не отговаря на изискванията на Наредба 9 и крие риск за здравето на хората. По случая със замърсяване на водата е образувано досъдебно производство", "date": "2019.04.27", "title": "Продължава прочистването на водопровода в квартал „Пастил” в Ген. Тошево"}
{"url": "https://www.24chasa.bg/novini/article/7423990", "text": "Турският президент Реджеп Тайип Ердоган обеща днес да се противопостави на опонентите в собствената си партия седмици след като претърпя шокираща изборна загуба в столицата Анкара и в търговския център Истанбул, предаде агенция Ройтерс, цитирана от БТА.  Ердоган и привържениците му обвиняват за изборната загуба неназовани групи и предприеха редица опити да оспорят резултата. \"Докато се борим навън, трябва да кажа, че има и хора, които работят в наша вреда отвътре\", каза Ердоган пред членове на своята Партия на справедливостта и развитието /ПСР/, без да спомене имена. \"Какво се случва, в кой окръг, в кой район, ние получаваме цялата тази информация. Знаем всичко. Ще им поискаме сметка. Няма да ги носим на гърба си.\" Президентът не каза какви действия ще предприеме. Управляващите уволниха или временно отстраниха от работа 150 000 служители и военни през последните години, обвинявайки много от тях, че са замесени в провалилия се опит за преврат през 2016 г. Първоначалните резултати от местните избори на 31 март показаха, че основната опозиционна Народнорепубликанска партия печели кметските места в Анкара и Истанбул, където ПСР и ислямистките й предшественици доминираха през последните 25 години. Ердоган заяви, че партията ще продължи юридическата си битка за оспорване на резултатите. \"До последния момент ще продължим законната си борба\", каза той и изрази увереност, че резултатите са нагласени. \"Трябва да решим този случай, за да намерим спокойствие\", добави Ердоган. \"Въпреки че спечелихме райони, ние се питаме защо загубихме големите градове. Трябва да се фокусираме върху това какво да правим и да оценим този процес, осолбено в големите градове.\"", "date": "2019.04.27", "title": "Ердоган обеща да се противопостави на опонентите в собствената си партия"}
{"url": "https://www.24chasa.bg/novini/article/7424004", "text": "Звездата на \"Ливърпул\" Мохамед Салах има убийствен шут! Буквално! Изпита го и един нищо неподозиращ... гълъб. При победата над \"Хъдърсфийлд\" с 5:0 на \"Анфийлд\" от 36-ия кръг на първенството в Англия, наблюдателни фенове забелязаха, че на терена има умряла птица. Медиите на Острова прецениха, че именно Салах е бил причина за тази нелепа кончина. От снимката, разпространена в социалните мрежи, се вижда, че съотборникът на египтянина Даниел Стъридж също е забелязал гълъба. ", "date": "2019.04.27", "title": "Мохамед Салах уби гълъб по време на мач"}
{"url": "https://www.24chasa.bg/novini/article/7424012", "text": "Доналд Тръмп има добри намерения за ядреното разоръжаване, но САЩ не са обсъждали темата с Русия на ниво експерти, заяви говорителят на руския президент Владимир Путин Дмитрий Песков, цитиран от ТАСС и БТА.  \"Разбира се, всякакви инициативи за съкращаване на ядрените потенциали се приветстват, но в случая е трудно да се коментират общи приказки. Намеренията са добри, но би било хубаво да се знаят подробности за това, което има предвид президентът Тръмп и дали е имало някакви предварителни контакти по въпроса\", каза Песков. Той уточни, че доколкото му е известно, \"американските експерти не са обсъждали тази тема с руските си колеги\". Поради това инициативата на Тръмп може да се приветства като изразено намерение, но засега не бива да се оценява като сериозна инициатива, тъй като такава няма, добави Песков. Би било идеално целият свят да се освободи от ядрените оръжия, но тогава бихме се лишили от възпиращия фактор, който гарантира, че \"никой няма да прояви лудост и няма да извърши някоя чудовищна грешка\", отбеляза Песков. Вчера президентът Тръмп се обяви за отказ от ядреното оръжие, от което според него трябва да се откажат също Русия и Китай. Според вчерашна статия във в. \"Вашингтон пост\", цитирана от Ройтерс, Тръмп е наредил на правителството си да изготви нови споразумения за контрол над въоръженията с Русия и Китай, като е изтъкнал високите разходи на ядрена надпревара в 21-и век. Песков добави, че на вчерашната си среща президентите на Русия и Китай Владимир Путин и Си Цзинпин са обсъдили положението в Сирия, Венецуела и Либия.", "date": "2019.04.27", "title": "Говорител на Путин: Тръмп има добри намерения за ядреното разоръжаване"}
{"url": "https://www.24chasa.bg/novini/article/7422929", "text": "Ивета и Ангел Тоточеви и двaмата им синове Христо и Марио спечелиха в началото на седмицата Кралската награда за предприемачество (Queen's Awards for Enterprise), която се избира лично от кралица Елизабет II. През 2014 г. семейството основава фирмата EasySkinz във Великобритания, където живеят от близо 8 г. Компанията им печели престижната кралска награда в категория “Международна търговия”, след като за последната година отчитат 86% ръст на продажбите в чужбина. “Кралицата обявява победителите, като се публикуват в държавния вестник - “Лондон газет”. Сега очакваме да ни бъде насрочена дата, на която ще ни посети местният лорд-лейтенант. Той е официален кралски представител и ще ни връчи наградата, която е кристална купа и свитък-грамота, подписана лично от Елизабет II”, казва семейство Тоточеви. Кралицата лично преценява кои са победителите по препоръка на Тереза Мей. Министър-председателката на Великобритания формира комитет от експерти, министри и представители на неправителствени организации. Заедно определят финалистите за наградите, а кралицата получава кратък списък, от който посочва победителите. “На знаменитост като Дейвид Бекъм му беше отказана тази награда миналата година Получават я компании без никакви нарушения. Само напълно безупречни фирми са достойни за това кралицата да сложи името си под избора”, казва семейството. За да участват в конкурса, подават всякакви документи. Гледа се пълното минало на компанията, включително финансовите резултати и информация как бизнесът влияе на екологията и други дребни детайли. На 11 юни двамата братя Христо и Марио Тоточеви ще присъстват на кралски прием в Бъкингамския дворец заедно с останалите победители в конкурса. Домакин на приема ще бъде принц Чарлз. “Ще има членове на кралското семейство, както и други високопоставени държавни лица и представители на бизнеса”, казва 28-годишният Христо, който се грижи за пиара на EasySkinz. Компанията на българското семейство произвежда нов тип облекла за телефон, които защитават мобилното устройство и променят облика му. “Ние правим всичко сами. От дизайна до крайния продукт. На английски се наричат “скин”, което е като кожа за телефон, казват те. Предлагат скинове за таблети, а отскоро ще включат и за лаптопи. Всички продажби се осъществавят онлайн, като към цветните облекла изпращат и инструкции с видео как купувачите сами да ги сложат на смартфона си. Единственото нужно е малко сръчност и един сешоар, с чиято помощ се залепя плътно новото облекло. “Всеки месец изпращаме продукти до повече от 140 държави. В чужбина е много популярно и ние сме една от най-известните фирми за такъв тип аксесоари. Чести купувачи са маниаците на коли, които си вземат цветове като автомобила си”, разказва Христо Тоточев. Най-много поръчки за скинове има от Англия и САЩ. “Много сме популярни в Дубай, Саудитска Арабия и Катар. Там имаме много клиенти, които купуват на едро”, казва Ивета Тоточева и добавя, че клиентите от България са най-малко. Преди да заминат за Великобритания, семейство Тоточеви има рекламна компания у нас в продължение на 25 г., но след икономическата криза през 2008 г. закриват фирмата си. Малко по-късно Ангел Тоточев заминава за Острова и в продължение на 5 г. работи като татуист “Поканиха ме от татуистко студио, след като си изпратих портфолиото в един форум. Пет години работих там, като часовете ми бяха запазени с месеци напред”, разказва Ангел Тоточев. Половин година след като се установява в Англия, при него заминават съпругата му Ивета и малкият син Марио. Христо заминава при семейството си през 2013 г., след като завършва пиар в Софийския университет. Тоточеви биха се радвали да развиват бизнеса си в България, но на този етап смятат, че това не е възможно. “До голяма степен нашият бизнес е свързан с пощенските услуги, а в България не са развити достатъчно. Във Великобритания са много точни, бързи, правят ни специални отстъпки, изпращат ни специална кола всеки ден”, разказва Ангел Тоточев и добавя, че българите все още се страхуват да плащат предварително за покупки от интернет.", "date": "2019.04.27", "title": "Българи с бизнес награда от кралица Елизабет II, предложени от Тереза Мей"}
{"url": "https://www.24chasa.bg/novini/article/7424026", "text": "Полицията в Кипър претърсва изкуствено езеро за куфари, в които армейският офицер, който призна, че е убил седем чужденки, каза, че е напъхал телата на някои от жертвите си, предаде Асошиейтед прес, цитирана от БТА.  Представител на полицията каза на АП днес, че камери с дистанционно управление са локализирали куфар в езерото, част от сега изоставена шахта на медна мина. Служителят пожела да остане анонимен, тъй като не е упълномощен да разкрива подробности от разследването. Съд продължи днес ареста на 35-годишния кипърски военен с още осем дни. Заподозреният бе арестуван миналата седмица след като в изоставената шахта бе намерено тялото на филипинка, вследствие на което започна широкомащабно разследване.", "date": "2019.04.27", "title": "Кипърската полиция претърсва езеро за тела, скрити в куфари"}
{"url": "https://www.24chasa.bg/novini/article/7424031", "text": "Сръбският вицепремиер и министър на вътрешните работи Небойша Стефанович похвали работата на полицията в борбата срещу наркотрафика и съобщи, че през първите четири месеца на годината са заловени над два тона дрога, предаде Танюг, цитирана от БТА.  Неотдавна членове на МВР в сътрудничество с Управлението на митниците в още една добра акция заловиха на ГКПП Батровци нови 340 кг наркотици, съобщи министърът и благодари за добрата работа на полицейските служители. Той подчерта, че Сърбия е страна, която защитава децата си и всичките си граждани и в която наркодилърите не са в безопасност.", "date": "2019.04.27", "title": "През първите четири месеца на годината \nв Сърбия са заловени над два тона дрога"}
{"url": "https://www.24chasa.bg/novini/article/7424035", "text": "Москва планира да опрости получаването на руско гражданство за всички украинци, заяви днес пред журналисти в Пекин президентът на Русия Владимир Путин, цитиран от Франс прес и БТА.  \"Смятаме да предоставим гражданство по опростена процедура на всички граждани на Украйна, не само на жителите на Луганската и Донецката република\", заяви Путин, като имаше предвид сепаратистките републики в Източна Украйна, непризнати от международната общност. Русия вече обяви в сряда, че е опростила предоставянето на руско гражданство на жители на сепаратистките региони в Украйна. Тази мярка беше осъдена от Киев и редица западни държави, които виждат в нея посегателство срещу суверенитета на Украйна, посочва АФП. Путин уточни, че страната му \"ще изпълни всичките си задължения към новите руски граждани\". \"След като получат руски паспорт, жителите на Източна Украйна ще получават социални помощи, пенсии, увеличения, всичко, на което имат право\", обясни Путин и добави, че тези плащания няма да натоварят руския бюджет, защото това е \"изчислено\". Той обясни, че ще бъде \"теорeтично възможно\" за хората, живеещи в тези райони, да получават едновременно нова руска и дотогавашна украинска пенсия. \"Странно е, че това решение предизвика негативни реакции. Полша издава такива паспорти на поляци, Румъния на румънци, Унгария на унгарци. И с какво руснаците са по-лоши от поляците, румънците и унгарците?\", попита риторично Путин. Обявеното от него предоставяне на руско гражданство за всички украинци дни след победата на актьора Володимир зеленски на президентските избори в Украйна, доведе до ново осъждане от украинска страна. \"Русия иска да засили ескалацията и хаоса в Украйна и така да продължи да усложнява правилата на играта\", написа днес в Туитър Дмитро Кубела - постоянен представител на Украйна в Съвета на Европа. По-рано тази седмица пресслужбата на бъдещия президент Зеленски осъди това \"ново ясно потвърждение за света за ролята на Русия като агресор, който води войната срещу Украйна\". Днес Путин, който не е поздравил Зеленски за избирането му, но каза, че е готов на обсъждания с новата власт, обясни, че желае \"да разбере\" позицията на Зеленски за конфликта и повтори, че е готов да \"води дискусия с него\". Киев призова Съвета на Европа да действа, за да попречи на Русия да изпълни намеренията си за предоставяне на гражданство на украинци.", "date": "2019.04.27", "title": "Путин: Ще опростим получаването на руско гражданство за всички украинци"}
{"url": "https://www.24chasa.bg/novini/article/7423101", "text": "“Приятно ми е, Великденчо Коледарски” – това не е виц, а име и фамилия в превод на български на десетки италианци, наричащи се Паскуале Натале. На Апенините не се дава никога името Христо (Cristo) на новородените. Денят на възкресението на Христос обаче е сред най-почитаните имена. Българската приказка “Всеки ден не е Великден” не е валидна в Италия - за над 270 000 нейни жители, носещи го в паспорта си, Великден е всеки ден цял живот. Паскуале, или преведено буквално Великденски, е сред 20-те най-разпространени имена на Ботуша. Ако пък се прибавят и вариациите на тема Великден – Паскуалино, Паскуино, Паскучо, Пасказио и др., кошницата с великденски имена набъбва до 400 000, или колкото жителите на Болоня. По-голяма част от хората, кръстени на Великден, са В България родените на този християнски празник обикновено получават името Велик, Велико, Велика, Величко, Величка, Велина, Велко, Велка и др. Смята се, че роденият на Великден е весел, бодър, пълен с енергия човек, който вижда чашата винаги полупълна, а не полупразна. Склонният към размисъл Паскуале, Паскуалина, Величко или Величка, притежава силна фантазия. Те са идеалният съпруг или съпруга. Ако е мъж – затрупва любимата и децата си с подаръци, любвеобилен е, винаги намира добра дума за приятелите си. Ако обаче понякога ви се стори малко странен и отнесен, оставете го - ще му мине, а после ще се върне при вас още по-одухотворен и вдъхновен. Срещнете ли италианец или италианка с имената Паскуале и Паскуалина (съкратено – Лино и Лина), бъдете сигурни, че са от Юга. Ако пък живеят в Милано или Торино, значи произходът им е от Централна или Южна Италия. Именно в градовете там е най-разпространено името Паскуале, като пикът е в Неапол и област Кампания. Френските и английските родители, сдобили се с рожби на Великден, също отдават чест на празника, кръщавайки ги Паскал, а в Испания – Паскуал и Паскуалита. Името е с еврейски и гръцко-латински произход – идва от еврейското Pesah, превърнало се в Paschalis на латински, и означава “преминаване”. Свързано е с освобождаването на евреите от египетско робство и преминаването на Червено море. Кръстените на Великден обикновено празнуват имен ден в неделята на Великден или пък на 17 май в чест на свети Паскал Байлон, испански францискански монах, умрял през 1592 г. Разказват, че именно той е измислил крема дзабайоне, който се прави от разбити с ликьор или вино яйца. Давал го на жените, които се оплаквали от “слаби” мъже. Смята се, че именно затова e В историята има четирима папи с името Пасхалис, като първият от тях е светец. Има обаче и други светци в католическата църква, носещи името Паскуале или Пасказио – като например бенедиктинския абат Пасказио Радберто, написал известния трактат за причастието “Тяло и кръв Христови”. И острови са кръстени на големия празник. И до днес Великденският остров, намиращ се в Тихия океан на 3600 км западно от Чили, е обгърнат с мистерия. Смята се, че това е едно от най-изолираните места в света. На него има 4 действащи вулкана. Това става през 1722 г., когато холандецът Якоб Рогевен слиза за пръв път на тази земя в навечерието на християнския празник. Първи зърва острова насред морето още през 1687 г. пиратът Едуард Дейвис, който обаче не стъпва на него. Гигантските каменни статуи моаи с човешки лица са част от загадките на острова, който на местен език се нарича Рапа Нуи (Голяма скала). Загадка е обаче не само как са били изградени от коренното население, а и какво в крайна сметка е станало с него. Местните жители, открити от европейците на острова, са твърде малко на фона на цивилизацията, реализирала статуите. Къде са останалите? Освен тях на острова липсвали дървета, а изграждането на статуите изисквало наличието на огромни пънове, като тези от гигантските палми, чиито останки били открити на острова. Според теориите За да строи все повече статуи, населението на Рапа Нуи изсякло всички дървета, довеждайки до тоталното му обезлесяване и съответно до собственото си изчезване. На всичкото отгоре европейците донесли на Великденския остров тиф и холера, с които доунищожили коренните жители. За капак пристигнали и робовладелците, които депортирали половината от останалите живи местни хора. През 1811 г. на него можели да се преброят само 111 коренни жители. Затова и мнозина смятат, че истинската драма на хората от Рапа Нуи всъщност е срещата им с европейците.", "date": "2019.04.27", "title": "Родените на Великден са идеални съпрузи, бодри, весели"}
{"url": "https://www.24chasa.bg/novini/article/7423881", "text": "Митрополит Киприан замина с правителствения самолет за Йерусалим, за да донесе Благодатния огън, съобщиха от правителствената пресслужба. За първи път с българската делегация, по изричната молба на Македонската православна църква /МПЦ/, пътува и представител на - Охридска архиепископия - епископ Яков, който ще отнесе огъня от Светите места в Скопие. Решението македонски епископ да се присъедини към българската делегация беше взето на 3 април т.г. на среща на министър-председателя Бойко Борисов с митрополит Киприан в качеството му на ръководител на Комисията за уреждане на статута на Македонската православна църква - Охридска архиепископия. Комисията беше създадена в края на 2017 г. след искане на МПЦ Българската православна църква да съдейства за уреждане на статута й. А за първи път Северна Македония получи Благодатния огън от България миналата година. Очаква се Благодатният огън, донесен от българската делегация, да пристигне на Правителствения терминал в 19.50 ч. След което той ще бъде отнесен в Синодалния параклис, откъдето главният секретар на Светия Синод епископ Герасим ще го пренесе до храм-паметника \"Свети Александър Невски\" и ще го предаде на Негово Светейшество Българския патриарх Неофит.", "date": "2019.04.27", "title": "Митрополит Киприан замина за Йерусалим, за да донесе Благодатния огън"}
{"url": "https://www.24chasa.bg/novini/article/7423854", "text": "Руският президент Владимир Путин заяви днес на пресконференция в Пекин, че иска да знае позицията на новоизбрания украински президент Володимир Зеленски за уреждането на конфликта в източна Украйна, съобщиха Ройтерс и ТАСС. \"Ако ние се срещнем един ден, ако започнат някакви преговори, което не изключвам, ние трябва да поговорим най-вече за това как да приключим конфликта в югоизточна Украйна\", заяви Путин в края на посещението си в Китай, където участва в международния форум \"Един пояс, един път\", цитиран от БТА. Той отбеляза, че за уреждането на конфликта има \"само един начин - изпълнението на Минските договорености\". Жителите на Украйна очакват от бъдещия президент на страната решение на конфликта в Донбас, защото \"всички са уморени\" от тази ситуацията, каза Путин. Той посочи също, че Москва обмисля възможността да облекчи процедурата за получаване на руско гражданство за всички украински граждани, а не само за жителите на сепаратистките области в източната част на страната. В сряда Путин подписа указ, който опростява процедурата за получаване на руски паспорти от жителите на самопровъзгласилите се Донецка и Луганска народна република (ДНР и ЛНР) в Източна Украйна.", "date": "2019.04.27", "title": "Путин: Искам позицията на Зеленски за уреждането на кофликта с Източна Украйна"}
{"url": "https://www.24chasa.bg/novini/article/7423885", "text": "Великденската радост трябва да ни сближава и обединява всички като чеда на нашата майка Църква, и нас в отечеството, и всички вас, които живеете разселени по света. Без разлика къде сме, да живеем богоугодно и в мир с всички хора, като запазваме националните и духовните специфики като народ, като полагаме необходимата грижа за светостта на брака и семейството, грижа за по-възрастните, немощните и бедните и особено за младите и възпитаването им в духа на православната вяра и вековните ни традиции, се казва във Великденското послание на главата на Македонската православна църква - Охридска архиепископия архиепископ Стефан, предаде агенция МИА, цитирана от БТА. Като народ най-сетне да намерим начин да се помирим и да простим всичко с Възкресението. Това е наше свято задължение като християни, защото който не обича брат си, как може да обича Бог?, добавя архиепископът. Благодатният огън се очаква да пристигне довечера в Скопие от Ерусалим през София. \"Тази година съдействието и любовта на Българската православна църква и на Македонската православна църква ще се удостои с това неин епископ да участва в този благодатен и чудотворен акт и да вземе лично Благодатния огън. Тази година епископ Яков от Струмичката епархия ще вземе огъня и ще го донесе като благослов за православния народ и православната църква в Република Македония\", заяви за МИА отец Бобан Митевски от кабинета на архиепископа. Епископ Яков с Благодатния огън ще бъде посрещнат на летището в Скопие от архиепскоп Стефан и представители на другите епархии в Северна Македония и след това ще бъде разнесен по храмовете в Скопие и епархиите.", "date": "2019.04.27", "title": "Македонската православна църква: Като народ да намерим начин за помирение\nи да простим всичко"}
{"url": "https://www.24chasa.bg/novini/article/7423634", "text": "Частната китайска фирма за разработка и производство на ракети Land Space Technology Corporation Ltd подписа договори за над 100 милиона юана (14,8 милиона долара) с две чужди компании – британската Open Cosmos и италианската D-Orbit. Те предвиждат сътрудничество при изстрелването на миниатюрния сателит CubSat, който ще има за задача да провежда изследвания в околоземното пространство и доставки в орбита, предава  Land Space, чиято централа е в град Ханджоу, и се фокусира върху разработката на задвижвани с течно гориво двигатели за ракети и нискобюджетни ракети за търговски цели, има партньори с Близкия изток, Северна Африка и Европа. Компанията планира през 2020 г. да изстреля „Джуцюе 2\" – ракета-носител за средна орбита с течно гориво. Китайското правителство насърчава участието на частни капитали в космическата индустрия и в момента е дало лицензи на 60 фирми.", "date": "2019.04.27", "title": "Частна китайска компания за космически ракети подписа договори за 100 млн. юана с партньори от Великобритания и Италия"}
{"url": "https://www.24chasa.bg/novini/article/7423651", "text": "Четири са жертвите на жестоката верижна катастрофа край Денвър, в която участваха най-малко 24 леки коли и 4 тира. Според очевидци пламъците били толкова големи, че нито те, нито спасителният екип можели да приближат минути след сблъсъка. Властите арестуваха 23-годишния Роджър Лазаро Агуилера- Медероз, който бил зад волана на тира врязъл се в колона от спрели автомобили на междущатската магистрала I-70 край Лейкууд, на 10 км от Денвър. Шофьорът е от Тексас и към момента няма информация да е употребил алкохол или наркотици. Той се е разминал само с леки наранявания, съобщава bg-voice.com. Срещу шофьора са повдигнати обвинения за причиняване на смърт. Шестима души бяха приети в болница в четвъртък заради инцидента. Властите все още работят по това да идентифицират загиналите. В петък през деня на мястото все още имаше ламарини от блъснатите автомобили. “Щетите са сериозни”, каза Тай Кънтримен от полицията в Лейкууд, Колорадо “Просто не е за вярване” Според очевиджи на пожара, който избухва от сблъсъка, камионът, който ударил колоната бил с открито ремарке и возил дървен материал. Спасителните екипи били затруднени да смогнат на огъня, разказват очевидци на сцената. Някои от тях се присъединили и помагали като пренасят вода от жилищен комплекс в близост.", "date": "2019.04.27", "title": "Арестуваха шофьора, причинил тежката верижна катастрофа в Денвър (Видео)"}
{"url": "https://www.24chasa.bg/novini/article/7423645", "text": "Президентът на САЩ Доналд Тръмп ще обсъди сътрудничеството в сигурността и други въпроси с премиера на Словакия Петер Пелегрини във Вашингтон на 3 май, предаде Ройтерс, като се позова на Белия дом. Миналата седмица премиерът на Словакия съобщи, че страната ще увеличи разходите за отбрана на два процента от брутния вътрешен продукт до 2022 г., или две години по-рано от планираното, информира БТА. Тръмп оказва натиск на останалите страни членки на НАТО да увеличат разходите си за отбрана над това равнище, което е определено от предвождания от САЩ алианс.", "date": "2019.04.27", "title": "Тръмп ще се срещне с премиера на Словакия на 3 май във Вашингтон"}
{"url": "https://www.24chasa.bg/novini/article/7423669", "text": "Бивш американски военен се вряза с автомобила си в минувачи и рани осем души, защото ги мислел за мюсюлмани, съобщи полицията на щата Калифорния, цитирана от Франс прес и БТА. 34-годишният Айзея Пипълс е разследван за опит за убийство с утежняващо вината обстоятелство - расистки мотив, уточни полицията на Сънивейл, близо до Сан Франциско. \"Има нови доказателства, според които Пипълс целенасочено е нападнал жертвите си заради расата им и убеждението, че са мюсюлмани\", съобщи полицейски говорител на пресконференция. Според местните медии сред ранените има трима членове на едно семейство: бащата, 13-годишната дъщеря и 8-годишният син. Най-пострадало е момичето, което е в кома. Не се съобщават националността или вероизповеданието на жертвите. Адвокатът на Айзея Пипълс заяви, че клиентът му е бивш военен, който страда от посттравматичен стрес и че той ще поиска обвиняемият да получи подходящо лечение.", "date": "2019.04.27", "title": "Бивш военен прегази с колата си 8 минувачи в щата Калифорния"}
{"url": "https://www.24chasa.bg/novini/article/7423659", "text": "Главните източници, в които е описано Христовото възкресение, са евангелията на Матей, Марко и Лука. Историята на възкресението започва със съда над Иисус и разпъването му на кръста в петъка в навечерието на еврейската Пасха. Иисус е висял на кръста 6 часа - три под палещите лъчи на слънцето и три в пълна тъмнина по цялата земя, преди да произнесе “Свърши се!”. Това е краят му. Според Библията тогава внезапно люшнало земетресение След разпъването мъж на име Йосиф, богат човек от град Ариматея, отива при римския управител на Юдея - Пилат Понтийски, и го моли да вземе тялото Христово, за да го погребе. За пръв път в Новия завет името на Йосиф Ариматейски се споменава в евангелието от Матей, глава 27: “И когато се свечери, дойде един богаташ от Ариматея, на име Иосиф, който също беше се учил при Иисус. Той дойде при Пилат и поиска тялото на Иисус. Тогава Пилат заповяда да му се даде. Иосиф, като взе тялото, обви го с чиста плащаница и го положи в своя нов гроб, който бе изсякъл в скалата; и като привали голям камък на гробната врата, си отиде. А там бяха Мария Магдалина и другата Мария, които седяха срещу гроба.” Пещерата, където е бил погребан Христос, се намирала в градината на Йосиф, близо до Голгота, където е разпънат Божият син. На следващата сутрин, помнейки предсказанията на Иисус, че ще възкръсне на третия ден, първосвещениците отишли при Пилат и поискали от него да постави на входа охрана, за да не могат последователите на Христос тайно да откраднат тялото му. Пилат изпратил войници да вардят гроба. На третия ден след погребението, в ранната неделна утрин Мария Магдалина и Божията майка Мария се отправили към пещерата с ароматни масла, за да помажат тялото на покойника. За огромно тяхно удивление обаче пред пещерата не заварили стражите, а камъкът, преграждащ входа, бил отместен. Ето как е описана тази сцена в евангелието на Матея: “И ето, стана голям трус: защото Ангел Господен слезе от небето, пристъпи, отвали камъка от вратата гробни и седеше върху него. Видът му беше като светкавица, а дрехата му - бяла като сняг. И пазачите, уплашени от него, се разтрепериха и станаха като мъртви. Ангелът се обърна към жените и им рече: Не бойте се, зная, че търсите разпнатия Иисуса. Няма го тук: той възкръсна, както беше казал. Дойдете, вижте мястото, дето е лежал Господ, и идете скоро, та обадете на учениците му, че той възкръсна от мъртвите, и ето, преварва ви в Галилея; там ще го видите. На, казах ви.” Единствено в евангелието на Лука възвестителите са двама. В неговия разказ на гроба идва и апостол Петър, който вижда там само оставената плащаница. Първият човек, на когото се явил Христос, била Мария Магдалина, от която той изгонил седем бяса, разказва евангелието на Марко. Тя отишла при учениците му и им разказала, че е възкръснал, че го е видяла жив, но учениците не повярвали на думите ѝ. След това Иисус се появил в друг образ на двама от учениците си на пътя. Те също разказали за срещата с Учителя, но останалите пак не повярвали. “Най-сетне се яви на самите единайсет, когато вечеряха, и ги смъмри за неверието и жестокосърдието им, че не повярваха на ония, които го бяха видели възкръснал. Козунаци, боядисани яйца, агнешко месо и обикаляне на църква. Това е масовото разбиране за Великден, когато хиляди се струпват около храмовете в България със свещ в ръка. За мнозина от тях това е и единственото посещение в храм през годината. Разбираме ли всъщност смисъла на най-светлия християнски празник Възкресение Христово и знаем ли какво е правилното поведение в храма? Заблудите за поста и страстната седмица продължават на Разпети петък, когато Иисус Христос е измъчван, разпнат на кръста и предава душата си на Бог. В този ден се изнася плащаницата, която символизира погребението на Спасителя. И хората минават под масата, на която е поставена... за здраве. Което не е така. Минаването под масата с плащаницата е знак на вярата, че Христос, който е погребан, ще възкръсне. С този акт православните му благодарят за страданията, които е изтърпял, за да изкупи греховете им. Изразява се вярата, че смъртта Му ще донесе живот след Възкресението Малко хора знаят, че храмът се обикаля и в нощта на петък срещу събота като съпреживяване на погребението на Иисус Христос. Масово за хората Велика събота е втори шанс да боядисат яйцата, защото са пропуснали да наравят това в четвъртък. Вечерта се събират около храма със свещи в ръка и чакат свещеника да излезе, за да вземат от благодатния огън. След това се започва обикаляне на храма, чието значение малко хора осъзнават. Всъщност православният човек трябва да е вътре в храма още в 23,30 ч, когато има полунощница с утрения и се отслужва Златоустова литургия. След полунощ се излиза за обиколката на храма със свещ в ръка в знак на радост от Възкресението на Иисус Христос. Какво правят хората след това? Тръгват си и започва чукане с яйца, ядене и пиене. А през това време в храма има Възкресна света литургия. Това е смисълът на празника и най-тържественото богослужение, когато християните се причестяват с тялото и кръста Христови. Късите гащи, секси рокличките и одърпаното облекло са характерни за случайните посетители на храма в полунощ за Възкресение Христово, но и не само тогава. А дрехите трябва да са скромни и чисти, те прикриват тялото и пазят от съблазън, учи православието. в съвременното джендър общество обаче е трудно да се спази библейскот описание, че “жена не бива да носи мъжки дрехи и мъж не бива да се облича в женско облекло: всеки, който прави това, гнусен е пред Господа, твоя Бог”. Препоръчва се миряните да пристигнат в църквата десетина минути преди богослужението. Така ще имат време да купят свещи, да се помолят и да се поклонят пред иконите. Още при влизането в църковния двор е редно да спрем, да се помолим и да се прекръстим веднъж или три пъти. Как да се кръстим - палец, показалец и среден пръст се събират, а безименният и кутрето се прегъват към дланта. Трите събрани пръста символизират православната ни вяра в Светата Троица, а сгънатите пръсти са символ на двете естества на Иисус Христос - божественото и човешкото. Кръстният знак започва с челото (Отца), после към корема (Сина) и на двете рамене (Светия Дух). При кръстенето мъжете свалят шапките си, след което могат да ги сложат, но само до влизането в храма. От древността жените пристъпват прага на храма с покрити глави, като следват наставлението на св. ап. Павел: “Всяка жена, която се моли гологлава, засрамя главата си”. И днес в малките храмове по селата възрастните жени без изключение са със забрадки за разлика от по-младите в градовете. В църковния двор не е позволено да се пуши, да се хвърлят боклуци и да се говори на висок глас. Не е редно да се влиза в двора с домашните любимци. Снимки се правят единствено с позволение и благословение на настоятеля на храма. В Божия храм ръцете не се държат в джобовете и зад гърба, не се яде и не се дъвче. В храма не се внасят други храни освен хляб, вино, елей и жито, които се използват в богослужението. За благославяне са позволени плодове и мед, а великденски яйца се внасят за освещаване само в притвора, до входните двери, а не в средната част на храма. Не се застава и с гръб към светия олтар.", "date": "2019.04.27", "title": "Какво се случва в 3-те дни между разпятието и възкресението"}
{"url": "https://www.24chasa.bg/novini/article/7423680", "text": "Над 30 000 души бяха евакуирани от високорискови зони в Мозамбик, който беше ударен от мощния циклон Кенет, съобщава Си Ен Ен. На други 70 000 души, намиращи се на пътя на бурята, също е наредено да напуснат домовете си, съобщава  Кенет навлезе на територията на страната между окръзите Макомия и Мочимбоа да Прая – в най-далечната част на северната провинция Кабо Делгадо в четвъртък вечерта. Буреносните ветрове на стихията достигат над 140 километра в час - сила, която е характерна за ураган от 4-та категория. Кенет удари Мозамбик само месец след най-смъртоносния и опустошителен тропически циклон в историята му – Идай, който взе над 700 жертви, остави без подслон десетки хиляди и буквално помете град Бейра. Новата стихия се очаква през следващите три дни да донесе проливни дъждове, като на места са издадени предупреждения за опасност от наводнения и активизиране на свлачища. Количеството дъжд, което се очаква да падне над Мозамбик само за денонощие ще надвиши четири пъти средномесечните валежи, заявиха синоптиците.", "date": "2019.04.27", "title": "Масова евакуация в Мозамбик заради циклона Кенет (Снимки+видео)"}
{"url": "https://www.24chasa.bg/novini/article/7423688", "text": "Руски въздушни удари са убили 10 цивилни в контролирания от джихадисти регион Идлиб в Северозападна Сирия днес, предаде АФП, цитирана  По данни на базираната във Великобритания неправителствена организация Сирийска обсерватория за правата на човека, сред убитите в градовете Карфанбел и Тал Хауаш са две деца. Атаката идва след двудневни преговори за прекратяване на конфликта в Сирия между Русия, Иран и Турция, които се проведоха в Казахстан. От септември 2015 г. Москва участва във военните действия в Сирия и активно подпомага силите на президента Башар Асад.", "date": "2019.04.27", "title": "Десет цивилни жертви на руски въздушни удари в Идлиб"}
{"url": "https://www.24chasa.bg/novini/article/7423691", "text": "Президентът на Венецуела Николас Мадуро увеличи над два пъти минималната заплата до равностойността на около 8 долара на месец, в обстановка на хиперинфлация и силна девалвация на националната валута боливар, предаде Франс прес, цитирана от БТА. С публикуван вчера указ минималната заплата се увеличава от 18 000 боливара (3,46 долара по официалния курс) на 40 000 боливара (7,69 долара). Увеличението влиза в сила със задна дата от 16 април. Мадуро освен това възобнови плащането с хранителни купони на единична стойност 25 000 боливара (4,80 долара). Новата минимална заплата покрива едва една десета от разходите по основни хранителни продукти според неправителствената организация \"Сенда\", която изследва жизнения стандарт. С тези пари може да се купят само около 4 кг говеждо месо. Венецуела преживява безпрецедентна икономическа криза. В момента страната изпитва остър недостиг на лекарства и на продукти от първа необходимост, припомня агенцията. За тази година Международния валутен фонд прогнозира хиперинфлация от 10 000 000 процента. Влизането в сила от утре на ембаргото на САЩ върху венецуелския петрол вероятно ще влоши допълнително икономическата ситуация в страната. Според Мадуро икономическите санкции вече са нанесли 30 милиарда долара щети на икономиката, която получава 96 процента от приходите си от петрола. Американското петролно ембарго цели да увеличи натиска над президента Мадуро. САЩ и още над 50 страни признаха опозиционера и председател на парламента Хуан Гуайдо за и.д. президент на Венецуела, отбелязва АФП.", "date": "2019.04.27", "title": "Президентът на Венецуела удвои минималната заплата"}
{"url": "https://www.24chasa.bg/novini/article/7423699", "text": "Водещата китайска компания за автомобили с нови енергии (NEV) BYD обяви, че ще изгради нов завод в град Чанджоу, провинция Дзянсу,  Инвестицията ще бъде в размер на 10 милиарда юана (около 1,5 милиарда долара). Когато бъде готов заводът ще произвежда по 400 000 автомобила годишно. В бъдеще BYD планира да създаде в Чанджоу и център за развойна дейност и развитие. Президентът на компанията Уан Чуанфу заяви, че проектът ще даде възможност мрежата им за производство на пътнически автомобили да придобие завършен вид за цялата страна. В момента тя има производствени бази в Шънджън, Сиан и Чанша.", "date": "2019.04.27", "title": "BYD инвестира $1,5 млрд. в нов завод за електромобили"}
{"url": "https://www.24chasa.bg/novini/article/7423776", "text": "Близо 19 тона полупържени замразени картофки в български тир, запориран в Италия, най-после ще бъдат унищожени. Това става след близо 4 г.престой на нашия камион в съдебен паркинг в град Ровиго, Северна Италия. За да се отърве от разваления товар и за да го унищожи според европейските еконорми, кметството на Ровиго ще плати 9400 евро от бюджета си. За да се стигне до това решение обаче, бяха необходими години на бюрокрация и размяна на десетки писма между Италия и България, както съобщават медиите в Ровиго. Хладилният камион, собственост на българска фирма, пристигнал в Ровиго в далечния месец август на 2015 г. Той бил натоварен с 19 245 кг замразени полупържени картофи и бил запориран от италианската пътна полиция след проверка в зоната на Боара Пизани, до Ровиго. След химични анализи се установило, че въпросните картофи не били годни за консумация. Затова и община Ровиго започнала процедура по унищожаването на товара. Тя обаче се оказала по-трудна от предвиденото, тъй като трябвало да се разделят опаковките от самите картофи, които от своя страна били подложени на бързо разваляне. В процедурата по унищожаването били намесени няколко италиански служби. Българската фирма собственик пък изоставила камиона и картофите на собствената им съдба въпреки настояването на италианската адвокатура да си ги поемат. Фирмата собственик на гаража, където е паркиран българският камион, го получила като обезщетение заради разходите по съхраняването му, надхвърлящи за целия този период 40 000 евро. В крайна сметка едва тези дни кметството на Ровиго даде зелен светофар за претопяването на развалените картофи.", "date": "2019.04.27", "title": "Италиански град похарчи 9400 евро заради български тир с пържени картофки"}
{"url": "https://www.24chasa.bg/novini/article/7423741", "text": "Хиляди хора по целия свят останаха блокирани на летищата, след като сървърите на авиокомпания \"Еър Индия\" се сринаха. Проблемът продължи повече от шест часа и доведе до сериозни нарушения на въздушния трафик и работата на големите летища на пет континента, информира  Сринала се е системата, която издава бордни карти на пътниците и обработва багажа и резервациите. Пътници на авиокомпанията публикуваха гневни постове в социалните мрежи как стоят на претъпканите летища часове наред.", "date": "2019.04.27", "title": "Хиляди хора по целия свят останаха блокирани на летищата"}
{"url": "https://www.24chasa.bg/novini/article/7423761", "text": "Кметицата на Рим се закани, че ще се справи с организираната престъпност в столичния град. Повод за гнева на Вирджиния Раджи беше дългата борба на пожарникари с огън, избухнал в незаконно сметище в източния квартал Колатина. \"Влизала съм във война с мафията няколко пъти. Не ме е страх. Рим няма да попадне под контрола на тези престъпници\", каза Вирджиния Раджи, цитирана от АФП и  Властите подозират, че сметището е подпалено умишлено. То беше предвидено за разчистване следващата седмица. В последните 4 месеца това е третия голям пожар на отпадъци в Рим. До 2013 г. събирането и изхвърлянето на отпадъци се контролираше от един човек - Манлио Черони. Огромното сметище, което той използваше не отговаря на екологичните стандарти и беше закрито. Оттогава събирането и извозването на боклука в Рим е голям проблем, като ясно решение какво да се прави няма. Опитите на кметицата Раджи да отвори ново сметище се провалиха заради протести на граждани, живеещи край избраните места. През декември имаше голям пожар в преработвателния център, който обработва около 25 процента от отпадъците в Рим. Гражданите на столицата са недоволни от купчините боклук, които често се трупат по улицата и на свой ред ги палят. Вирджиния Раджи намеква, че мафията, която иска да контролира събирането и извозването саботира опитите на кметството да реши проблема. Гражданите вече са загубили доверие в способностите на Раджи да се справи с отпадъците, което беше едно от обещанията ѝ, когато дойде на власт с голям процент от вота през 2016 г.", "date": "2019.04.27", "title": "Кметицата на Рим: Обявявам война на мафията"}
{"url": "https://www.24chasa.bg/novini/article/7423771", "text": "Израел, Саудитска Арабия и Обединените арабски емирства, чрез съветника на Белия дом по националната сигурност Джон Болтън, се опитват да вкарат Вашингтон във въоръжен конфликт с Иран. Това заяви иранският външен министър Мохамад Джавад Зариф в интервю за телевизия \"Фокс нюз\", откъс от което беше излъчен вчера, предаде ТАСС, цитирана от БТА. Зариф бе запитан дали действително смята, че Израел, Саудитска Арабия и ОАЕ заедно с Болтън се опитват да постигнат смяна на държавния строй в Иран. \"Това е най-малкото\", отговори иранският външен министър. \"Всички те демонстрираха заинтересованост да вкарат САЩ в конфликт\", добави той. \"Не вярвам президентът /на САЩ Доналд/ Тръмп да аплодира това. Вярвам, че президентът Тръмп беше избран /през 2016 г./ обещавайки да не позволи въвличането на САЩ в още един конфликт\", посочи Зариф. По думите му Тръмп смята да води политика на максимален натиск върху Иран, за да го постави на колене. \"Опитите да ни накарат да отстъпим са обречени на провал\", увери иранският външен министър.", "date": "2019.04.27", "title": "Ирански министър: Израел, Саудитска Арабия и ОАЕ искат да вкарат САЩ в конфликт с Техеран"}
{"url": "https://www.24chasa.bg/novini/article/7423834", "text": "Броят на загиналите при аварията в мина в Източна Украйна достигна 13 души, съобщиха официални лица, цитирани от ДПА и БТА. Други четирима миньори остават в неизвестност. По първоначални данни метанова експлозия е предизвикала частично срутване на мината, която се намира в сепаратистката Луганска област. Украинските власти нямат официален достъп до този район. Има съобщения, че руски спасителни екипи помагат в издирвателно-спасителните операции.", "date": "2019.04.27", "title": "Най-малко 13 загинали при аварията в мината в Източна Украйна"}
{"url": "https://www.24chasa.bg/novini/article/7423865", "text": "Ромският лидер Ахмед Муса е преведен в затвора в Пазарджик заради влязла в сила присъда по т. н. „Имамско дело“. Обвиненията са за разпространяване на антидемократична идеология, верска нетърпимост и призив към война. Върховният касационен съд е потвърдил присъдата на пазарджишките магистрати,  Присъдата срещу Ахмед Муса по делото срещу 13-те имами е една година ефективно лишаване от свобода, но към нея се прибавят още три години от предишна условна присъда за разпространяване на радикален ислям. Така Ахмед Муса ще трябва да прекара в затвора общо 4 години. Върховният касационен съд е потвърдил и едногодишната условна присъда на имама на Сърница Саид Муутлу, с три години изпитателен срок и глоба от 3 хиляди лева за проповядване на антидемократична идеология. Със същото решение районният мюфтия Абдулах Салих е с 10 месеца условна присъда, с три годишен изпитателен срок и глоба от 3 хиляди лева. Останалите 10 имами остават с административни наказания и глоби между 2 и три хиляди лева. Срещу Ахмед Муса и още 13 негови последователи от Пазарджик, Пловдив и Асеновград тече трети съдебен процес за налагане на радикален ислям и разпространяване на идеите на \"Ислямска държава\".", "date": "2019.04.27", "title": "Ахмед Муса влиза в затвора за 4 години"}
{"url": "https://www.24chasa.bg/novini/article/7423844", "text": "Въпреки протестите, призоваващи за оставката на президента Александър Вучич, сръбският външен министър Ивица Дачич заяви пред „Рашъ тудей“, че правителството остава силно и стабилно. По думите на Дачич Сърбия се намира на политически кръстопът. Между нестихващите спекулации, че Белград трябва да признае отцепилата се провинция Косово и настояването на Вучич, че страната трябва да остане членка на ЕС – правителството е подложено на постоянни остри критики от всички страни на политическия спектър, предава  Първият сръбски дипломат твърди, че уличните протести представляват само една малка част от населението на страната. Тъй като управляващата коалиция на Вучич има мнозинство в Скупщината, според Дачич изборите, а не демонстрациите ще са основният фактор, който ще определи политическият курс на Сърбия. „Властта се печели или губи само чрез избори“, заявява Дачич. В момента има спекулации за предсрочни парламентарни избори в страната през юни. Дачич обвини опозицията, която оглави протестните маршове през уикендите през последните месеци, в получаване на подкрепа от мощни чуждестранни съюзници. „Когато се случи нещо подобно в нашия регион, обичайните заподозрени са западните държави“, посочва външният министър, допълвайки, че „външното влияние, не е голям почитател на правителства, които вземат само решенията си.“ По думите на първия сръбски дипломат това е просто едно голямо телевизионно шоу, което означава, че се предава фалшива картина, създадена така, че да изглежда, че протестите застрашават правителството. \"Западните медии дават измамен образ за нестабилност на кабинета, за да увеличат властта на опозицията\", категоричен е Дачич.", "date": "2019.04.27", "title": "Дачич: Кабинетът е силен и стабилен въпреки протестите"}
{"url": "https://www.24chasa.bg/novini/article/7423067", "text": "Старозагорският митрополит Киприан носи тази година благодатния огън от Йерусалим. Правителственият самолет, който по традиция се дава на българската православна делегация да донесе огъня, слизащ всяка година пред вярващите на Божи гроб, трябваше да излети призори на Велика събота - в 4,30 ч от летище София. С българския “Фолкън” пътува и македонски епископ, който ще отнесе свещения огън в храмовете там. А миналата година, когато делегацията в Йерусалим бе водена от митрополит Антоний, за първи път делегация на Българската православна църква даде благодатния огън на Скопие. Той символизира чудотворната светлина на Христовото възкресение, за което свидетелства още апостол Петър, като то заема за централното място в християнската вяра. На летище София по традиция ще чакат свещеници и духовници от всички епархии в страната, за да вземат частица от свещения огън и да го занесат на вечерното богослужение в храмовете за Великден. От летището той ще бъде пренесен в параклиса на Синодалната палата. Към 23,30 ч - 23,40 часа на Велика събота фенерът с огъня се изнася от параклиса в Синодалната палата, за да бъде предаден на патриарх Неофит за вечерното богослужение в патриаршеската катедрала “Св. Александър Невски”. Митрополит Киприан пък ще го отнесе лично в Стара Загора, където гражданите и гостите на града ще могат да посрещнат на площада благодатния огън около 23 ч. На площада ще бъдат кметът Живко Тодоров, свещеници и много миряни. Хорът на Старозагорската опера ще изпълни църковни песнопения. След това литийно шествие ще отнесе огъня до катедралния храм “Св. Николай”, където в 23,30 ч ще започне Великденското пасхално богослужение. Ще бъдат монтирани две видеостени - на площада и пред катедралния храм “Св. Николай”, на които ще се предават посрещането на огъня и богослужението в черквата.", "date": "2019.04.27", "title": "Киприан носи благодатния огън от Йерусалим"}
{"url": "https://www.24chasa.bg/novini/article/7423498", "text": "Телата на 15 души, сред които шест деца, бяха намерени на мястото на ожесточена престрелка на източното крайбрежие на Шри Ланка, шест дни след като атентатори самоубийци отнеха живота на най-малко 250 души в островната държава, предаде агенция Ройтерс, цитирана от БТА. Късно снощи полицейски командоси, подкрепени от армията, обградиха къща в Сайнтамуруту, на 360 км източно от столицата Коломбо, заради подозрения, че е свързана с атентатите на Великден срещу църкви и хотели. Възникнала престрелка, последвана от най-малко три експлозии. Говорител на полицията, цитиран от ДПА, каза, че след претърсване на къщата са били намерени телата на 15 души, сред които на три жени и шест деца. Полицията смята, че един или повече атентатори самоубийци е причинил взривовете. Друга жена и едно дете, ранени при инцидента, са откарани в болница. Говорител на полицията, цитиран от Ройтерс, каза, че трима предполагаеми атентатори самоубийци са сред загиналите в къщата. Според говорителя бойците вероятно са членове на групировката Нешънъл Таухид Джамаат, която е смятана за отговорна за атентатите на 21 април. Правителството на Шри Ланка съобщи, че девет местни, добре образовани атентатори, са извършили нападенията на Великден. Осем от тях са идентифицирани, включително една жена. Полицията съобщи вчера, че опитва да открие следите на 140 души, вероятно свързани с \"Ислямска държава\", която пое отговорност за нападенията. В рамките на разследването досега са задържани най-малко 76 души, сред които граждани на Сирия и Египет.", "date": "2019.04.27", "title": "Полицията в Шри Ланка откри 15 тела, сред които и деца, след престрелка и експлозии"}
{"url": "https://www.24chasa.bg/novini/article/7423500", "text": "Американският президент Доналд Тръмп заяви в петък, че търговските преговори с Япония вървят добре и е възможно да бъде постигнато ново споразумение преди посещението му в страната през май, предадоха Ройтерс и Асошиейтед прес, цитирани от БТА. Тръмп прие в петък в Белия дом японския премиер Шиндзо Абе. След срещата президентът на САЩ изрази увереност, че сделка може да бъде постигната \"бързо\", може би дори навреме, за да бъде подписана по време на визитата му в Япония следващия месец за церемонията по предаване на трона на новия император. Тръмп каза още, че се надява да присъства на сумо битка, докато е в Япония. Американският президент отбеляза, че Япония купува голямо количество военно оборудване от САЩ и че Вашингтон оказва натиск на Токио да премахне митата за земеделски стоки. Японският премиер Шиндзо Абе каза пред журналисти в Белия дом, че очаква с нетърпение търговските преговори и подчерта значението на връзките между двете държави. Освен търговията, Тръмп и Абе ще обсъдят Северна Корея и други въпроси от взаимен интерес. Шиндзо Абе и съпругата му са поканени на вечеря по повод рождения ден на Мелания Тръмп. В събота Абе и Тръмп планират да поиграят голф, отбелязва АП.", "date": "2019.04.27", "title": "Тръмп: Търговските преговори с Япония вървят добре"}
{"url": "https://www.24chasa.bg/novini/article/7423503", "text": "Мъж загина в пожар в печално известен мигрантски лагер в Южна Италия. Случаят накара министъра на вътрешните работи Матео Салвини отново да обещае, че ще разчисти мястото, предаде ДПА, цитирана от БТА. По данни на агенция АНСА загиналият в лагера в Борго Мецаноне (в югоизточната област Пулия) е 26-годишен кандидат за убежище от Гамбия с отхвърлена молба. Фаталният пожар може да е бил предизвикан от късо съединение в резултат на някоя от многото незаконни връзки с електропреносната мрежа, които се използват от лагера, допълва италианската агенция. \"Тази трагедия потвърждава, че големите селища на чужденци, било то законно или незаконно пребиваващи, които наследихме от левицата, бяха и продължават да бъдат проблем\", каза Салвини. \"Наш дълг е да възстановим сигурността, реда и законността, продължавайки с упражняването на контрол, разчистванията и постепенните извеждания\", допълни вътрешният министър, който е лидер на крайнодясната и антимигрантска партия \"Лигата\". През последните месеци импровизираните мигрантски постройки в Борго Мецаноне, построени близо до официалния център за настаняване на кандидати за убежище, бяха частично разчистени с булдозери. Много от живеещите там хора са наемани незаконно и се прехранват като работници в селското стопанство, като част от бизнес, контролиран от местни мафиотски групи.", "date": "2019.04.27", "title": "Пожар в мигрантски лагер в Южна Италия, има загинал"}
{"url": "https://www.24chasa.bg/novini/article/7423505", "text": "Днес ще преобладава слънчево време. Около и след обяд над западната половина от страната, а през нощта срещу неделя и на изток ще се развива купеста и купесто-дъждовна облачност, съобщава БТА.  Ще има краткотрайни, на места интензивни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен вятър от юг-югоизток, но привечер ще започне да се ориентира от запад-северозапад. Минималните температурите ще са от 8 до 13 градуса. Ще е топло, с максимални температури 24 и 29 градуса, по-ниски по Черноморието - 15-17 градуса.", "date": "2019.04.27", "title": "Ще се радваме на слънце и днес, максимални температури до 29°"}
{"url": "https://www.24chasa.bg/novini/article/7423509", "text": "Държавният департамент на САЩ призова американските граждани да преосмислят плановете си за пътуване в Шри Ланка заради заплахата от тероризъм, след като над 250 души загинаха при серия самоубийствени атентати там в неделя, предадоха световните агенции, цитирани от БТА. Държавният департамент е наредил също децата на американски правителствени служители в Шри Ланка да напуснат острова. Дадено е и разрешение за доброволно отпътуване на всички американски правителствени служители, които изпълняват спомагателни дейности, както и на членовете на семействата им. \"Терористични групи продължават да планират нападения в Шри Ланка\", се казва в съобщението на Държавния департамент. Терористи могат да нападнат туристически обекти, транспортни центрове, хотели, клубове, ресторанти, религиозни обекти, паркове, големи спортни и културни събития, образователни институции, летища, болници и други обществени места, предупреждава Държавният департамент. На 21 април в Шри Ланка бяха извършени серия самоубийствени атентати, при които загинаха над 250 души и над 500 бяха ранени. В градовете Коломбо, Негомбо и Батикалоа избухнаха осем взрива, включително в католически църкви по време на великденски служби и в хотели. Нападенията са били извършени от девет атентатори самоубийци, граждани на Шри Ланка, а в хода на разследването са задържани над 70 души.", "date": "2019.04.27", "title": "САЩ: Терористични групи продължават да планират нападения в Шри Ланка"}
{"url": "https://www.24chasa.bg/novini/article/7423541", "text": "Епархията на Ню Йорк съобщи, че най-малко 120 свещеници, обвинени в сексуални посегателства над деца или в детска порнография, са работили за нея през годините, предаде Асошиейтед прес, цитирана от БТА. Втората най-голяма епархия в страната публикува в петък списък с имената на тези свещеници. Сред тях има епископи, учители в гимназии, свещеници и известен кардинал, който бе лишен от сан по-рано тази година. Това е поредният разгласен списък на свещеници, обвинени в сексуални посегателства над деца, след като църквата взе предвид исканията за прозрачност за злоупотребите на духовенството. Кардинал Тимъти Долън заяви, че осъзнава \"срама, хвърлен върху нашата църква, заради сексуалните посегателства над деца\". Наблюдатели и адвокати смятат публикуването на списъците за позитивна стъпка, но някои от тях ги намират за непълни.", "date": "2019.04.27", "title": "120 свещенеци от Ню Йорк блудствали с деца"}
{"url": "https://www.24chasa.bg/novini/article/7423592", "text": "Пожарът във военния завод \"Красмаш\" в град Красноярск е потушен,  От Министерството на извънредните ситуации съобщили, че пожарът е бил загасен в 4.17 часа московско време. Регионалната служба за защита на населението твърди, че във въздуха няма вредни вещества след пожара. Пожарът горя в склад за оборудване на завода за хладилници \"Бирюса\", който е наел част от помещенията в големия военен комплекс. Общата площ на пожара е била около 20 хиляди квадратни метра. Няма опасност да бъдат засегнати други сгради.", "date": "2019.04.27", "title": "Загасиха големия пожар във военен комплекс в Русия"}
{"url": "https://www.24chasa.bg/novini/article/7422040", "text": "Виното е начин на живот, култура, стил и страст. Доброто ястие не е завършено, без да бъде придружено от чаша хубаво вино. Много хора смятат, че умението да съчетаваш виното и храната е само за професионалистите. Истината е, че е напълно постижимо да направим отлична селекция напитки за празника и то български, достъпни на пазара, но отличени с медали от най-престижните световни конкурси. Именно такива са вината и ракиите на BLACK SEA GOLD Поморие – признати по света и у нас. Винопроизводството в Поморие има традиции още от древността. От поколение на поколение пътува във времето преданието за славните поморийски вина, които били чест и желан гост на царските трапези в Древна Троя и средновековните градове Венеция и Генуа. И това не е случайно. Причината е специфичният южночерноморски тероар, смятан от специалистите-енолози за център на най-добрите райони за грозде в България. В Поморие се падат най-много слънчеви дни от цялото Черноморие, а в комбинация със солените минерално-песъчливи почви се получават отлични условия за добиване на висококачествено грозде. Логично е черноморският Совиньон да не е като новозеландския Совиньон, но какво по-хубаво от това, когато дава на небцето съвсем различни усещания. Совиньон блан PENTAGRAM ще ви грабне с пикантни аромати на грейпфрут, цитрус и ванилия, които се сливат със свежа нотка на прясно окосена трева. Плътният вкус прелива в много дълъг финал с характерната за вината на Поморие минерална свежест. Отлично се съчетава със свежи зелени салати с винегрет, типични за пролетните празници. Редица специалисти вярват в принципа на регионалното комбиниране – вино и храна от една и съща държава/регион. Освен това има медал от Виена, та повярвайте на специалистите, които са му дали тази оценка! Французите имат големи традиции в производството на розе, но и те ще оценят Rose SALTY HILLS Каберне совиньон & Сира & Каберне фран. SALTY HILLS означава Солени хълмове – точно тези, върху които е отгледано гроздето и които придават така характерната за района на Поморие минералност. Виното съчетава силните страни на три сорта - Каберне совиньон, Сира и Каберне фран. Нежният цвят е прелюдия към аромати на току-що откъсната горска ягода, зряла вишна и джинджър. Нюансите на захаросан цитрус балансират плодовата сочност на виното и преливат в невероятно дългия и нежен финал. Резултатът е изключително характерно и запомнящо се вино с невероятен потенциал за комбиниране – салати, топли и студени предястия, рибни ястия, пилешко, свинско и агнешко месо, ризото, паста и сирена. Изберете ли Rose SALTY HILLS, няма да сбъркате с каквото и да го поднесете на гостите си. Розето има отличия от Германия, Австрия, Чехия, Великобритания… и от Франция. Своята премиера съвсем наскоро направи VERA TERRA Каберне фран и Сира – най-новото полълнение в серията и портфолиото на BLACK SEA GOLD. Първата реколта 2016 впечатлява с експлозивни аромати на зрели червени плодове, съчетани с деликатни нюанси на ванилия и кафе. Балансираният вкус и дългият финал допринасят за изключителния завършек на виното. Виното е резултат от внимателен подбор на гроздето, последван от отлежаване от 6 до 12 месеца в нови френски дъбови бъчви. Силата и комплексността на това вино предполагат съчетаването му с ястия от агнешко или телешко месо, сини сирена и сушени меса, което го прави идеален гост на всяка изискана празнична трапеза. А за тези, които не могат да не уважат българската традиция да посрещнат празника с ракия, нека заложат на качеството, а не на количеството. Емблематичната Бургас 63 има в серията си и отлежали ракии. Най-доброто грозде от реколтата се превръща в Бургас 63 Барел. Създадена от сорта Мускат Отонел, тя е уверено великолепие от контрасти—студените тонове от белия и синия цвят на високата бутилка приятно контрастират с кехлибарената мекота на тази ракия, отлежала най-малко три години в дъбови бъчви. Резултатът е тотално различен от смелата прямота на Бургас 63: Барелът предлага празник за сетивата със своите мускатови ноти, облагородени от дъба. Една добра селекция за вашата празнична вечер, достойна за истински специалисти в това да се наслаждават на живота. Животът има друг вкус с вино, а виното – с любими хора!", "date": "2019.04.27", "title": "Българска селекция на световно ниво от BLACK SEA GOLD"}
{"url": "https://www.24chasa.bg/novini/article/7423621", "text": "Генералният секретар на ООН Антониу Гутериш смята Международния договор за търговията с оръжие за единствения прозрачен инструмент в тази сфера, особено важен в период на световно напрежение. Това се посочва в разпространено в петък изявление на генералния секретар на ООН във връзка с отказа на САЩ от ратификацията на документа, предаде ТАСС, цитирана от БТА. Договорът за търговията с оръжие е единственият световен документ, насочен към увеличаване на прозрачността и контрола над международната търговия с оръжие, се казва в изявлението на Гутериш. Той е особено важен сега, когато наблюдаваме увеличаване на международното напрежение, отбелязва Гутериш. Генералният секретар на ООН посочва също, че договорът е важен етап в усилията за обезпечаване на отговорността в търговията с оръжие. Вчера президентът на САЩ Доналд Тръмп заяви, че ще поиска от Сената да не ратифицира договора, който бе подписан през 2013 г. от неговия предшественик Барак Обама. Американският президент обяви също намерение да уведоми ООН за отказа на САЩ.", "date": "2019.04.27", "title": "ООН защити Международния договор за търговията с оръжие"}
{"url": "https://www.24chasa.bg/novini/article/7423639", "text": "Двадесетгодишен мъж е задържан по подозрение в убийството на мъж в Троян, станало снощи, около 19.30 часа, пред блок в квартал \"Христо Смирненски\". Това съобщават от областната дирекция на МВР в Ловеч. След спречкване между двамата жители на квартала, се е стигнало до смъртта на единия от тях - 32-годишен мъж. На мястото на инцидента незабавно са изпратени полицейски екипи, извършен е оглед и е установено, че мъжът е починал на място, а на врата му има дълбока рана. След издирване 20-годишният участник в скандала е задържан за 24 часа в районното управление в Троян. По случая е образувано досъдебно производство и работата продължава под наблюдението на Окръжна прокуратура Ловеч.", "date": "2019.04.27", "title": "20-годишен е задържан за убийството в Троян"}
{"url": "https://www.24chasa.bg/novini/article/7423632", "text": "Неизвестен мъж е проникнал в училището, където учи японския принц Хисахито - единствен внук на император Акихито и императрица Мичико, и е оставил нож на чина му, съобщи агенция Киодо, цитирана от Асошиейтед прес и ТАСС, цитирани от БТА. По данни на полицията неизвестният все още мъж, преоблечен като работник, е проникнал в сградата на училището, което не работи заради десетдневната ваканция в цяла Япония по повод предстоящата абдикация на император Акихито и възкачването на трона на сина му принц Нарухито. Неизвестният мъж оставил на чина на 12-годишния принц Хисахито нож. Полицията опитва да идентифицира мъжа. Принц Хисахито е трети поред за онаследяване на трона на Япония. На 30 април сегашният император Акихито ще абдикира, а на следващия ден - 1 май, на трона ще се възкачи най-големият му син принц Нарухито.", "date": "2019.04.27", "title": "Неизвестен мъж оставил нож на чина на внука на японския император Акихито"}
{"url": "https://www.24chasa.bg/novini/article/7423847", "text": "Учени от Калифорнийския университет в Лос Анджелис и компания \"Solargiga Energy\" в Китай са установили, че кофеинът може да направи слънчевите батерии по-ефикасни в преобразуването на светлина в електричество, съобщава \"Сайънс дейли\". Идеята започва като шега над сутрешното кафе, информира БТА. Един ден, докато обсъждат слънчевите клетки от перовскит, изследовател от екипа задава въпроса дали действието на кофеина върху материала може да е сходно с това при човека. Подхвърленият коментар кара учените да си спомнят, че кофеинът е алкалоид с молекулярна структура, която може да взаимодейства с прекурсори на перовскита - съединения със специфична кристална структура, формиращи събиращия светлина пласт при клас соларни клетки. Предишните опити да се подобри термичната стабилност и ефикасността на въпросните клетки не дават желания резултат. Осъзнавайки, че вероятно са попаднали на \"нещо\", специалистите решават да тестват идеята с кофеина. Учените добавят алкалоида към пласта от перовскит на 40 слънчеви батерии. Изследователите прилагат инфрачервена спектроскопия, за да определят, че кофеинът успешно се е свързал с материала. По-нататъшните тестове са разкрили формирането на \"молекулярна ключалка\". Това взаимодействие е повишило минималното количество енергия, необходимо за реакция на пласта от перовскит, увеличавайки ефикасността на слънчевите клетки от 17 на над 20 процента. Специалистите отбелязват, че заради уникалната молекулярна структура на кофеина подобно взаимодействие е възможно само с прекурсори на перовскита. Това означава, че методът не е приложим при други типове слънчеви батерии.", "date": "2019.04.27", "title": "Учени: Кофеинът дава енергиен тласък на слънчеви батерии"}
{"url": "https://www.24chasa.bg/novini/article/7423884", "text": "Отпечатък от човешка стъпка на 15 600 години, открит в южната част на Чили, е най-старият, известен в двете Америки, съобщи Ройтерс, цитирана от БТА. Фосилизираната стъпка е открита през 2010 г. от студент от чилийския Южен университет. Специалистите след това години работят, за да изключат възможността тя да е от друг вид животно и да установят точната й възраст. Палеонтологът Карен Морено от Южния университет каза, че на обекта са намерени също кости от животни, включително от примитивни слонове. Специалистите обаче са установили, че стъпката е доказателство за човешко присъствие. Това е първото доказателство за човешко присъствие в двете Америки, надхвърлящо възрастта от 120 00 години.", "date": "2019.04.27", "title": "Учени: Най-старият отпечатък от човешка стъпка в двете Америки е намерен в Чили"}
{"url": "https://www.24chasa.bg/novini/article/7423052", "text": "Спорът кога точно е възкръснал Иисус Христос тече вече 19 века, макар че Христовото Възкресение е обявено за най-големия християнски празник още от първите апостоли. По време на Вселенския събор в Никея през 325 година сл. Хр. се решава Великден да се чества винаги в неделя след пролетното равноденствие и в различен ден от еврейската Пасха. Затова и денят на празника варира. Католици и православни обаче започнали да Тогава западната църква се реформира и приема григорианския календар, докато православните остават да спазват юлианския. Въпреки че юлианският календар е превъртян с 13 дни напред по-късно, той продължава да не съвпада с григорианския. Освен различните дати, на които се отбелязва празникът от Запада и Изтока, традициите и символиките при католици и православни християни също се различават. И в двете църкви боядисването на яйца е задължително, но докато при православните червеното яйце е знаково и е най-големият символ на Великден, то за католиците символ на този празник е и великденският заек. Тази традиция при тях идва още от тевтонската митология, при която заекът е езически символ за плодородието. Заекът влиза трайно в традиционните великденски празници на германците през ХV век. Традиция при източните християни е боренето с яйца за здраве. Католиците от своя страна пък имат друга игра – скриват боядисаните яйца, както и шоколадови великденски яйца из цялата къща или двор и децата трябва да ги намерят. Друга традиция при тях е търкалянето на яйца по ливада. на най-близките. Яйцето и в двете църкви е вечният християнски символ на новия живот по подобие на Христовото възкресение. То придобива статута на християнски символ, след като света Мария Магдалина подарява на римския император Тиберий червено яйце. Казала му: “Христос воскресе!” Скромността на дара била типична за обичаите на Изтока, практикувани и от евреите – те поднасяли дарове със символично значение. Мария Магдалина успяла да събуди любопитството на императора, разяснявайки значението на подаръка си. Тя разказала за живота, чудесата, разпятието и възкресението на Христос. Чувайки пламенната ѝ проповед, Тиберий сам разказва още легендата. И когато римският Сенат отхвърлил това предложение, Тиберий издал указ, с който заплашил да накаже всеки, който се осмелява да наскърби вярващите в Христос. Така Мария Магдалина го накарала писмено да засвидетелства Христовото възкресение пред езическия свят. А християните, като узнали за значението и силата на впечатлението, предизвикано от поднасянето на червено яйце, започнали да подражават на Мария Магдалина и да си подаряват червени яйца, казвайки: “Христос воскресе!... Воистина воскресе!...” И православните, и католиците и до днес се борят с яйцата на празника, като счупването на черупките символизира трошенето на портите адови и победата на живота над смъртта. Православните също така ядат агнешко на Великден след Възкресението. Този обичай е заимстван от евреите, които празнуват своята Пасха с месото на “жертвения агнец” в памет на чудодейното бягство на народа на Мойсей от Египет. Всички християни слагат на масата си обреден хляб, символизиращ тялото Христово. Но козунакът е сравнително млад обичай. Започва да се прави в началото на XVII век във Франция, откъдето постепенно се пренася в цяла Европа. В Италия се приготвят козунаците панетоне. В Русия великденският обреден хляб се нарича кулич. Смята се, че година. Дотогава за празника са се месили хлябове, наричани колак, пармак, кравай. Освен в обичаите разлики между двете църкви има и в богослужението. Те са дори в самия начин и в часа на извършване на ритуала, както и в литургичния чин, по който се извършва богослужението. В православните страни Възкресението Христово се посреща след полунощ в събота срещу неделя, но никога преди изгрев-слънце. В някои гръцки манастири по обичаи, останали от времето на Византия, бият камбаните за Възкресение чак в 3 часа сутринта. Западните християни си казват “Христос воскресе” едва в неделната утрин след изгрев-слънце. Всъщност за православните християни честването на Великден започва в 14 часа на Велика събота в Йерусалим, когато по време на литургията слиза Благодатният огън, който свети, но не изгаря. Това е знакът, че Господ не е изоставил човечеството. От този огън всички вярващи запалват своите свещи. След това той се разнася из повечето православни страни, за да могат хората да получат чрез него Божието благословение. След Христовото възкресение не само човекът е осветен, но и цялата материя може да бъде освещавана чрез Божията благодат. Оттук произлиза традицията вярващите да вземат елей от запалените кандила пред чудотворни икони или мощи, да помазват с вяра себе си и своите близки и да получават Божията благословия. Свещта, която се пали на Възкресение, символизира небесната светлина. И това, че въпреки страданието и разпятието ние Традицията да се палят свещи по време на богослужение или в дома при религиозен празник е предхристиянска. В Стария завет има многобройни примери, в които се споменава за използването на свещи в богослужението. Това е строго регламентирано и в юдейския закон. Християните и в двете църкви запазват употребата на свещи в своите богослужения, които имат дълбок символичен характер. В Библията се казва: Бог е светлина. Неугасващият пламък символизира непрестанната молитва към Бога. Символите на всички дни от Страстната седмица са еднакви за всички християни – на Велики четвъртък се чества Тайната вечеря, на Разпети петък – опелото и погребението на Спасителя, а съботата навсякъде е най-дългият ден за вярващите, които очакват Възкресението. Днес Римокатолическата църква използва много по-олекотен, кратък и даващ възможност за множество повторения “протокол” при изпълнението на великденските свети литургии, наречени меси. За сравнение - и досега в православния свят в един храм от един свещеник може да се извърши само една света литургия в рамките на един ден.", "date": "2019.04.27", "title": "Защо Христос възкръсва 2 пъти"}
{"url": "https://www.24chasa.bg/novini/article/7423902", "text": "Две сестри на Тутанкамон, а не само една, са се възкачили на египетския трон след смъртта на баща им Ехнатон, твърди канадска египтоложка, цитирана от АФП и БТА. Анализът на Валери Анжно, египтоложка и изкуствоведка от университета на Квебек в Монреал, се основава на семиотиката - наука за знаците, която според нея разкрива, че две дъщери на Ехнатон са взели властта след смъртта му, защото брат им Тутанкамон бил прекалено малък - на четири или пет години. Специалистите знаят от почти 50 години, че през 14 в. пр. н. е. жена е властвала в Египет. Според някои това е Нефертити, съпругата на Ехнатон, която се е самопровъзгласила за фараон. Други мислят, че това е голямата му дъщеря принцеса Меритатон. Ехнатон се жени за дъщеря си Меритатон, за да я подготви да царува. Той е подготвял и друга от дъщерите си - Нефернеферуатон Ташерит. Двете са се възкачили заедно на трона под общото име Анкхеперуре, твърди Анжно. Изследване на някои от съкровищата на Тутанкамон, открити през 1922 г. от британския археолог Хауърд Картър, разкрива, че детето-фараон присвоява голяма част от погребалния материал на тази кралица - Нефернеферуатон Анкхеперуре. Анжно е анализирала стела, изложена в Египетския музей в Берлин, на която са представени двама души на трона, като единият гали брадичката на другия. \"За нея има всякакви хипотези - че Ехнатон е станал хомосексуален, че той е с баща си, или че това са Ехнатон и Нефертити - каза тя. - Дадох си сметка, че този жест - да се гали брадичката, е известен само за принцесите - в 100 процента от случаите\". Египтоложката изследва няколко скулптури на глави без име, приписвани на Ехнатон, Нефертити или Тутанкамон. \"Тъй като египетското изкуство работи със системи с пропорции, направих сравнения на тези статуи с известните скулптури на принцеси и нещата съвпаднаха. Успях да докажа, че някои кралски глави в същност са глави на принцеси, станали фараони\" - обясни Анжно. Валери Анжно представи неотдавна заключенията си на конгрес на египтолози във Вирджиния, САЩ.", "date": "2019.04.27", "title": "Египтоложка твърди, че е открила непозната кралица, властвала преди Тутанкамон"}
{"url": "https://www.24chasa.bg/novini/article/7423917", "text": "\"Жълтите жилетки\" се готвят да проведат днес поредната, 24-а по ред, общонационална протестна акция във Франция. Този път \"столица\" на демонстрациите ще бъде Страсбург, където се очаква да пристигнат и участници в движението от други държави, съобщава ТАСС, цитирана от БТА. Няколко групи на \"жълтите жилетки\" пуснаха в социалните мрежи \"международен призив\" за участие на немски, испански, италиански и други езици, както и видеообръщение в ЮТюб. Планира се акцията в Страсбург да започне в 13,00 ч. местно време и да включва шествие до сградата на Европейския парламент. Според страницата на движението във Фейсбук интерес към демонстрацията са заявили 3 500 души. Опасявайки се от безредици, властите са забранили всякакви демонстрации в центъра на града, в района на гарата и в периметъра на учрежденията на ЕС. Полицията не очаква в Страсбург да пристигнат голям брой чужденци, но е подготвена за възможни безредици. Протести са планирани също в Лил, Бордо, Тулуза, Руан и други градове. Една от най-зрелищните акции се очаква да стане разпъването на гигантска жълта жилетка на скалата Солютр в южна Бургундия. В град Камбре пък е планирано нощно шествие. В префектурата на полицията в Париж официално е постъпила молба само за една демонстрация, но в интернет са обявени още най-малко четири. Най-мащабните протести обаче са планирани за Международния ден на труда - 1 май.", "date": "2019.04.27", "title": "\"Столица\" на \"жълтите жилетки\" днес ще бъде Страсбург"}
{"url": "https://www.24chasa.bg/novini/article/7423926", "text": "Четирима души са арестувани в Габрово заради сбиване след пиянски скандал в ранните часове на днешния ден. Инцидентът е станал пред заведение в града. Полицията и прокуратурата работят по всички версии за случилото се,  Пострадал е мъж на 28 години, криминално проявен и осъждан за нападение на полицай през месец февруари тази година. Той е подал сигнал на телефон 112, че няколко човека са го нападнали пред заведението. При последвалата проверка е станало ясно, че преди инцидента в заведението е имало скандал между 28-годишния пострадал и група мъже. Според обясненията на свидетели спорът е възникнал, след като младият мъж се е държал непристойно с момиче, а управителят на механата на няколко пъти му е направил забележка за това. За случая е уведомен и дежурен прокурор. Продължават разпитите на очевидци. Източници от МВР бяха категорични, че няма данни инцидентът да е породен от етническо напрежение.", "date": "2019.04.27", "title": "Четирима души са задържани след сбиване в Габрово"}
{"url": "https://www.24chasa.bg/novini/article/7423929", "text": "Канадският град Монреал обяви извънредно положение заради опасност от наводнения, след като това направи и столицата Отава, предаде АФП, цитирана  „Нивата на водата продължават да се повишават и ние сме притеснени. След дискусии със спасителните служби, взех решение да обявя извънредно положение“, каза кметицата Валери Плант. Мярката ще позволи на града с около 2 млн. души население да организира незадължителни евакуации и да освободи средства за противодействие на бедствието. Някои квартали са засегнати от пролетното разтопяване на снеговете, съчетано с проливни дъждове.", "date": "2019.04.27", "title": "И Монреал обяви извънредно положение заради наводнения"}
{"url": "https://www.24chasa.bg/novini/article/7423932", "text": "Европейският парламент трябва да избере една от сегашните си две централи в Брюксел и Страсбург, каза германският консерватор Манфред Вебер, който е водещ кандидат за следващ председател на Европейската комисия, предаде ДПА, цитирана от БТА. В интервю за германската медийна група \"Функе\" Вебер отново подхвана водения отдавна дебат за мястото на Европейския парламент, който заседава повечето време в Брюксел, но на месечни пленарни сесии отива в Страсбург. Вебер заяви, че разбира защо високите разходи по поддържане на две централи дразнят много хора. \"Европейският парламент трябва да има правото да вземе независимо решение как да организира работата си и къде да е централата му - в Страсбург или Брюксел\", каза кандидатът на десноцентристката Европейска народна партия. Официалната централа на Европейския парламент е в Страсбург, но комисиите заседават в Брюксел, а секретариатът е в Люксембург. За промени в това споразумение, което бе договорено в писмен вид през 1997 г., е нужно съгласието на всички национални парламенти на страните членки. В изследване от 2013 г. се казва, че ако Европейският парламент остане само в Брюксел, ще се спестяват по 103 милиона евро годишно.", "date": "2019.04.27", "title": "Вебер: Европейският парламент трябва да избере само една централа"}
