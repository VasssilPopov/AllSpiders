{"url": "https://www.24chasa.bg/novini/article/7531123", "text": "Фондът на фондовете подписа вчера в присъствието на зам.-министъра на социалната политика Зорница Русинова три договора: с ПИБ, “Микрофонд” и “СиС Кредит” - избрани посредници за изпълнение на финансов документ “Микрокредитиране със споделен риск”. И трите финансови институции ще кредитират със суми между 5000 и 48 895 лв. малки и микропредприятия в цялата страна, като лихвите ще са доста под пазарните. Срокът на погасяване ще е до 10 г., с 2 години гратисен период. Частта от кредита, която осигурява Фондът на фондовете, е с нулева лихва. “Очаква се с целия ресурс от над 25 млн. лв. да се подкрепят към 850 микропредприятия”, каза по време на церемонията изпълнителният директор на Фонда на фондовете Александър Георгиев. По силата на договорите ПИБ ще управлява паричен ресурс от 15 млн. лв., като поема ангажимент да осигури допълнително 4,8 млн. лв. частен капитал. Според Севдалина Василева от ПИБ кредитите за микропредприятията и социалните фирми ще са за оборотни средства, оборотен капитал, както и за закупуване на машини и съоръжения. Банката ще обработва документите без такси. “Микрофонд” има на разположение за управление 3 млн. лв. от Фонда на фондовете, като цялата сума заедно с привлечения от тях капитал ще е 3,23 млн. лв. “СиС Кредит” ще управлява общо 2,84 млн. лв., като представената от Фонда на фондовете сума е 2,5 млн. лв. Освен кредитите, всяка микрофирма или социално предприятие, които участват в програмата, ще получат по 5000 лв. за участие в изложения или за друг вид промотиране на продукцията им. Това е правено и в предишните програми за кредитиране на социални предприятия и малки фирми, каза зам.-министър Русинова. ", "date": "2019.06.27", "title": "Нови 25,4 млн. лева се насочват към  стартиращи и социални фирми"}
{"url": "https://www.24chasa.bg/novini/article/7531192", "text": "Когато не е публикувано обявление за обществена поръчка по проекти с еврофинансиране или тя неоснователно е възложена пряко, 100% от парите ще трябва да се върнат. Това е записано в проект на наредба, описваща санкциите при нередности при поръчки по европейски проекти. Тя е част от Закона за управление на средствата от Европейските структурни и инвестиционни фондове. Измененията са следствие на нови насоки за определяне на финансови корекции, публикувани от ЕС през май. Те допълват и случаите, при които ще се връщат пари. Съгласно новата наредба всички средства трябва да бъдат възстановени и в случай на незаконосъобразно разделяне на поръчки за строителство, услуги или доставка на части, когато обявленията за отделните части от поръчката не са публикувани в Официалния вестник на ЕС. Същото важи и при противозаконно съкращаване на нормативно установените срокове с повече от 85% или когато срокът е намален до по-малко от 5 дни. Друго условие е, когато е отказан достъп до досието на обществената поръчка, тъй като в такъв случай няма доказателства, че процедурата е по правилата. Всички пари се връщат и при установяване на конфликт на интереси, който е оказал влияние върху възлагането на обществената поръчка. Това важи и при конфликт, възникнал още при подготовката на проекта, ако това повлияе на документацията или самата процедура. Санкцията важи и в случай, че лице от системата за управление и контрол или от страната на възложителя е сключило споразумение за ограничаване на конкуренцията с други лица, а едно от тях е спечелило поръчката. Последната описана ситуация е при промяна на първоначалния договор за обществена поръчка. Всяко увеличение на цената, надвишаващо 50% от стойността, налага връщане на 100% от увеличената сума. Останалите корекции в наредбата предвиждат възстановяване на по-малка част от сумата - между 2 и 25%. Например санкция от 5% е предвидена, когато необосновано се забранява възможността да се използват подизпълнители за части от договора. 10% от сумата се връща, когато използваните критерии при оценката на офертите са различни от тези в документацията. Когато това е свързано с дискриминация въз основа на местен, регионален или национален принцип пък нарушението се счита за по-сериозно и наказанието е връщане на 25% от парите.", "date": "2019.06.27", "title": "При нагласена поръчка по европроекти ще се връщат 100% от парите"}
{"url": "https://www.24chasa.bg/novini/article/7531173", "text": "Разривът в “Обединени патриоти”- малката коалиция в управлението, расте и стигна до открито противопоставяне в правителството. Показват го вече и действията на министъра на икономиката от квотата на “Атака” Емил Караниколов срещу вицепремиера от ВМРО Красимир Каракачанов. Сблъсъкът между двамата е станал преди седмица, като така за пореден път на военновъздушните сили Су-25. За него се разбра пък след изказване на парламентарната шефка Цвета Караянчева в Москва, където тя покани руски инженери да ремонтират самолетите в българския завод “Авионамс”. По договор, сключен от Каракачанов в края на миналата година, тези бойни самолети трябваше да се ремонтират в белоруския 588-и авиационен ремонтен завод. Стойността на сделката е 82,5 млн. лв. без ДДС. Изпращането на самолетите обаче се забави заради оръжейно ембарго срещу Беларус, по което България е страна. Ембаргото бе смекчено от българското правителство с решение от 19 юни, което бе поискано от Красимир Каракачанов. Това решение обаче все още не е обнародвано. Проверка на “24 часа” в Министерския съвет показа, че решението е взето “на вносител”, тоест по него е имало възражения, които трябва да бъдат изчистени. Възраженията, оказва се, са били от министъра на икономиката Емил Караниколов. Който само пет часа след като правителството облекчава ембарговия режим за Беларус, внася ново искане - Това предложение реално блокира сделката с Беларус за поне няколко месеца, категорични са от Министерството на отбраната. А през това време България дължи на Минск Тези неустойки вече се плащат, като забавянето тече от понеделник, обясниха от военното министерство. А щетата за България може да достигне 4 млн. лв., става ясно от спешен доклад на командващия ВВС ген. Цанко Стойков до вицепремиера Красимир Каракачанов. Толкова е както максималният размер на плащанията за забавяне, така и неустойката, ако България развали договора с Беларус. При прекратяване на договора обаче военните трябва да поемат и 2 млн. евро застрахователна премия на сделката. Целта на Караниколов е ремонтът на Су-25 да бъде даден на държавния авиационен завод “Авионамс”, който е към Министерството на икономиката, твърдят от военното министерство. В тези си опити министър Караниколов имал и подкрепата на голямата управляваща партия ГЕРБ, защото ако заводът не получи част от ремонта на Су-25. “Министерството на икономиката напълно подкрепя възможността за извършване на ремонт, даващ възможност за допълнителни летателни часове на наличната техника на ВВС. В момента различни ведомства извършват анализ на възможността за извършване на този ремонт”, бе единственият коментар от ведомството на Емил Караниколов вчера на запитване на “24 часа”. В момента ВВС разполагат само с 5 годни за летене Су-25 от общо 14 такива самолета, става ясно от доклада на ген. Стойков до Каракачанов. При това ресурсът на единия годен самолет е само 6 часа и ще изтече днес. Вторият годен Су-25 може да лети още 68 часа, а останалите 3 имат над 100 часа остатъчен летателен ресурс. Те обаче трябва да бъдат приземени най-късно през август 2020 г., защото изтича времето за планов ремонт на агрегати. Според ген. Стойков е абсолютно невъзможно ремонтът на Су-25 да бъде поет от “Авионамс”, както настоява икономическият министър Емил Караниколов. Причината е, че авиоремонтният завод не разполага нито със стентове за ремонт на самолети, нито има лицензии и техническа документация за Су-25. Само възстановяването на способностите на “Авионамс” предупреждава в своя доклад командващият ВВС. Едва след този период заводът ще е годен да ремонтира щурмовите самолети на военновъздушните сили. В този период реално щурмовата авиация ще бъде приземена и това ще доведе до напускане на пилоти и техници от авиобаза “Безмер”, в която са базирани Су-25. Освен това реално България ще загуби и способността си да осигурява поддръжка от въздуха на пехотата, а това е ангажимент по договора на страната ни с НАТО. Заради това и в доклада си генералът настоява спешно да се изпълни договорът с беларуския авиоремонтен завод.", "date": "2019.06.27", "title": "Войната при патриотите блокира ремонта на Су-25, България губи поне 4 млн. лева"}
{"url": "https://www.24chasa.bg/novini/article/7531315", "text": "Социалните работници бавят, подхождат формално и не са обучени добре да точкуват инвалидите за новия ред на личен асистент, който трябва да влезе в сила от 1 септември. За тези проблеми съобщи омбудсманката Мая Манолова вчера на заседанието на Националния съвет за хора с увреждания. Социалните работници не давали адекватна информация, като дори обяснявали, че личен асистент не може да бъде пенсионер. Сред оплакванията са, че посещавали адреси, без да носят формуляри и документи за оценка на потребностите или излишно забавят извършването на оценките. Законните представители на инвалиди под запращение пък не можели да подадат заявление за точкуване. “Трудно тръгна процесът на оценка на потребностите за лична помощ, винаги е така, когато има нови правила. Имаше съпротива, неинформираност, некомпетентност и от страна на хората, които трябваше да организират този процес”, обясни след съвета Манолова. Тя се надява в следващите два месеца нередностите да се изчистят и да не остане човек, който да не е информиран за новите правила. От 88 хил. души, които могат да се възползват от новите правила, 65 хил. вече са подали заявление за оценка. От тях 3500 са поискали лична помощ, като половината са получили “да”.", "date": "2019.06.27", "title": "Социалните бавят оценката на инвалиди, за да получат социален асистент"}
{"url": "https://www.24chasa.bg/novini/article/7531135", "text": "Само девет дни след пристъпа, който германската канцлерка Ангела Меркел получи при посрещането на украинския президент Володимир Зеленски в Берлин, тя отново прикова вниманието на медиите с нов подобен проблем. По време на церемония в президентската резиденция тялото ѝ пак се разтрепери неконтролируемо и треморът продължи близо две минути. 64-годишната Меркел бе в двореца “Белвю”, който служи за седалище на президента на Германия, за да обяви новия министър на правосъдието - Кристине Ламбрехт. Докато президентът Франк-Валтер Щайнмайер произнасяше речта си, Меркел започна да трепери. Този път засегнати бяха повече краката ѝ. Както и по време на церемонията с украинеца Володимир Зеленски, Меркел скръсти ръце пред тялото си, опитвайки да овладее пристъпа. Предложена ѝ бе чаша вода, но тя отказа. След около две минути пристъпът отмина и церемонията продължи без прекъсване. Веднага след нея канцлерката отлетя за Осака, Япония, за срещата на върха на Г-20. При запитване до пресслужбата на канцлерката от агенция ДПА дали има проблем със здравето на Меркел, говорителят ѝ Щефен Цайберт отговори: “Няма да има промени в програмата ѝ, тя се чувства добре.” Меркел отлетя за Осака в 13,17 ч с правителствения самолет. На борда както винаги при дълги пътувания се намират и лекарят на правителството заедно със санитар от Бърза помощ. На 18 юни Меркел се разтрепери неконтролируемо, докато слушаше химна на Германия при официалната церемония по посрещането на Зеленски. По-късно каза пред журналисти, че треморът се е дължал на обезводняване. След като изпила три чаши вода, се оправила, обясни тя. Лекари потвърдиха, че от дехидратиране може да се стигне до треперене на цялото тяло. Този път обаче причината едва ли е такава, тъй като канцлерката пила достатъчно вода. Такъв пристъп тя получи и през 2017 г. при посещение в Мексико. Треперенето на тялото на канцлерката може да е симптом за няколко неща. Със сигурност обаче не става дума за болести като паркинсон, неврологично заболяване или треперене, причинено от възрастови изменения, коментира пред RTL лекарят Кристоф Шпехт. “Този път не може да става дума и за колабиране на организма от голямата горещина. По-скоро тя се бори с вирусно заболяване, което ту утихва, ту се появява отново. Може да става дума дори за цистит. Треперене се появява и при рязко падане на кръвната захар. За да се диагностицира диабет обаче, е необходимо тя да прекара поне два дни в болница. Вероятно вече е била подложена на пълна диагностика”, коментира още лекарят. ", "date": "2019.06.27", "title": "Ангела Меркел пак с пристъп, дали й пада рязко кръвната захар? (Обзор)"}
{"url": "https://www.24chasa.bg/novini/article/7531482", "text": "Френската метеорологична служба за пръв път обяви днес най-високата, червена степен на предупреждение за опасно горещо време. Тя важи за четири департамента в южната част на страната, включително градовете Марсилия, Ним, Монпелие и Авиньон, предаде Червената степет е най-високата от трите, които се използват за опасни метеорологични условия и означава, че \"има риск за всички, дори за хората в добро здраве\", посочи Метео Франс. За 76 от 96 департамента в континентална Франция и Корсика вече бе обявена втора, оранжева степен на опасност. Цяла Централна и Западна Европа продължават да са в плен на опасните жеги. Горещият фронт от Сахара, постави абсолютни температурни рекорди за юни. Една от най-тежко засегнатите страни е именно Франция. Температурата в Париж се усеща като далеч над 40 градуса, заради много високата влажност на въздуха. Tревогата сред управляващите е видима, абсолютен приоритет в момента е осигуряването на свободни места в спешните отделения на болниците. Въпреки това обаче, не е изключено да има жертви, жегата ще продължи поне до събота. Заради горещината почти няма туристи по улиците. Жегата събуди спомените за горещата вълна от 2003 година, отнела живота на 15 000 души. Ситуацията е сходна и в други държави, като Испания, Германия и Полша. В Белгия жегата доведе до проблеми с някои натоварени пътища. Заради горещината, бетонът се разширява и част от настилката се повдига и напуква.", "date": "2019.06.27", "title": "Франция за пръв път с \"червен код\" заради жегите, в Белгия пътищата се напукват"}
{"url": "https://www.24chasa.bg/novini/article/7531191", "text": "Как София да си върне къпалнята “Мария Луиза”, Летния театър и други знакови имоти в Борисовата градина, станали частни след скандални сделки, ще предложат юристи. Столичният кмет Йорданка Фандъкова е възложила на ресорната си заместничка Ралица Стоянова да направи правен анализ на всички имоти в парка. Освен анализ на собствеността Фандъкова иска и предложения за решаване на всеки казус, за да може къпалнята “Мария Луиза” отново да бъде отворена за софиянци. Това обяви столичният кмет Йорданка Фандъкова на сесията на СОС вчера. На нея общинските съветници приеха доклад на кмета, с който общината си връща за пряко управление 4 имота в парка, на които сега са “Маймунарника”, “Веселото село” и автокъща “Капитолия”. “Имам представа за себе си как можем да върнем къпалнята, но ще изчакам анализа на експертите. Ще представим публично данните, когато той е готов. Както досега не допуснахме дружеството, създадено през 2002 г. с предмет на дейност хотелиерство, да направи хотел, така с проекта за план на Борисовата градина се дава възможност за решаване на проблема без никакво ново строителство. В тази битка за връщането на собствеността е много важно съдействието на районните кметове. И понеже от ДСБ имаше доста изказвания, ще напомня, че вие управлявате район “Средец”. Още през 2018 г. поисках от районния кмет в кадастралната карта да се впише собствеността на имотите и правилната им дейност, защото “Капитолия” например е записана като “автогараж”. Поисках и да започне процедура по изземване на общинските имоти и понеже това не се случи, започваме сега сами тези действия. Много е лесно да се говори, но нека да се видят и фактите”, призова Фандъкова и напомни, че в периода 1997 - 2005 г. знакови обекти в парка са станали частна собственост след продажби, заменки за няколко апартамента и апорти. Докладът за 4-те имота предизвика спор между ГЕРБ и ДСБ кой е извършил скандалните сделки. Шефът на правната комисия в СОС Орлин Иванов извади докладите, с които София е загубила контрола над къпалнята “Мария Луиза” и Летния театър. Решението за апортирането им е взето единодушно от общинските съветници на 18. 12. 2002 г. Според документите, цитирани от Иванов, всички апорти са правени при средно 3 пъти по-ниски цени. Причината за изказването на Иванов бяха думи на общинската съветничка от ДСБ Марта Георгиева пред медия, че той е бил част от модела “Софиянски” и няма право да е шеф на комисията. “А сега, г-жо Георгиева, ми говорите за връщане на обекти, които вие сте раздали. в “Погребите”. Това са ваши съпартийци, г-жо Георгиева. Отидете, говорете с тях. Може да се съгласят да върнат парка, а ние ще им върнем панелките”, каза Иванов и предупреди, че на всяка сесия ще я пита какво е предприела. Георгиева отвърна, че “тези атаки са малко от типа “а вие защо биете негрите” и целта била да ѝ се затвори устата”. “Искаме всеки да си носи отговорността. А “София сити къмпани” - сделката, с която са апортирани 54 дка от Южния парк. Вие сте кучкарка, това е кучешката полянка зад “Хилтън”. Вашите хора са дали на безценица 54 дка в Южния парк и това е бомба, която цъка. Попитайте ги защо са го направили, пък тогава се обявявайте за спасител на Борисовата градина, защото утре ще ви се наложи и Южния парк да спасявате”, отвърна Иванов. После обясни пред медиите, че всеки момент собственикът на 54-те дка може да реши да си ги загради. Собственик там е офшорната компания “ДЛА Индъстриз Лимитид”, а “Софийски имоти” има миноритарен дял в смесеното дружество. Над 400 предложения и възражения са постъпили по проекта за устройствен план на Борисовата градина, съобщи главният архитект на столицата Здравко Здравков след второто обществено обсъждане в сряда вечерта. “Експертен съвет ще разгледа всички препоръки. Ще има ново преработване на проекта. Борисовата градина ще се коментира, докато този план не стане обществено приемлив. Не слагаме точка на дебата”, увери арх. Здравков. Той не се ангажира със срок кога ще е готов новият вариант на плана, но щял да бъде поставен на обществено обсъждане. Сред постъпилите предложения има такива, които касаят регулацията на имотите в парка, премахване на всякакво ново застрояване, да не се мести конната база, да се запазят игрищата на “Спортна София”, къпалнята “Мария Луиза” да е с режим на обществен достъп, да не се правят нови алеи, заради които се налага премахване на дървета, да няма още паркинги, и др. От ЦСКА и спортното министерство са поискали да се разреши реконструкция на стадион “Българска армия”. Представители на футболния клуб гарантираха, че при изграждането на новия стадион няма да бъде засегнато нито едно дърво и той щял да е в чашката на сегашния. От Съюза на архитектите настояха планът да се разглежда контактно с прилежащите жилищни зони. От Съюза на ландшафтните архитекти предложиха категорията на двата стадиона в парка да се понижи и те да станат само тренировъчни игрища, което взриви агитката на ЦСКА. Чуха се и идеи общината да направи референдум, за да може софиянци да кажат какво искат да има в Борисовата градина. Остри реакции предизвика и предложението на национална асоциация “Българско Черноморие” градината да е място за диво къмпингуване. “Ще изпълним всичко, което експертният съвет ни възложи. Няма да се местят и игрищата на “Спортна София”. Не приемайте този проект за завършен”, увери и шефът на екипа, разработил плана, проф. Атанас Ковачев. Арх. Здравков обясни, че експертният съвет ще прецени дали в плана да влезе и “Софияленд”. На този етап не било ясно дали това няма да провокира съдебни дела и да спре цялата процедура. Други предложения, които ще бъдат разгледани, са планът да се разшири до зоопарка и територията при р. Аджибарица, граничеща с парка. Кулите на покривите на сградите да са само общи части и да се ползват за стълбищни площадки или асансьори. Такова драстично ограничение за покривните и подпокривните пространства, за да не се използват за надстрояване на сградите над допустимите норми, ще поиска главният архитект на София Здравко Здравков с промяна в наредба 7 на регионалното министерство. Искането идва след проверката на постройките на терасата на покрива на жилището на шефа на КПКОНПИ Пламен Георгиев. От Камарата на архитектите настояват за цялостна ревизия на строителния контрол за спазването на максималните височини на застрояване в София, след като се оказа, че шефът на общинската дирекция арх. Влади Калинов е прекратил процедурата за премахване на незаконните постройки на покрива на Георгиев. Заради това в сряда той подаде оставка пред кмета Йорданка Фандъкова. “Като се загледате в новите сгради, над много от тях са изградени стъпаловидни конструкции, за които не е ясно кога са се появили и защо не се премахват”, каза шефът на КАБ Борислав Игнатов пред БНР. Здравков обясни, че вече е водил разговори с МРРБ и оттам са склонни да направят промени в наредбата. Предложенията щял да внесе заедно с КАБ. За овакантеното място на арх. Калинов ще бъде обявен конкурс. Дотогава вероятно самият Здравков ще съвместява и тази длъжност. Възможно било част от отговорностите по контрол на строителството да се предоставят на районните кметове, но това щяло да се уточни след разговор с Фандъкова.  Къщата на Пейо Яворов на столичната ул. “Раковска” за пореден път се продава на търг от частен съдебен изпълнител. Цената е 1,28 млн. лв. - с 350 хил. лв. по-ниска спрямо миналата процедура, когато не се яви желаещ да я купи. Данъчната оценка на имота е 333 хил. лв., пише в обявлението на ЧСИ Мирослав Колев. Кандидатите за къщата могат да подават оферти от 26 август до 26 септември. Имотът, в който твори и умира великият поет, е собственост на “Дом Яворов” ЕООД. До описването му от съдебен изпълнител се стига след съдебни спорове между управителя Володя Лозанов и собственика на дружеството Васил Панчев. От Столичната община обясниха, че още не е приключило делото за собствеността на знаковата сграда. Кметството не се е отказало от намеренията да придобие къщата, но докато не се изясни чия е тя, няма как да се харчат публични средства.  Синята зона в София няма да поскъпва. Това реши вчера Столичният общински съвет. Увеличението на цената за час паркиране в нея с 50%, тоест по 3 лв. на час, бе предвидено в плана за устойчива градска мобилност, който общинарите приеха. По предложение на зам.-председателя на транспортната комисия Зафир Зарков обаче от стратегическия документ, който е с хоризонт на действие 2035 г., поскъпването отпадна. Преди това срещу идеята в документа да се записват нови цени на платеното паркиране в центъра се обяви и столичният кмет Йорданка Фандъкова. “Не може отсега да говорим каква ще е цената на зоната след 15 г. Така само се подвеждат хората. Нито аз, нито СОС имаме намерение да увеличаваме цената”, увери Фандъкова. Тя подчерта, че до началото на 2020 г. столицата ще има още два буферни паркинга, които се строят заедно с третата линия на метрото. Центърът за градска мобилност пък вече работи по довършването на паркинга при метростанцията на стадион “Васил Левски”. Иначе планът за устойчива градска мобилност предвижда в бъдеще идеалният център на столицата да стане червена зона за паркиране. Престоят в нея ще е максимум 1 час и ще е най-скъп, но в документа не се посочва цена. Целта е да се ограничи автомобилният трафик в центъра, като предложението е поетапно част от него да бъде забранен за коли. До 2035 г. пък веломрежата в София трябва да е 300 км. За да се стимулира ползването на градски транспорт, се планира развитие на метромрежата, скоростни трамваи, довеждащ транспорт и др. Целта е до 2035 г. само 20% от пътуванията в столицата да са с лични автомобили. ", "date": "2019.06.27", "title": "София ще си връща къпалнята “Мария Луиза” и Летния театър (Обзор)"}
{"url": "https://www.24chasa.bg/novini/article/7531352", "text": ", системно изтезавала животни в дома си, предаде по информация на свидетели. Тази сутрин заподозряната жена е била заварена от съседите до трупа на животното. Смаяни хората са я попитали „Защо”, а тя само е повдигнала рамене и заявила, че не знае. „Без причина вика и крещи. Гледа двете си внучета, а агресията си изкарва на животните. Системно тормози беззащитните същества”, споделят хора от квартала. Те разказаха, че това не е първото зверство от страна на ромката към животни. Преди време на дървета до близките ниви, тя е бесила кучета и котки, хвърляла е новородени в канала. „Тя възпитава на омраза и децата. Внуците й вчера се гавреха с 4 малки котенце. Те ги хвърляха, мачкаха, усукваха телцата им, и то на улицата. Съседи се намесиха и спасиха животинките. Никой не смее да се занимава с тази жена, защото ще си изяде скандала. Преди повече от месец, без да бъде провокирана, ни замеряше с камъни. Тогава се оплакахме на кмета, но той ни посъветва да направим колективен иск и да го депозираме в полицията”, казва съседка. Жената разказа още, че обесеното куче е собственост на ромката. От дни внуците й са го разхождали по улиците на града. „Играеха с него, галеха го, а днес – обесено на дървото. Днес просто нещата ескалираха. Не може да продължава това насилие над живи същества. Колко комшии са ходили към нивите, за да спасяват животните и точно след ден-два, същите котки или кучета ги намираме убити”, заяви още жената. Заподозряната за зверствата ромка живее сама. Тя се грижи за двете си внучета, докато родителите им са в чужбина на гурбет. Мъжът й също пътувал и се прибирал веднъж на 3-4 месеца. След доклад на дежурен районен прокурор е образувано досъдебно производство. Изясняване на обстоятелствата около случая продължава разследващ полицай.", "date": "2019.06.27", "title": "Съседи на ромката, заподозряна за обесеното куче: Системно изтезава животни"}
{"url": "https://www.24chasa.bg/novini/article/7531372", "text": "Студенти от Великобритания са платили 700 паунда за луксозна вила в България. В нея искали да отпразнуват завършването си. Пристигнали на 9 юни и планували да останат 6 дни. На мястотото обаче открили сграда със заковани прозорци, зелен полуизпразнен басейн и пералня в градината, разказа \"Дейли мейл\". Групата платила за квартира с частен басейн, барбекю и гледка към морето. Входната врата била запречена с кабели и дървета, а барбекюто било неизползваемо, разказват студентите. Вилата също така не била на обещаната локация, а на 13 километра от посочения адрес. Студентите били принудени да търсят хотел и да прекарат деня си с куфарите на плажа, след като сайтът за настаняване не им предложил добри алтернативи. 22-годишна студентка споделя, че всички в групата са се вълнували за почивката, но пристигането във вилата в България било кошмар заради изоставения вид на мястото. Те избрали локацията заради близостта му със Стария Несебър, който е в списъка на ЮНЕСКО, но когато пристигнали на летището в Бургас в 5 часа сутринта им казали, че посоченият адрес не съществува. Вилата всъщност се намирала в Свети Влас без магазини, ресторанти или плажове в близост.  Към днешна дата студентите са успели да получат пълно възстановяване на средствата.", "date": "2019.06.27", "title": "Британски студенти плащат 700 паунда за луксозна вила в България, откриват заковани прозорци и позеленял басейн"}
{"url": "https://www.24chasa.bg/novini/article/7531215", "text": "Въпреки мрачните прогнози за туристическото лято 2019 г., предвещаващи поне 20% спад на туристите, първият месец, в който морските курорти започват да приемат посетители - май, е завършил с ръст на чуждите туристи. Той е много малък - едва 0,9% в сравнение с миналия май, съобщи НСИ. Малко над 67% от гостите са от страни-членки на ЕС. С най-голям ръст на годишна база са посещенията на гости от Великобритания - 14,1, Австрия - 6,7, Гърция - 2,9%, и др. Посетителите от Украйна са с 29% повече в сравнение с май 2018 г. Междувременно от анализ на Cushman & Wakefield Forton на българския хотелски пазар стана ясно, че европейското председателство на България е довело до 21-процентно увеличение на цените на нощувките в 4- и 5-звездните хотели в София. В най-високата категория те са достигнали 114 евро на нощувка средно, а в 4-звездните - 63 евро. Ефектът е бил еднократен, тъй като с изтичане на европредседателството цените са се върнали на предишните си нива. За сметка на това средната заетост в тези хотели е достигнала 65% и по-късно не е намаляла. Тя се увеличава всяка година средно с по 3,1 процентни пункта.", "date": "2019.06.27", "title": "Лятото все пак започна с ръст на чужденците от 0,9%"}
{"url": "https://www.24chasa.bg/novini/article/7531287", "text": "ДПС отказва да участва повече в консултации за партийни субсидии. Това обявиха пред журналисти в парламента председателят на движението Мустафа Карадайъ и депутатът Делян Пеевски. “Това, което се случва в момента, е смешно. Субсидията е приета от комисията на второ четене да е 1 лев, докладът е изготвен, този въпрос е свършил”, отсече Пеевски. На коалиционен съвет във вторник управляващите от ГЕРБ и “Обединени патриоти” се разбраха малкият партньор в управлението да проведе консултации с всички партии, за да се стигне до окончателно решение с колко да се свали партийната субсидия. То трябва да се гласува до края на юли. Преди това обаче предложението на ГЕРБ за 1 лев на глас мина на първо четене в пленарната зала. Освен това след среща на ГЕРБ и ДПС на второ четене в бюджетна комисия бе прието сваляне на субсидията до 1 лев и разрешаване на финансирането от фирми за партиите. “Разговорите с управляващата партия приключиха. Това, че не си държат на думата, е техен проблем. 1 лев оставяме, да видим какво ще направят те. Ако се извъртят, те да се извъртят. Няма да гласуваме в комисия друго, да си гласуват. Как ще го направят? Има ли такава парламентарна техника? Субсидията е 1 лев”, коментира вчера Пеевски. “Щом са попарили българските деца и детските градини, да са живи и здрави”, каза депутатът пък по повод изявление на премиера Бойко Борисов, че данъците няма да се променят до края на мандата. Преди това ДПС внесе предложение за освобождаване на семействата от такса за детска градина и за сваляне на ДДС за книгите. “Бягство от отговорност.” Така коментира изявленията на ДПС лидерът на НФСБ Валери Симеонов. Движението също върна надвзетите като субсидия 1,6 млн. лв., съобщи още Карадайъ. Същото направиха и от ГЕРБ, превеждайки обратно надвзетите 5,6 млн. лв. Разликата от 4,3 млн. лв. БСП ще възстанови за сметка на бъдещи плащания на държавния бюджет към соццентралата, защото пари тя няма. “БСП не могат да си управляват субсидиите. Това са социалистите - да похарчат тяхното, да няма никакви запаси, да се огледат след това, да вземат и чуждото, накрая да оставят разруха.” Това каза премиерът Бойко Борисов по време на проверката на строежа на магистрала “Европа” в участъка Драгоман - Сливница. С тази реплика Борисов коментира позицията на БСП от сряда, че партията няма нужните ѝ над 4 млн. лв., за да възстанови на бюджета надвзетите субсидии в периода след май 2016 г. Заради това социалистите ще поискат Министерството на финансите да им удържи сумата от следващи траншове на партийната субсидия. “БСП управлява субсидиите си така, както е разпоредил законът. Всяка година сме проверявани от Сметната палата именно по разходването на субсидията и държавата досега не е констатирала нито едно нарушение”, заяви вчера в отговор на Борисов зам.-шефът на червената група Георги Свиленски. Субсидията не е за спестявания, а за извършване на реална политическа дейност и не е на ръководството на партията, а на всички структури, допълни той. И обясни, че е предвидено в рамките на една календарна година да бъде изразходена. “Това, че някои управляващи партии имат други странични финансирания и това им позволява да не си харчат субсидията, а да я държат на влог, е притеснително и тема за друг разговор”, каза още Свиленски. ", "date": "2019.06.27", "title": "Пеевски: Разговорите приключиха, прието е субсидията да е 1 лев (Обзор, графика)"}
{"url": "https://www.24chasa.bg/novini/article/7531198", "text": "Една трета от европейците, които провеждат международни разговори или изпращат есемеси в чужбина, са заявили, че след въвеждането на таван на цените ще започнат да го правят по-често. Това показва проучване на Евробарометър. То изследва ползите от въвеждането на Кодекса за електронни съобщения през декември 2018 г. Първата мярка влезе в сила на 15 май, когато беше сложен таван от 19 цента за минута разговор между страни в ЕС и 6 цента за есемес. Проучването е направено между февруари и март и показва намеренията на потребителите. 42% от европейците са се свързали с някого в друга европейска страна още преди новите цени, а 20% са казали, че биха го направили след намалението на цените. 52% от жителите на съюза ползват тарифи с включени минути за разговори в ЕС. 26% от запитаните предпочитат да комуникират чрез стационарни или мобилни телефонни разговори или есемеси, докато 23% използват интернет приложения за комуникация. ", "date": "2019.06.27", "title": "1/3 от европейците ще си звънят повече след новите по-ниски цени"}
{"url": "https://www.24chasa.bg/novini/article/7531214", "text": "“Искам да вдигнем с 10% доходите и догодина, да дадем повече пари за медицинските сестри сега”. Това заяви в четвъртък премиерът Бойко Боисов, който провери как върви строежът на магистрала “Европа” от София до Калотина в участъка Драгоман-Сливница. Според Борисов поради това било важно възможно най-скоро да се реализират приходи и от толсистемата, за да не се разчита само на пари от приходните агенции. Най-бързо и ускорено довеждащият път за Индустриална зона “Божурище” трябва да бъде направен, заяви премиерът. “Разпродадени са всички парцели в индустриалната зона. Не само че не си отиват заводите, но идват и още. Като дойдат и по-големите заводи и тази магистрала ще отеснее, преди да я построят”, допълни Борисов. Проектът стартира в средата на май тази година, ще бъде завършен до 2021 г. и се изпълнява със средства от бюджета. “След нас ще остане това. Всеки работник, като си води децата, ще им каже: Аз съм го правил това! Поколения ще знаят, че бащите им са работили тук”, посочи Борисов, докато разговаряше с работниците. Премиерът бе категоричен, че при строителните дейности трябва да се опазва археологията и природата. Преди магистралата Борисов разгледа индустриалната зона в Божурище. С него бяха вицепремиерът Томислав Дончев, министърът на финансите Владислав Горанов и зам.-министърът на регионалното развитие Николай Нанков. “Помня, като бяха голи поляни тук. Като дете идвах от Банкя дотук да си играем”, заяви Борисов. След като разбра от немски инвеститори, че фирмите имат нужда от персонал и транспорт до зоната, премиерът нареди на Томислав Дончев да докара в зоната министъра на образованието Красимир Вълчев. Борисов посочи, че за момента метро до Божурище няма как да се докара, но скоро в близост ще има магистрала. България има нужда от още индустриални зони, каза Дончев. Според него трябват 4-5 нови на север и до 3 на юг. Според вицепремиера инвеститорите искат нещата да се случват бързо, а в индустриалните зони проектите стават за по-кратко време, защото има изградена инфраструктура. Дончев посочи още, че голямата цел е процесът да стане по-бърз, като издаването на строителните книжа да става предварително. ", "date": "2019.06.27", "title": "Борисов: Ръст на доходите с 10 на сто и догодина (Обзор)"}
{"url": "https://www.24chasa.bg/novini/article/7531168", "text": "Цяла втора заплата от над 1200 лв. на месец си докарвал от продажбата на амфетамини полицаят Светослав Иванов. 26-годишният униформен от Охранителна полиция в столичното 4-о РУ бе арестуван в четвъртък при акция на “Вътрешна сигурност на МВР. От ранната сутрин маскирани полицаи окупираха ул. “Христо Матов” в столичния кв. “Лагера”. Малко преди 12 ч четирима цивилни с маски изведоха Иванов от блок 23 и го качиха в полицейска кола. При претърсванията у него били открити както наркотици, така и пари. По същото време неговият колега от отдела Петър бил арестуван в сградата на 4-о РУ, но пуснат, защото нямало доказателства, че е замесен. Иванов продавал наркотика по 20 лв. грама. “Чистата печалба на крайния дилър е между 5 и 7 лв. на доза спрямо тарифата, на която го изкупува от зареждача”, обясниха полицаи. Така при продадени между 6 и 10 дози на ден полицаят си докарвал поне по 1200 лв. месечно. Това е повече от заплатата му, която е закована на 798 лв. Още 120 лв. месечно той получава за храна. Има и надбавки за извънреден и нощен труд, с които месечното му възнаграждение от МВР става 1000 лв. Иванов бил следен няколко месеца. “За съжаление, това са млади служители, на 2-3 години служба. Наблюдаваме като тенденция, че до 5-ата година от постъпването има рисков период и възможност те да се поддадат на външен натиск и да тръгнат по лош път”, обясни вътрешният министър Младен Маринов. Това е поредният случай на задържани полицаии от 4-о РУ. През януари шефът на Икономическа полиция в районното Красимир Кръстев и 3-ма негови подчинени бяха арестувани и обвинени, че са изнудвали търговци в района, за който отговаряли. Преди година пък ръководителката на управлението Теодора Капчина и главната разследваща Аделина Малакова се скараха и бяха преместени в други дирекции.", "date": "2019.06.27", "title": "Арестуваха млад полицай, изкарвал 1200 лв. на месец от амфетамини (Обзор)"}
{"url": "https://www.24chasa.bg/novini/article/7531196", "text": "Високотехнологичен геодезичен дрон ще събира данни за цялото поречие на река Искър в реално време. Той заедно с метеорадар и мониторингови станции по поречието на реката са част от система за управление на водите в басейна на Искър, която се финансира с 6,9 млн. лв. от Оперативна програма “Околна среда”, съобщи в четвъртък шефът на дирекция “Управление на водите” в МОСВ Илияна Тодорова. Системата ще събира и прогнозира информация при наводнения, включително обхвата, скоростта и нивото на повишение на водата в реално време. Така ще могат да се предприемат адекватни мерки при аварийни ситуации, обясни Тодорова. Мерките ще обхванат 1,3 млн. жители от 8 общини – Столична, Своге, Костинброд, Елин Пелин, Горна Малина, Сливница, Роман и Ботевград.", "date": "2019.06.27", "title": "Пускат дрон над  Искър, пази от наводнения"}
{"url": "https://www.24chasa.bg/novini/article/7531452", "text": " се е самоубил, намерен е мъртъв няколко часа след стрелбата, съобщи френската телевизия Бе Еф Ем, цитирана от БТА. Според информацията, разпространена първо от в. \"Телеграм\", мъжът е стрелял няколко пъти около 16,30 ч. пред джамията в квартал Понтанезен в Брест. Ранени са двама души, но без опасност за живота. Единият от простреляните е имамът на джамията. Стрелецът избягал. Бил открит мъртъв няколко часа по-късно в Гипава, близо до Брест. Според източник, близък до разследването, той се е самоубил с изстрел в главата.                                                                                                                                                                                                                                                                                                                       ", "date": "2019.06.27", "title": "Самоуби се нападателят, прострелял двама души във Франция (Обновена + видео)"}
{"url": "https://www.24chasa.bg/novini/article/7531109", "text": "Външният министър на Иран Мохамад Джавад Зариф окачестви като \"илюзия\" представата на Доналд Тръмп, че евентуална война можду двете страни ще бъде кратка, предадоха Ройтерс и ТАСС, цитирани от БТА. Вчера президентът на САЩ заяви, че ако предприеме военни действия срещу Иран, няма да използва сухопътни части. \"Ако нещо стане, то няма да трае много дълго\", добави той. Във вторник Тръмп заплаши, че ще заличи части от Иран, ако той нападне американци \"по някакъв начин\". \"Заличаване равно на геноцид равно на военно престъпление\", написа днес Зариф в \"Туитър\". Той добави, че \"кратка война с Иран е илюзия\". Според иранския пръв дипломат санкциите не са \"алтернативна война\", както твърди Тръмп, а са истинска война. Зариф подчерта, че \"преговорите и заплахите се изключват взаимно\".", "date": "2019.06.27", "title": "Иран: Представата на Тръмп за кратка война с нашата държава е илюзия"}
{"url": "https://www.24chasa.bg/novini/article/7531146", "text": "Френската метеорологична служба за пръв път обяви днес най-високата, червена степен на предупреждение за опасно горещо време, съобщи ДПА, цитирана от БТА.  Тя важи за четири департамента в южната част на страната, включително градовете Марсилия, Ним, Монпелие и Авиньон. Червената степет е най-високата от трите, които се използват за опасни метеорологични условия и означава, че \"има риск за всички, дори за хората в добро здраве\", посочи Метео Франс. За 76 от 96 департамента в континентална Франция и Корсика вече бе обявена втора, оранжева степен на опасност. Вчера средната температура във Франция бе 34,9 градуса. Подобни стойности, но с половин градус по-ниски, последно са били регистрирани през 1952 г., предаде ТАСС. Заради жегата днес бе решено да бъдат затворени 225 училища, отложено е и провеждането на изпити, насрочени за 26-28 юни.", "date": "2019.06.27", "title": "За пръв път във Франция е обявено най-строго предупреждение за опасни горещини"}
{"url": "https://www.24chasa.bg/novini/article/7531155", "text": "Новоизбраният кмет на Истанбул Екрем Имамоглу от Народнорепубликанската партия (НРП) днес официално встъпи в длъжност, предадоха световните агенции, цитирани от БТА.  Имамоглу получи мандат за втори път, след като получи такъв след местните избори на 31 март, когато също спечели, отбелязва Ройтерс. Висшата избирателна комисия днес издаде отново мандат на Имамоглу, с което той официално встъпи в длъжност като кмет на най-големия град в Турция. Висшата избирателна комисия отмени резултатите от изборите на 31 март в Истанбул на базата на възражения на управляващата Партия на справедливостта и развитието (ПСР). Повторението на кметските избори в Истанбул се състоя на 23 юни. Екрем Имамоглу спечели повторните избори за кмет в Истанбул в неделя с 54,21 процента от гласовете пред съперника си от управляващата партия Бинали Йълдъръм, който получи 44,99 процента подкрепа.", "date": "2019.06.27", "title": "Екрем Имамоглу официално встъпи в длъжност като кмет на Истанбул"}
{"url": "https://www.24chasa.bg/novini/article/7531164", "text": "“Правейки сравнение с 1988-а, определено сега, в момента, ескалацията е чувствително по-голяма“, отговори   проф. Чуков на въпрос колко сериозна е кризата в Персийския залив и допълни: “Това, което е неприятно, е, че от вчера вече е дебаркирал един американски хеликоптероносач в непосредствена близост до бреговете на Иран, а с него има и стратегически бомбардировач, както и амфибийни съдове. Което показва, че всичките тези оръжия са инструмент за една много бърза атака“. В интервюто проф. Чуков коментира и темата за новите самоубийствени атентати в Тунис: “Тази държава отдавна влезе в една относителна спокойна пауза. Изглежда, че това няма да продължи дълго, тъй като атаките са срещу представителите на властта“.", "date": "2019.06.27", "title": "Проф. Чуков за кризата в Персийския залив: Ескалацията е чувствително по-голяма"}
{"url": "https://www.24chasa.bg/novini/article/7531174", "text": "Седмокласниците в София и техните родители могат да видят оценените изпитни работи на учениците от националното външно оценяване по български език и литература (БЕЛ), по математика и по чужд език, съобщават от Регионалното управление на образованието в София-град. По БЕЛ учениците могат да видят изпитните си работи на 28 юни, на 1 и 2 юли в Професионалната гимназия по електротехника и автоматика, в кв. \"Овча купел\", на бул. \"Овча купел\" 1 - от 8.30 до 12.00 часа, и от 13.30 до 17.30 часа. По математика седмокласниците могат да видят изпитните си работи на 28 юни, на 1 и 2 юли в Софийската професионална гимназия по електроника \"Джон Атанасов\", в кв. \"Изток\", на ул. \"Райко Алексиев\" 46 - от 8.30 до 12.00 часа, и от 13.30 до 17.30 часа. По чужд език учениците ще може да се запознаят с оценените си работи на 28 юни, на 1 и 2 юли в заседателната зала на четвъртия етаж в РУО-София-град, на ул. \"Антим Първи\" 17 - от 8.30 до 12.30 часа, и от 13.30 до 16.30 часа. Съгласно чл. 46 на Наредба 11 от 1 септември 2016 г. за оценяване на резултатите от обучението на учениците, оценките от външното оценяване не може да се променят, информира Ваня Кастрева - началник на Регионалното управление на образованието в София-град.", "date": "2019.06.27", "title": "Вижте в кои училища могат да се видят изпитните работи на седмокласниците"}
{"url": "https://www.24chasa.bg/novini/article/7531177", "text": "Голяма бяла акула, дълга поне 3 метра, най-свирепият хищник в океана, явно се оказа веган, показа запис с дрон над австралийския плаж Танкъри в щата Ню Саут Уелс. Страховитият убиец, плуващ с ленива грациозност под вода успоредно на брега на не повече от 50 м от плажа, подуши отдалеч нищо неподозиращи сърфисти, но и им обърна гръб, разказа  Поне петима безгрижни смелчаци бяха яхнали дъските си в очакване да се повозят на подходящата вълна, докато бяха на една ръка разстояние от акулата. ", "date": "2019.06.27", "title": "Хищна акула се доближи до сърфисти, но не ги нападна (Видео)"}
{"url": "https://www.24chasa.bg/novini/article/7528064", "text": "През 2019 г. в света има 2153-ма души с богатство над 1 млрд. долара. В някои страни като САЩ милиардерите са няколко стотици, а в други се броят на пръсти. Как стои въпросът в съседните на България страни? Отговор донякъде дава платформата “Хау Мъч”, която е определила богаташ № 1 в 73 държави в Америка, Европа, Азия и Африка. Използваните от нея данни са от последната класация на сп. “Форбс”. Първи по богатство в Турция според класацията натрупано основно в сферата на строителството. През последните години турската икономика понесе значителни сътресения, довели до голямо обезценяване на лирата. Това предизвика сериозни размествания в подреждането на местните богаташи. До миналата година Иличак отстъпваше водачеството на Юлхан Мурат. Мурат обаче изгуби 1,1 млрд. долара от състоянието си и отстъпи на строителния бос, който се раздели в кризата “само” с 200 млн. Като цяло милиардерите в Турция са намалели, показва последното подреждане на “Форбс” и Ерман Иличак е собственик на строителния холдинг “Рьонесанс”, който днес се разпростира в няколко страни в Европа - в Швейцария, Холандия и Германия. 51-годишният бизнесмен получава много солидно образование. След като завършва колеж в Анкара, той се дипломира като инженер в Близкоизточния технически университет. След това специализира икономика във Виена и бизнес администрация в университета в Минесота, САЩ. Накрая става доктор по мениджмънт в Париж през 2011 г. Женен е и има 3 деца. Започва бизнеса си още като студент, като най-новата му придобивка през 2017 г. е хотел “Бодрум” в Йеликавак. Освен в строителство инвестира в енергетика, здравеопазване и образование. Холдингът му има договор с правителството за строителство и поддръжка на 12 големи правителствени болници. В света той се нарежда на 546-о място по богатство. Той е най-големият син на Ставрос Ниаркос, един от най-големите корабни магнати в света и дългогодишен съперник на Аристотел Онасис. Майка му Евгения Ливанос също е дъщеря на голям корабен магнат - Ставрос Ливанос. Завършил образованието си в Швейцария, Фипип е известен със слабостта си към изобразителното изкуство. Той е член на борда на Музея за модерно изкуство в Ню Йорк, както и на лондонската галерия “Тейт”. Наследява колекцията на баща си. която с платна на Пикасо, Ван Гог, Анди Уорхол и Маурицио Кателан. Филип Ниаркос има три брака, като последният е с Витория Кристина Гинес, която принадлежи на неаристократичния клон на прочутите производители на бира. Имат 4 деца. Една от дъщерите му - Евгения, е прочута дизайнерка на бижута. 65-годишният Ниаркос е на 804-о място по богатство в глобалната класация на сп. “Форбс”. Освен колекцията с картини Филип Ниаркос наследи от баща си и 116-метровата яхта “Атлантис II”, която има 13 каюти за гости и 17-членен екипаж. Големият кораб за развлечение е струвал 100 млн. долара през 1981 г., когато е строен. В Румъния през 2019 г. “Форбс” поставя на челна позиция бившата тенисзвезда и професионален хокеист и застраховането. До миналата година първото място принадлежеше на Йоан Никулае, който има бизнес и в България. През 2018 г. обаче състоянието на собственика на футболния клуб “Астра” (Гюргево) спада от 1,2 млрд. до 700 млн. долара и той изпада от списъка на хората с богатство с 9 нули. Независимо от това Никулае продължава да е най-големият земеделски стопанин в Румъния и собственик на най-хубавите лозя. Циряк обаче запазва стабилни позиции и днес може да се похвали с титлата най-богат румънец. В родината си е известен като Булдозера от Брашов. Тъй като е роден в Трансилвания, другото му прозвище е Граф Дракула. През 70-те години многократно стига до финали на купа “Дейвис”. След оттеглянето си от активния спорт дълги години е треньор и мениджър на звезди като Илия Нъстасе, Гийермо Виляс, Мери Джо Фернандес, Горан Иванишевич, Марат Сафин и Борис Бекер. След падането на комунизма бизнесът му започва със създаването на първата частна банка в Румъния, която носи името му - банка “Циряк”. Впоследствие разширява портфолиото си в търговията, застраховките, автолизинга, авиокомпаниите. Притежава забележителна колекция от 350 автомобила, като се започне от уникати от 1899 г. и се стигне до модерни суперлуксозни возила. Периодично бизнесменът излага част от тях публично.Освен че това е единствената колекция в света с два “Ролс-Ройс Фантом IV”, в нея има и автомобили, принадлежали на Елтън Джон, Сами Дейвис, Бърни Екълстоун и други. През 2019 г. в списъка на “Форбс” Циряк се нарежда на 1818-о място в света по богатство. Колкото до богаташите в Сърбия и Македония, според “Форбс” никой от тях не е милиардер в долари през 2019 г.. През 2007 г. Мирослав Мишкович но неприятностите му с правосъдието през последните години очевидно са сложили прът в спиците на имотното му състояние. В началото на годината той получи на втора инстанция 2,5 г. затвор за укриване на данъци. Най-богатият бизнесмен от сръбски произход е Филип Цептер с 5 млрд., но отдавна малцина го свързват с корените му. Затова и в момента приза по богатство държи Боголюб Карич, чието състояние “Форбс” оценява на 800 млн. долара, натрупани в производство, търговия, електроника, телекомуникации, медии. Срещу него също имаше обвинения за пране на пари, поради което той прекара няколко години в Русия, където има строителен бизнес. През 2016 г. обвиненията срещу него отпаднаха и той се върна в Сърбия. Карич бе кандидат за президент през 2004 г. В Македония открай време първенството се държи от Йордан Камчев, по-известен като Миналата година той също имаше търкания с прокуратурата и лежа 30 дни в ареста заради съмнения за измами и пране на пари. Неговият “Орка холдинг” е основан през 1990 г. и има различни дейности, сред които здравеопазване, медии, търговия на дребно, хотели, строителство, внос и износ. Компанията е основана от бащата на Камчев, Илия Камчев, който почина през 2009 г.", "date": "2019.06.27", "title": "Най-големият богаташ сред съседите е в Турция"}
{"url": "https://www.24chasa.bg/novini/article/7531243", "text": "Президентът на Сърбия Александър Вучич заяви днес в Ниш, че Сърбия ще продължи да води политика на икономическо и военно укрепване, защото това е основа страната да бъде независима и да взима решения самостоятелно, предаде Танюг, цитирана от БТА.  \"Нашата политика е политика на икономическо укрепване, на военно усилване сред десетилетия отслабване. Нямахме нито един самолет, който да може да излети и да защити небето ни. За това засилване бяха необходими пари и огромни реформи. Военното и икономическото укрепване е условие да запазим своята независимост и да не взима друг решения вместо нас\", обясни той. Президентът подчерта, че Сърбия не застрашава никого, няма да напада никого и не е взимала чужди територии като някои от региона, които са участвали в отнемане на територия от Сърбия. \"Очевидно е, че у някои има един вид опасения от възстановяването на силата на Сърбия. Сърбия ще става все по-силна и няма да се срамува от това, а ще се гордее. Ще продължим тази политика и в бъдеще\", каза Вучич.", "date": "2019.06.27", "title": "Вучич: Ще продължим да води политика на икономическо и военно укрепване"}
{"url": "https://www.24chasa.bg/novini/article/7531252", "text": "Двама души са ранени при стрелба пред джамия в град Брест, Западна Франиця, и полицията издирва нападателя, предаде Асошиейтед прес, цитирана от БТА. Министърът на вътрешните работи Кристоф Кастанер съобщи в туит, че е наредил да бъдат засилени мерките за сигурност около местата за богослужение в цялата страна след днешния случай. Регионалната администариця заяви, че двамата ранени са хоспитализирани, но не са в критично състояние. Самоличността им не бе съобщена. Властите уточниха, че стрелецът е напуснал местопрестъплението с кола и приканиха жителите да избягват района, докато полицията разследва атаката. Френската прокуратура за контратероризма заяви, че проучва ситуацията, за да прецени дали има причина да се подозират терористични мотиви", "date": "2019.06.27", "title": "Двама души са ранени при стрелба край джамия в Брест, Западна Франция"}
{"url": "https://www.24chasa.bg/novini/article/7531295", "text": "Един работник загина днес при срутване в мина в северния турски окръг Зонгулдак, съобщи електронното издание на в. \"Миллиет\", цитирано от БТА. Инцидентът е станал в частна мина, намираща се в района на град Килимли. При срутването 35-годишният служител Фахреттин Гедикли е бил затрупан от земна маса. Негови колеги са успели да го извадят жив. Пострадалият е бил приет в болница, но въпреки усилията на лекарите е починал от раните си.", "date": "2019.06.27", "title": "Работник загина при срутване в мина в Северна Турция"}
{"url": "https://www.24chasa.bg/novini/article/7531309", "text": "15-годишен турски тийнейджър днес бе осъден на 20 години затвор за убийството на свой съученик, съобщи турската телевизия НТВ, цитирана от БТА.  Детски съд за тежки престъпления в истанбулския квартал Бахчелиевлер днес осъди 15-годишния М. К. на 20 години затвор, като го призна за виновен за извършване на предумишлено убийство. Тийнейджърът М. К. е убил съученика си Емре Карагьоз, като го е прострелял с пушка на изхода на училището, в което двамата учили. Пред съда извършителят на убийството посочи, че не е искал да убие съученика си, но тъй като Емре Карагьоз много силно го разгневил, той решил да го сплаши с оръжие. М. К. добави, че съжалява за стореното.", "date": "2019.06.27", "title": "Осъдиха 15-годишен тийнейджър на 20 години затвор за убийството на свой съученик"}
{"url": "https://www.24chasa.bg/novini/article/7531260", "text": "Смартфонът вече може да дава достъп до всички електронни услуги на правителството, включително да се подават заявления до чиновниците. Това обяви в четвъртък шефът на Държавна агенция “Електронно управление” Атанас Темелков. За достъп до портала   обаче е нужен облачен или мобилен електронен подпис, уточни той. Електронният подпис за мобилен телефон ще е безплатен за следващите 4 месеца, но след това ще има абонаментна такса, защото се издава от частни фирми, допълни Темелков. В този тестов период целта ни е да насърчим всички над 5 млн. абонати на мобилен интернет да ползват системата на електронното правителство и да ни кажат техните забележки, обясни още шефът на държавната агенция. 165 справки от 62 държавни регистъра вече са достъпни на портала на електронното правителство. Целта на агенцията била до 2023 г. през него да могат да се ползват над 850 услуги, които предоставят чиновниците. В момента в портала са регистрирани 700 администрации и над 19 000 потребители.", "date": "2019.06.27", "title": "Електронен подпис на смартфона за достъп до чиновниците"}
{"url": "https://www.24chasa.bg/novini/article/7530150", "text": "Президентът на Тунис е в тежко състояние във военна болница в тунизийската столица. Тази информация опроверга появилото се по-рано по телевизия Ан Нахар твърдение, че Беджи Каид Есебси е починал в болницата, предаде    Съветникът на Есебси Фирас Гефрех каза в Twitter, че президентът е в \"критично състояние\". Съобщението дойде след два самоубийствени атентати в Тунис срещу силите за сигурност, при които един полицай беше убит и осем души – ранени. Есебси, първият демократично избран президент на страната, дойде на власт през 2014 г., три години след въстанието на Арабската пролет, свалило дългогодишния диктатор Зин Бен Али и предизвикало бунтове в няколко арабски държави. Есебси бе за кратко хоспитализирана и миналата седмица. Наскоро той обяви, че няма да се кандидатира отново на изборите през ноември, заявявайки, че по-млад човек трябва да ръководи страната.", "date": "2019.06.27", "title": "Президентът на Тунис е в тежко състояние, телевизия съобщи, че е починал (Обновена)"}
{"url": "https://www.24chasa.bg/novini/article/7531072", "text": "Страната ни се радва на първия от толкова много време насам СУХ следобед, в който не само че не вали, но и не се очакват валежи, написаха от Meteo Balkans на своята фейсбук страница и публикуваха фотография, направена от Космоса. И продължават: Стабилна атмосфера, с купести облаци за цвят по небето и температури между 28 и 35 градуса. Използвайте днешните слънчеви лъчи за плаж, море, планина, защото тази нощ от север очакваме заоблачаване, а утре, по преминаването на студен фронт – усилване на вятъра и нови валежи над Централна и Източна България и планините. През почивните дни температурите ще се понижат с 4-5 градуса, в планините има условия за кратък дъжд.", "date": "2019.06.27", "title": "Виж как изглежда България без облаци от Космоса"}
{"url": "https://www.24chasa.bg/novini/article/7531080", "text": "Във връзка с изявление на , екипът на издателство \"Просвета\" заявява, че това твърдение не отговаря на истината. В действащия досега учебник по човекът и обществото за 4-и клас името на г-н Доган отсъства. Това име не е споменато и в новия учебник по предмета за 4-и клас, който ще влезе в училище от 15 септември 2019 г. В учебник, разпространяван до 2014 г., г-н Доган е споменат, но като политик, какъвто - едва ли някой би оспорил - той е. Следователно в нито един вариант, а още по-малко в действащите варианти на учебник по човекът и обществото на Издателска група \"Просвета\" Ахмед Доган не е определян нито като \"учен\", нито като \"учен със съществен принос\". Не отговаря на истината и твърдението, че \"името на г-н Доган стои редом с имената на Радой Ралин, Георги Марков и Валери Петров\". Така както ние в \"Просвета\" се отнасяме сериозно, отговорно и професионално към нашата работа да създаваме учебници и учебни помагала с най-високо качество, така очакваме и българските народни представители да бъдат компетентни, да проверяват фактите и да не разпространяват неистини и манипулации.", "date": "2019.06.27", "title": "Издателство \"Просвета\": Името на Доган не е в учебниците ни"}
{"url": "https://www.24chasa.bg/novini/article/7531081", "text": "Германският индустриален концерн BASF ще се преструктурира и ще съкрати до края на 2021 г. около 6000 работни места в глобален мащаб. Компанията възнамерява да рационализира администрацията и да опрости процесите си, заяви базираната в Лудвигсхафен BASF. От края на 2021 г. компанията се надява да спестява по 300 млн. евро годишно благодарение на мерките, пояснява DPA, цитирана от  Съвсем наскоро главният изпълнителен директор Мартин Брудермюлер заяви пред Frankfurter Allgemeine Zeitung, че oчаква броят на служителите в края на годината да бъде под нивото от предишната година. От една страна, групата умишлено ще наеме нови служители в производството и дигитализацията. В същото време работните места в администрацията ще намаляват.„В крайна сметка нашият растеж задава конкретното развитие на дейността ни“, заяви той. Ако преговорите за останалите две области за продажби - пигментни и строителни химикали, приключат, BASF ще се съсредоточи върху собствените си силни страни, да расте органично и да купува само „при удобен повод\". Опазването на климата, важна за Брудермюлер тема, следва да бъде обвърза с конкурентоспособността. Ето защо BASF проучва възможностите за електрификация на производството. „Така създаваме технологии, които другите нямат\", заяви още той.", "date": "2019.06.27", "title": "Германският химичен концерн BASF съкращава 6000 служители"}
{"url": "https://www.24chasa.bg/novini/article/7530098", "text": "Икономическото доверие в еврозоната отбеляза по-голям от очакваното спад през юни, достигайки до най-ниското си ниво от 2016 г. насам на фона на задълбочаващото се търговско напрежение и все по-предпазливите прогнози за глобалната икономика, съобщи Индексът на Европейската комисия за настроенията сред бизнеса и потребителите спадна до 103,3 пункта, след като отчете 105,2 пункта през май. Това е и под средните прогнози за 104,8 пункта, съобщава Bloomberg. Основна причина е по-рязкото влошаване на настроенията сред индустриалните мениджъри, където се наблюдава най-голямото понижение на доверието от близо осем години насам. Това е поредният признак, че вече силно засегнатият индустриален сектор на еврозоната е трябвало да понесе нов удар от надвисналата заплаха за американски санкции и неспособността на Пекин и Вашингтон да постигнат категорично търговско споразумение. Мениджърите в индустриалния сектор като цяло са по-песимистично настроени на всички фронтове: относно очакванията за производство, за новите поръчки и за запасите от завършена продукция. Данните от четвъртък се очаква да увеличат очакванията, че икономическите прогнози за втората половина от годината не се подобряват, както централните банкери очакваха. Управителят на Европейската централна банка (ЕЦБ) Марио Драги заяви по-рано, че е готов да действа, ако икономическият ръст на региона не се ускори. Докладът за икономическото доверие на ЕК показва силно понижени стойности в Германия и влошаване на настроенията в Италия, Франция, Холандия и Испания. В сектора на услугите също се наблюдава влошаване, но не така бързо както при промишлеността, показвайки относителната му устойчивост. Въпреки това мениджърите в бизнеса с услуги посочват, че са песимисти по отношение на прогнозите. Потребителите също гледат по-мрачно на ситуацията, включително и по отношение на състоянието на икономиката като цяло. Стойностите за юни показват, че неочакваното подобрение на настроенията през май най-вероятно е било изключение и икономическото доверие продължава тенденцията си за влошаване, която започне преди около година.", "date": "2019.06.27", "title": "Икономическото доверие в еврозоната достигна близо 3-годишно дъно"}
{"url": "https://www.24chasa.bg/novini/article/7530090", "text": "bTV е предложила най-коректното и най-интересното отразяване на   на 26 май, според съответно 31% и 34% от анкетираните в съвместното национално-представително проучване на bTV и „Маркет линкс“, проведено сред 1001 лица над 18 г., в периода 11-19 юни по метода на прякото лично интервю. Работата на екипа на новините и актуалните предавания на водещата телевизия е оценена най-високо от 35% от респондентите по отношение на водещите на изборното студио „ “ - Антон Хекимян и Светослав Иванов, както и за най-бърза реакция при проследяване на ключовите моменти от изборния ден (от 34%). В студиата на bTV са гостували събеседниците с най-добрите коментари и анализи в деня на вота, според 34% от анкетираните в проучването. Актуалните данни от „Маркет линкс“ за пореден път потвърждават водещата позиция на bTV сред всички информационни източници в телевизионния ефир при проследяване на най-значимите политически събития в страната. Емисиите на   и предаванията „ “, „ “, „ “ и „ “, където се дискутират актуални политически теми, всеки месец заемат водещи позиции в зрителската класация Топ 50 на най-гледаните програми.", "date": "2019.06.27", "title": "„Маркет линкс“: bTV е с най-висока зрителска оценка по време на изборите за ЕП"}
{"url": "https://www.24chasa.bg/novini/article/7530201", "text": "От 1 октомври заявление за лечение в чужбина на деца и възрастни ще може да се подава и в районните здравноосигурителни каси. Това съобщиха от пресслужбата на НЗОК. Към момента заявленията могат да се подават лично - в Централното управление на НЗОК, както и по пощата или чрез куриерска фирма, на адрес: 1407 София, ул. \"Кричим\" 1. На интернет страницата на НЗОК, в рубриката \"Услуги за граждани\" е публикувана информация за документите, които задължително се представят от заявителя при кандидатстване за лечение.", "date": "2019.06.27", "title": "От 1 октомври заявление за лечение в чужбина на деца ще се подава и в районните здравноосигурителни каси"}
{"url": "https://www.24chasa.bg/novini/article/7530258", "text": "Последователни сме в изпълнението на политиките за изграждането на транспортната и цифрова свързаност със съседните ни държави. Това е заявил министърът на транспорта, информационните технологии и съобщенията Росен Желязков в Пловдив по време на Икономически форум, цитиран от пресцентъра на министерството. По думите му водещо условие за постигането на по-добра свързаност е ефективното поддържане, модернизация и развитие на инфраструктурата. \"България е част от два европейски коридора, част от транспортната европейска мрежа. Това са двата коридора Рейн-Дунавски и Ориент/Източно Средиземноморски. Това са пътни и железопътни коридори, които свързват Изтока с Европа, както страните от Западните Балкани с Изтока\", е добавил той. Министърът е изтъкнал, че са направени успешни стъпки за осигуряване на свързаност на държавите от Западните Балкани без да се създават нереалистични очаквания. \"Модернизацията на железопътната и пътна връзка от сръбската граница до София е от голямо значение за осъществяването на свързаността в сухопътния транспорт. Проектът ще позволи от Черно море до Европа да имаме една модерна железопътна инфраструктура, която да позволява движение с високи скорости на стоки и товари\", е казал министърът. Той е подчертал, че другата приоритетна насока, която развиваме, е модернизацията на железопътната връзка със Северна Македония. Желязков е допълнил, че за да се осъществи свързаността на Западните Балкани със страните от Източното партньорство и Турция, се работи и по изграждането на едно от най-сложните железопътни трасета от София до Септември.", "date": "2019.06.27", "title": "Росен Желязков: България е част от транспортната европейска мрежа"}
{"url": "https://www.24chasa.bg/novini/article/7530324", "text": "Съветът на ЕС приложи днес решението на Европейския съвет за удължаване на икономическите санкции срещу определени области на руската икономика до 31 януари 2020 година. В съобщение на Съвета се отбелязва, че решението е свързано с доклада на германския канцлер Ангела Меркел и френския президент Еманюел Макрон пред Европейския съвет от 20-21 юни за изпълнението на споразуменията от Минск. Европейският съвет призова преди дни за незабавно възобновяване на усилията за преговори за прилагането на споразуменията от Минск и за мерки, насочени към възстановяване на доверието между страните. Санкциите са в областите на финансите, енергетиката, отбраната и при изделията с двойна употреба. Първоначално санкциите бяха въведени на 31 юли 2014 г. за една година в отговор на действията на Русия в Украйна. Икономическите санкции включват ограничаване на достъпа до първичните и вторичните капиталови пазари на ЕС за пет големи руски държавни финансови организации и техните мажоритарно притежавани дъщерни фирми, установени извън ЕС, както и на три големи руски дружества в областта на отбраната и три големи енергийни дружества, се посочва в съобщението. Санкциите обхващат също забрана за износ и внос на оръжия; за износ на изделия с двойна употреба за военни цели или за военни крайни потребители в Русия; ограничаване на достъпа на Русия до определени чувствителни технологии и услуги, които могат да бъдат използвани за проучвания за добив и за производство на нефт. Те включват също забрани за издаване на визи и запор на имущество срещу 170 граждани и 44 организации, в сила до 15 септември тази година.", "date": "2019.06.27", "title": "Съветът на ЕС формално удължи санкциите срещу Русия"}
{"url": "https://www.24chasa.bg/novini/article/7530392", "text": "За първи път край остров Кипър е открит напълно запазен потънал кораб от римската епоха заедно с неговия товар, предаде АФП, като се позовава на кипърските власти, които отбелязват, че откритието може да даде възможност за задълбочаване на познанието на историята на търговията в района. От кипърския отдел, отговарящ за древните паметници, съобщиха, че става дума за потънал римски кораб, натоварен с амфори, информира БТА. От отдела посочиха, че това е първи подобен случай на открит край Кипър римски потънал кораб, който е запазен цял, и чието проучване се очаква да даде допълнителна информация за мащабите на морската търговия между Кипър и останалите римски провинции в Източното Средиземноморие. Корабът е открит близо до курорта Протарас в южната част на острова от екип на гмуркачи доброволци, занимаващи се с археологически изследвания в Кипърския университет. От отдела за древните паметници посочиха, че са осигурили финансиране на първоначален анализ на находката, който ще започне в най-скоро време.", "date": "2019.06.27", "title": "За първи път край Кипър е открит напълно запазен потънал кораб от римската епоха"}
{"url": "https://www.24chasa.bg/novini/article/7528285", "text": "    Съкратен съдебен процес с признаване на цялата вина ще поиска 37-годишният Михаил Станчев, който миналото лято, заслепен от ревност, застреля в Слънчев бряг хазартния бос Коста Николов - Миджурина и рани тежко приятелката си Симона Тодорова от Дряново. 22-годишното момиче бе прието в бургаската болница в изключително тежко състояние, с огнестрелна рана в главата, но лекарите успяха да сътворят истинско чудо и я върнаха към живота. Източници на “24 часа” разказаха, че Станчев за стореното и бил готов да си понесе последствията. Вече повече от година стрелецът е в ареста, като през това време нито веднъж не направи опит да замени най-тежката мярка за неотклонение с по-лека. “Той сам си дава сметка, че това би било безполезно, чака делото и присъдата”, коментира адвокатът му Красимир Кацарски. От няколко дни върви предявяване на материалите по разследването, което бе удължено до средата на август по настояване на наблюдаващия прокурор. Според юристи разпоредителното заседание в Бургаския окръжен съд вероятно ще бъде насрочено през септември. Година след показното убийство на 2 юни 2018 г. младата Симона се възстановява учудващо бързо въпреки тежките мозъчни поражения, нанесени ѝ и преминал на 4 см от средната линия в задната теменна област. Момичето продължава с рехабилитацията, а състоянието ѝ се следи от италиански неврохирурзи, с които родителите на девойката се свързали. Редовно по телефона със семейството се чува и бургаският неврохирург д-р Николай Недев, извършил животоспасяващата операция в нощта на стрелбата. “Следя всички по-важни изследвания на Симона, щастлив съм, че се възстановява толкова бързо след такава тежка мозъчна травма. Надявам се да успее да се вгради в обществото. За щастие, мисловните ѝ центрове са добре, защото челните дялове на мозъка не са били засегнати”, казва д-р Недев, който вече 20 г. оглавява отделението по неврохирургия в УМБАЛ - Бургас. Доволен е, че негови колеги от най-голямата италианска клиника по неврохирургия са одобрили напълно всичко, което бургаските медици са направили, за да спасят Симона. Тя бе приета в бургаската болница в много тежко състояние, с гърчове. “Оперирах я аз, но работата при подобни драматични казуси винаги е екипна. Много са важни ролята на реаниматора - в случая д-р Таня Ганчева, която е дала анестезията в нощта на постъпването на Симона, усилията на д-р Даниела Люцканова, ръководител на реанимационното отделение”, казва д-р Недев. Той обаче е категоричен, че ако Симона е била простреляна от слепоочие до слепоочие, нямаше да има никакви шансове, защото в този случай се засяга мозъчният ствол, което е фатално. Три дни след операцията Симона вече пие вода сама, а на осмия ден е изправена от болничното легло. Лекарите са щастливи, че тя няма парализи, контактна е, разбира всичко, познава родителите си. Предстои ѝ обаче дълъг период на възстановяване. До 2 юни 2018 г. дъщерята на шефа на полицията в Дряново Тони Тодоров е едно безгрижно младо момиче, което като доста свои връстници търси работа за лятото в Слънчев бряг. Започва като крупие в едно от казината на хазартния бос Коста Николов - Миджурина. 54-годишният предприемач от Нова Загора върти верига от заведения в цялата страна, има хотели по морето и милиони в банковите си сметки. Красивата му служителка от Дряново няма как да остане незабелязана. Във фаталната нощ От началото на лятото обаче в нея безумно се влюбва 37-годишният охранител Михаил Станчев, който бегло познава Коста, защото е работил за него в едно от заведенията му, разкриват източници на “24 часа”. По-късно Михаил разказва, че Симона няколко пъти му се оплакала, че шефът ѝ хем я тормозел, хем я ухажвал. Безумно влюбеният Михаил трудно понасял поведението на баровеца. Миджурина бил много галантен, водел служителката си на вечери в скъпи ресторанти, обсипвал я с луксозни подаръци. На 2 юни Симона отново имала уговорка да вечеря с работодателя си в компанията на негов бизнеспартньор от Сливен и жена му. Разбрал за срещата, охранителят ударил няколко водки, въпреки че не пиел, взел законно притежавания си пистолет “Макаров” и пристигнал пред комплекса “Сън вилидж”, където Коста очаквал Симона. Бизнесменът бил в джипа си мерцедес, паркиран пред хотела, а на задната седалка били приятелите му. Михаил се приближил до автомобила, отворил предната лява врата и В този момент, крещейки да спре, срещу него се затичала Симона. Полуделият от ревност мъж обаче се обърнал и стрелял по любимата си почти от упор. Станчев опитал да напусне страната, но малко след 2 ч през нощта на 3 юни е задържан на ГКПП Лесово. Не оказва съпротива и предава доброволно оръжието си. Срещу него веднага са повдигнати обвинения за убийство и опит за убийство, за което законът предвижда от 15 до 20 г. лишаване от свобода, доживотен затвор или до живот без право на замяна.", "date": "2019.06.27", "title": "Убиецът на хазартния бос Миджурина  призна всичко, иска съкратен процес"}
{"url": "https://www.24chasa.bg/novini/article/7530649", "text": "Агенция „Пътна инфраструктура“ предостави на депутатите на БСП пълен достъп по исканата по Закона за достъп до обществена информация техническа документация за строителството на големи пътни проекти, съобщиха от пресцентъра на АПИ. В продължение на месец нито един от 11-те народни представители от Парламентарната група на „БСП за България“ в 44-то Народно събрание, изискали документите, не се заинтересова от подготвения пълен обем технически документи. Припомняме, че депутатите поискаха по ЗДОИ документи за участъци от автомагистралите „Хемус“, „Струма“, „Тракия“, „Марица“, път I-1 Видин – Монтана и път II-18 Околовръстния път на София, част от които са изграждани през 80-те години на 20 век. Въз основа на чл. 27, ал 1, т.2 и т. 3 от ЗДОИ, в законоустановения срок и по график - между 30 май и 27 юни, на народните представители Корнелия Нинова, Елена Йончева, Георги Свиленски, Петър Витанов, Крум Зарков, Христо Проданов, Драгомир Стойнев, Димитър Данчев, Чавдар Велинов, Румен Георгиев и Надя Клисурска, Агенция „Пътна инфраструктура“ осигурен пълен достъп до изисканата техническа документация, свързана с проектно решение в части „геология“, „геодезия“, „пътна“ и „технологичен ремонт“, по които са изпълнявани различните видове строително-монтажни работи, включително обяснителните записки, всички количествени сметки, детайли, пътна конструкция, допълнителни ведомости и приложения; рецептите на асфалтовите смеси на различните пластове; сертификатите за вложените материали; протоколите от проведените изпитвания на материалите по време на изпълнение на строително-монтажни работи; протоколите и актовете при приемане на извършените строително-монтажни работи и т. н. От БСП все още не са отговорили и кои пътни експерти и коя независима лицензирана лаборатория възнамеряват да ангажират за инспекция на пътни участъци, каквото искане имаха преди повече от половин година.", "date": "2019.06.27", "title": "Документите за пътищата, поискани от Йончева, готови от месец, никой не ги поглеждат"}
{"url": "https://www.24chasa.bg/novini/article/7530621", "text": "През изминалата година китайската правителство е похарчило 255,5 милиарда юана (37,15 милиарда долара) по проекти за контрол и справяне със замърсяването на околната среда, съобщи министърът на финансите Лиу Кун в доклад пред провеждащата се в Пекин редовна сесия на Постоянния комитет на Общокитайското събрание на народните представители, информира  Средствата са с 13,9% повече от 2017 г. като основната част от тях са били насочени към проекти за подобряване качеството на въздуха в големите градове, пречистване на води и възстановяване на почви. Увеличили са се и бюджетните харчове за подкрепа на бедни райони да подобрят благосъстоянието си – те са били с 23,2% повече от 2017 г. Ръстът на бюджетните приходи се е забавил през 2018 г. като те са били 8,55 трилиона юана, а разходите са достигнали 10,34 трилиона. Дефицитът е 1,55 трилиона юана. Необслужваните кредити на местните власти в края на 2018 г. са били около 18,5 трилиона юана.", "date": "2019.06.27", "title": "256 млрд. юана за опазване на околната среда е похарчило правителството през 2018 г."}
{"url": "https://www.24chasa.bg/novini/article/7530607", "text": "Следи от кокаин бяха открити в зданието на парламента на Обединеното кралство, в това число и там, където са разположени кабинетите на членовете на Камарата на общините, пише в. \"Сън\", цитиран от БТА.  По данни на изданието наркотикът е открит в Уестминстърския дворец при провеждането на прост тест с използването на бледорозови салфетки, които се оцветяват в синьо при наличие на следи от кокаин. По този начин положителен резултат е констатиран в четири от деветте изследвани места. Най-много кокаин е открит в тоалетната срещу бара, достъп до който имат само законодателите, поканените от тях гости, високопоставените чиновници и акредитираните парламентарни журналисти. Следи от кокаин са открити и в други, ползвани от депутатите тоалетни. /", "date": "2019.06.27", "title": "В тоалетните на британския парламент \nбяха открити следи от кокаин"}
{"url": "https://www.24chasa.bg/novini/article/7530730", "text": "Специализираният наказателен съд отстрани днес от длъжност главния секретар на Държавната агенция за българите в чужбина Красимир Томов, съобщиха от спецсъда. Искането за отстраняване бе внесено от Специализираната прокуратура, след като мярката за неотклонение на Томов бе смекчена на „Парична гаранция“ в размер на 10 000 лева. Специализираният наказателен съд прие изцяло доводите на обвинението за това, че заеманата от него длъжност позволява той да въздейства на служители в агенцията (които са и свидетели по досъдебното производство), както и да заличава доказателства. Красимир Томов е обвинен като участник в организирана престъпна група, ръководена от председателя на ДАБЧ Петър Харалампиев, в която са участвали и други лица, и която е била създадена с цел издаване на удостоверения за български произход на чужденци срещу подкупи. В банкова касета, до която достъп е имал единствено Томов, бяха намерени и иззети пари в различни валути, равняващи се на близо 600 000 лева.", "date": "2019.06.27", "title": "Спецсъдът отстрани от длъжност главния секретар на агенцията за българите в чужбина"}
{"url": "https://www.24chasa.bg/novini/article/7530703", "text": "Висшият съдебен съвет (ВСС) подкрепи  . Съдебните кадровици поставиха условие - член на този нов орган да е ВСС, а не представляващият му, както е записано. Решението бе взето с 19 гласа „за\" и двама „против\". Срещу него се обявиха председателят на Върховния касационен съд (ВКС) Лозан Панов и съдебният кадровик Даниела Марчева. Съветът се създава по препоръка на ЕК. Идеята е у нас да има орган, който да продължи да следи за изпълнението на препоръките от Брюксел и след отпадането на мониторинга. Предвижда се да го оглави Екатерина Захариева като вицепремиер с ресор „правосъдие“. А като членове да влязат представляващият ВСС, председателите на ВКС и ВАС, главният прокурор, главният съдебен инспектор, председателят на КПКОНПИ, министрите на вътрешните работи, на правосъдието и на финансите и др. Съдия №1 обяви, че няма да подкрепи създаването на съвета, тъй като това е поредният орган със съвещателни функции, в който влизат едни и същи институции и имат сходни цели. Той даде за пример Съвета по прилагане на Актуализираната стратегия за продължаване на реформата в съдебната система, Националния съвет по антикорупционни политики, Националния съвет по превенция на престъпността и КПКОНПИ. Панов донякъде може и да е прав за дублирането на функции, каза представляващият ВСС Боян Магдалинчев, но подчерта, че това е препоръка на ЕК при евентуално отпадане на мониторинга.", "date": "2019.06.27", "title": "ВСС каза „да“ на нов мегасъвет срещу корупцията, Лозан Панов - против"}
{"url": "https://www.24chasa.bg/novini/article/7530812", "text": "\"Господ ни изпрати това изпитание, за да ни предупреди да внимаваме, защото сме грешни. Но и добър е Господ, ей на, нито един човек не пострада\". Това казва мъж на средна възраст, вероятно пастор на една от евангелските черкви на пътя за Омуртаг в Котел. И сочи: водата стигнала високо, но в храма не влязла. Днес в Котел са притеснени и уплашени, но и щастливи, защото наистина няма жертви и пострадали, след като в сряда към 14,30 часа над града се изля дъжд, за който после съобщиха, че падналата от небето вода за има-няма 40 минути време била 80 литра на квадратен метър. Като по чудо щетите са само материални. В града бе обявено бедствено положение, което продължи около 24 часа - до късния след обяд днес, четвъртък. \"Реките ни Котелшница и Глогова наистина придойдоха, но коритата им са почистени и те не направиха големите бели. Истинската беда дойде от скатната вода, която се събра в сухите дерета по скатовете над Котел и в миг се изсипа по улиците надолу. Това стана 25 минути след началото на пороя. Приливната вълна стигна метър. Улиците \"Иглика\" и \"Калина\" са буквално отнесени, по тях вече няма асфалт. Наводнени бяха и двайсетина къщи, в тях много от покъщнината на хората вече е негодна. Наложи се с помощта на пожарната да евакуираме от домовете им две жени и да отводняваме. Но големият късмет е, че бедствието не се случи през нощта, тогава със сигурност щеше да има и жертви\", казва пред \"24 часа\" кметът на Котел Коста Каранашев. Заварваме го на мястото, което е пострадало най-много - дава указания как да работят дошлите на помощ багери. Местните са категорични, че някъде в края на шейсетте години на миналия век тук е имало подобно бедствие, но в далеч по-малък мащаб. Сега разказват как водата влачила със страшна сила две жени по улицата, но те някак успели да се спасят от стихията. Мъж трябвало да скочи от прозореца на къщата си, за да избяга от реката по улицата. На трето място извели в безопасност няколко деца на възраст 6-8 години, които играели в двор, залят от придошлите води. \"Още днес общинският съвет гласува по спешност помощ за пострадалите в размер на 30 хиляди лева - това бе финансовият резерв на общината. Тепърва описваме щетите къща по къща и когато завършим, ще знаем на колко хора и каква общинска помощ ще можем да дадем\", обяснява още Каранашев. Той допълва, че задължително ще потърсят помощ и от държавата - тук разчитат да осигурят средства за ремонт на двете си най-пострадали улици чрез Междуведомствената комисия за възстановяване и подпомагане към Министерския съвет. Например за улица \"Иглика\", чиято площ е към 3500 квадратни метра, ще са необходими към 500 хиляди лева. За \"Калина\" още е неясно. На двете улици животът бавно възвръща нормалния си ритъм. На \"Иглика\" 84-годишната баба Руска Грънчарова е излязла да почисти от калта това, което е останало от тротоара пред дома й. Излязла тя, защото мъжът й Петър бил по-болен от нея. В съседство, на улица \"Калина\", мъж прескача през куп от строителни отпадъци. Това е 56-годишният Тодор Желязков. \"Тук беше стаята, в която живеех. Рухна цялата от придошлата вода. Кметът обеща строителни материали, за да я вдигна пак. В този имот живеем общо 4 семейства\", пояснява мъжът. Други разказват, че буйните води са отнесли складираните за зимата дърва. Говорели и да удавени крава и магаре, но това официално не е потвърдено. Малко по-надолу мъж с бяла шапка на морски капитан държи детска кукла, която спасил от къщата си. Оказва се, че това е Илия Мушев, на 74 години. \"Работя на морето, но се върнах веднага, щом научих за станалото. Къщата е на моите родители, стара и от кирпич. Може и да падне, държия един гардероб от вътре. Вижте двора, в него стихията е довлякла поне един камион баластра, как сега ще го изчистя. На такава възраст съм, че трудно вече си намирал работа, затова мислех да отворя кафене тук, в двора, а то какво стана\", тюхка се човекът. И пита кмета кой ще му отвори пътната врата, защото водата е донесла много баластра и дори една желязна пружина от старо лягло, които са препречили входа. \"Спокойно, багерите идват\", успокоява го Каранашев. Пострадалите къщи са в циганската махала на Котел. Много от тях са незаконни, а за застраховка на имуществото тук дори не говорят. Въпросът на деня е как най-бързо да се помогне на засегнатите от бедствието да нормализират живота си. Факт е, че те не винят никого за случилото се - разбират, че срещу природата понякога хората са безсилни. В град Котел живеят около 6 хиляди души, в цялата община са към 20 хиляди. Пресметнато най-грубо - по една трета от тях са българи, цигани и турци, има и каракачани. Тук се гордеят с това, че различните етноси са в сговор и затова от няколко години в града организират Фестивал на етносите, багрите и котленските килими. По ирония на съдбата тази година ще го открият утре, петък - денонощие, след като бе отменено бедственото положение в града. Въпреки проблемите не са и помислили да го отлагат, тъй като той е вече една от емблемите на града. Само миналата година са го посетили 14 хиляди души, тази година очакват и повече гости. Фестивалът ще продължи до неделя включително с богата програма, в която освен задължителните изложение на килими и демонстрация на тъкачество и естествено багрене на вълна, са включени и концерти на изявени имена като Деси Добрева, Милена Ставрева, рок групите \"Сигнал\" и \"Крос\", ансамбъл \"Българе\", също и на самодейни състави. С интерес се очаква и представянето на традиционни обичаи, носии и храни на различните етноси: в българско, каракачанско, ромско, турско и родопско село. В града е обществена тайна, че в събота очакват да ги посети и премиерът Бойко Борисов. Хората говорят, че е редно да го направи пак - заради бедствието и фестивала. Борисов дойде на 2 юни, за да инспектира строителството на новата пречиствателна станция за питейна вода. Тогава поговори и с хората. Сега, в деня на бедствието, телевизии показаха притеснена от стихията и видимо афектирана жена да пита къде е сега Бойко Борисов и защо не дойде да види на какъв са хал. В периода между 15 и 18,05 часа в сряда в пожарната са получени 41 сигнала за преливащи корита на двете реки в Котел. Основно сигналите са за наводнени дворове и къщи по ул.\"Васил Левски\", ул.\"Калина\", ул.\"Стара планина\" и ул.\"Иглика\". Около 19,00 часа със заповед на кмета на общината е обявено бедствено положение на територията на град Котел. В отстраняването на последиците от наводнението са взели участие два екипа от РСПБЗН-Котел и един екип от РСПБЗН-Сливен. От община Котел са осигурени два багера, с които са разчистени струпаните до мостовете и по улиците наноси, отпадъци и клони. При извършена проверка на подадените 5 сигнала за хора, нуждаещи се от евакуация, се установиха само 2 действителни, при които бяха евакуирани 2 жени от наводнени къщи. Отводнени са 58 броя жилищни сгради, котелно помещение на Районен съд - Котел, Пантеона на Георги Раковски, Историческия музей, цех за пластмаси, бензиностанция, ресторант. Един от екипите е оказал съдействие при разчистването на улиците. Действията на екипите са приключили в 21,40 ч. на 26 юни.", "date": "2019.06.27", "title": "Порой разруши Котел, 24 часа бедствено положение (Обзор)"}
{"url": "https://www.24chasa.bg/novini/article/7530872", "text": "Заплахата от тероризъм, особено от радикални ислямисти, продължава да е висока в Европейския съюз, заяви днес Европол в доклад, цитиран от ДПА и БТА. Данните на европейската полицейска служба показват, че през 2018 г. е имало по-малко нападения от предходната година, но са били осуетени повече опити на джихадистки групи. Според доклада при терористични нападения през 2018 г. в ЕС са били убити 13 човека, а всички извършители са били джихадисти. Увеличаването на арестите на десни екстремисти в ЕС от 20 през 2017 г. на 44 през 2018 г. \"показва, че екстремисти с различна ориентация все повече смятат насилието за оправдано средство за противопоставяне\", посочва Европол. Държавите от ЕС са съобщили за 129 терористични нападения през 2018 г., от които 24 са се провалили или са били осуетени. През 2017 г. са били докладвани 205 атаки. Според доклада сепаратисти или етнонационалисти са извършили или са се опитали да извършат 83 нападения миналата година, превръщайки се в най-голямата група извършители.", "date": "2019.06.27", "title": "Европол: Терористичната заплаха от джихадисти остава висока в ЕС"}
{"url": "https://www.24chasa.bg/novini/article/7530961", "text": "Специалисти от музея на Втората световна война в полския град Мамерки започнаха да търсят легендарната Кехлибарена стая, открадната от фашистите по време на Втората световна война от Царское село, съобщи ТАСС, цитирана от БТА. Старателно прикритият вход към подземното хранилище не е използван от десетилетия. Той е открит с мощен георадар. Над него е пораснало дърво, което е прикривало люка. След като са отворили люка, изследователите са огледали кладенеца със специална камера и са свалили напълно тежкия бетонен капак. Кладенецът под него не е дълбок и води към канализационни тръби. Какво има вътре, все още е неизвестно. Засега не са намерени следвоенни предмети. Възможно е да има нещо под пръстта. Кехлибарената стая е търсена в Мамерки неколкократно, но безуспешно. В местния музей има изложено нейно копие. Пруският крал Фридрих Вилхелм Първи подарява Кехлибарената стая на руския император Петър Велики. Частите й са донесени в Санкт Петербург през 1717 г. Тя е съхранявана около 200 години, преди да бъде открадната от хитлеристките по време на окупацията на Царское село.", "date": "2019.06.27", "title": "В Полша издирват Кехлибарената стая в неизвестен досега подземен тунел"}
{"url": "https://www.24chasa.bg/novini/article/7530993", "text": "Американският автомобилен производител „Форд“ обяви днес, че планира да закрие 12 000 работни места в Европа като част от по-рано обявено реструктуриране, докато затваря или продава шест свои завода във Великобритания, Франция, Русия и Словакия през 2019 и 2020 г., предаде АФП, цитирана от БТА.  Производственият отпечатък на „Форд“ в Европа ще бъде съкратен до предложените 17 обекта до края на 2020 г., обяви компанията. Съкращаването на работни места, включително 5400 по-рано обявени в Германия и 1700 в Уелс, ще дойде „предимно с програми за взаимно съгласие“.", "date": "2019.06.27", "title": "„Форд“ закрива 12 000 работни места в Европа до края на 2020 г."}
{"url": "https://www.24chasa.bg/novini/article/7529491", "text": "Малко щъркелче беше спасено в Церово, съобщават потребители във фейсбук. Вчера малък щаркел падна от гнездото и си счупи крачето. Жители на селото веднага реагираха и със помощта на доктора шинираха крачето. От кметството в Церово цял ден звъняха на природозащитни организации, но нито една не отговори на обажданията. Единствено от Планинска служба гр.Пазарджик реагираха веднага и преди малко щъркелчето беше взето и го закараха в спасителен център в гр. Стара Загора.", "date": "2019.06.27", "title": "Спасиха малко щъркелче в Церово (Снимки)"}
{"url": "https://www.24chasa.bg/novini/article/7529498", "text": "Един полицай беше убит, а осем души - ранени, при два самоубийствени атентата в столицата на Тунис днес, предадоха Асошиейтед прес и Ройтерс. При първата атака в град Тунис, срещу полицейски патрул близо до френското посолство, един полицай бе убит, а трима цивилни и втори полицай бяха ранени, съобщи министерството на вътрешните работи, предава БТА. След това четирима души бяха ранени при втори самоубийствен атентат, който според местно радио е бил извършен на паркинга на службата за борба с тероризма. През март 2015 г. 21 туристи и един полицай бяха убити от въоръжени нападатели в музея \"Бардо\" в столицата Тунис. Три месеца по-късно 38 туристи, главно британци, бяха убити при нападение в хотел в крайбрежния град Сус, припомня ДПА.", "date": "2019.06.27", "title": "Камикадзета се взривиха в Тунис, има убит полицай и ранени (Видео)"}
{"url": "https://www.24chasa.bg/novini/article/7529511", "text": "Нищо няма да платят родителите на Мими, каза здравният министър Кирил Ананиев в отговор на въпрос за това, че  , предаде  . За пореден път Ананиев увери, че на родителите на починалото миналата седмица от злокачествено заболяване момиченце, не трябва да бъдат искани никакви пари. \"Това е недопустимо, аз не можах да го повярвам като го чух като новина. Тук е станала някаква или техническа грешка, или някой е злоупотребил със своето служебно положение. Нищо няма да платят родителите на Мими и аз наистина съм страхотно неприятно изненадан”, каза той.", "date": "2019.06.27", "title": "Кирил Ананиев: Родителите на Мими няма да плащат за нищо"}
{"url": "https://www.24chasa.bg/novini/article/7529539", "text": "Полицията в курорта „Албена” конфискува имитации на маркови дрехи и аксесоари за 30 000 лева – съобщават от Областната дирекция на МВР-Добрич. На 26 юни, около 12 ч., е извършена проверка на търговски обект в курорта. Установени са и са иззети множество имитации на дрехи и аксесоари от марките „Адидас” и „Луис Витон” на пазарна стойност около 30 000 лева. Работата по случая продължава.", "date": "2019.06.27", "title": "Задържаха при проверка имитации на маркови дрехи"}
{"url": "https://www.24chasa.bg/novini/article/7529520", "text": "Американският актьор Били Драго, снимал се в над 100 филма и прочул се главно с образите на ганстери и злодеи, е починал на 73-годишна възраст след прекаран инсулт, пише в. \"Дейли стар\", цитиран от БТА. Сред най-известните продукции с участието на Драго са \"Недосегаемите\" на Брайън де Палма и \"Бледият ездач\" на Клинт Истууд. В телевизията актьорът се е снимал в сериали като \"Досиетата Х\" и \"Уокър, тексаският рейнджър\" с Чък Норис. Били Драго, роден Уилям Юджийн Бъроус в артистично семейство, започва кариерата си като журналист, преди да се отдаде на актьорската професия в края на 70-те години на миналия век. Драго се е снимал и в клипа към парчето \"You Rock My World\" от 2001 г. на Майкъл Джексън. Освен като журналист и актьор, Били Драго е работил и като каскадьор.", "date": "2019.06.27", "title": "Актьорът Били Драго, известен от сериала \"Досиетата Х\", почина на 73 години (Видео)"}
{"url": "https://www.24chasa.bg/novini/article/7529546", "text": "Точно на четвъртия месец след убийството на таксиметровия шофьор Красимир И., извършено на 27 февруари тази година, Окръжната прокуратура в Разград постигна ефективно наказание от 25 години лишаване от свобода при строг режим. До произнасяне на присъдата на Разградския окръжен съд днес се стигна, след като 22-годишният Сали П., който за 20 лева извърши грабежа, а след това уби 63-годишния шофьор на такси, се призна за виновен и поиска делото срещу него да се гледа при условията на съкратено съдебно следствие. Така подсъдимият избегна доживотен затвор, колкото поиска в обвинителната си реч представителят на обвинението за извършеното тежко престъпление, съобщиха от пресцентъра на прокуратурата. След намаляване на присъдата с една трета заради съкратената съдебна процедура състав на Разградския окръжен съд прие поисканото от прокурора наказание от 25 години лишаване от свобода за подсъдимия. В последната си дума Сали изрази формално съжаление за „постъпката“ си и се извини на присъстващите в залата близки на убития таксиметров шофьор. На 27 февруари тази година Сали наел таксиметровия автомобил, управляван от Красимир И. Два дни преди фаталната среща таксиметровият шофьор навършил 63 години, а Сали П. се върнал от Германия, където работел. След като проиграл на хазарт спечелените в чужбина пари, 22-годишният мъж замислил да си набави средства по престъпен начин. Наел таксито и по пътя от Разград до село Дянково нанесъл 6 удара в областта на шията на водача. Един от ударите прерязал сънната артерия на 63-годишния мъж. За да не бъде разкрит, Сали извлачил тялото на шофьора от автомобила в гориста местност край пътя. Взел оборота от 20 лева, мобилния телефон и таблета на Красимир. По пътя пътувала жена, която забелязала изоставеното такси. Решила, че е станала катастрофа и предложила на Сали помощ, вземайки го за шофьора на таксито. Така Сали бил отведен в центъра на Разград, където камера го засякла в 21,38 ч. Ограбените 20 лева поиграл веднага, после отишъл при своя позната, където разследващите открили кървавите му дрехи, с които е бил в нощта на грабежа, придружен с убийството. Връхната си дреха и мобилния телефон на Красимир Сали изгорил. Присъдата на Разградския окръжен съд подлежи на обжалване пред Апелативния съд във Варна.", "date": "2019.06.27", "title": "25 години затвор за 22-годишния Сали, убил таксиджия в Разград"}
{"url": "https://www.24chasa.bg/novini/article/7529535", "text": "ВМРО поиска резултатите от ревизията на учебното съдържание за неточни и манипулативни факти да бъдат оповестени от Министерство на образованието и науката (МОН). Това обяви по време на брифинг в парламента Милен Михов от ПГ на \"Обединени патриоти\", цитиран от БТА. Михов приветства  \"Ние настояваме МОН да изготви доклад за осъществената проверка за учебното съдържание на всички учебници\", заяви Михов. Според ВМРО докладът трябва да бъде разгледан в ресорната парламентарна комисия и да бъде подложен на широк обществен дебат. Той припомни, че още преди десет месеца от ВМРО са поискали въпросната ревизия. Михов цитира разпоредбите на Закона за училищното и предучилищното образование, според които една от целите е съхраняване и утвърждаване на българския национален дух. От ВМРО изразиха възмущението си от факта, че в учебник на \"Просвета\" по предмета \"Човек и общество\" почетния председател на ДПС - Ахмед Доган е определен като \"учен\" - със съществен принос и името му стои редом с имената на Радой Ралин, Валери Петров и Георги Марков. \"Любопитно е дали това е следствие на неговите дълбоки философски прозрения и занимания с философия или приноса му в хидроинженерното строителство\", коментира Михов. Михов е против в учебниците да се учат музиканти като Софи Маринова, която е представена като изпълнител, прославил страната ни по света. Време е темата за учебното съдържание да бъде затворена и да се изпълнява законът, категоричен бе той. \"Припомняме също така, че в учебниците съществуваха редица недомислици, свързани с османското присъствие по българските земи. В учебниците по литература имаше интерпретации, които учудват на пръв поглед. Така например в учебника по литература за пети клас \"Даваш ли, даваш Балканджи Йово?\" е представен като \"конфликт\" между непокорните българи и чуждите насилници\", каза още депутатът.", "date": "2019.06.27", "title": "ВМРО: Според учебници Ахмед Доган е учен, а Софи Маринова е прославила България"}
{"url": "https://www.24chasa.bg/novini/article/7528853", "text": "Роботизираната система Da Vinci, с която се извършват безкръвни и щадящи гинекологични и урологични операции, вече е достъпна и в най-голямата АГ болница у нас - \"Майчин дом\". Това е втората държавна болница у нас, след Плевен, която разполага с такъв апарат, но той е от последна генерация, което го прави уникален за страната ни. По въвеждане на новата технология изпреварваме дори големи модерни болници във Флорида, където това ще се случи след месец. Откриването на системата се състоя на специална церемония в \"Майчин дом\", като заедно с нея бе представено и обновеното фоайе на болницата, както и учреден състава на болничното настоятелство. В събитието за освещаване и откриване участва и Негово Светейшество Патриарх Неофит I. Като празник окачестви днешния ден и здравният министър Кирил Ананиев, който също присъства на събитието.  \"Не всички държави могат да си позволят новата високоспециализирана технология, с която „Майчин дом“ вече разполага, а роботът е важен, тъй като с него в световен мащаб е спасен животът на над 5 млн. души\", каза той и допълни, че от апарата Da Vinci ще могат да се възползват пациенти от цялата страна. Разходите по операциите с апарата се покрива от здравната каса, но частично, затова ще се обсъжда вариант за увеличение на цената на клиничната пътека, стана ясно още от думите му.  \"Предимствата на роботизираната хирургия са безспорни, защото става въпрос за ендоскопска операция, т.е. не се отваря коремът на пациента, а възстановяването е много по-бързо. Не на последно място тази машина усъвършенства човешкия потенциал - движения, очи, така че роботът е върхова технология. Тя присъства в България над 10 години, благодарение на проф. Горчев в Плевен, но тук имаме последна генерация с ISG камера. Тя позволява чрез вкарване на специално флурисциращо багрило в пациента, да светват лимфните възли с метастазите, където има ракови клетки, което е революционно в цял свят и в България се нарежда на челно място, защото в много държави последната генерация роботи липса\", обясни предимствата на новата технология шефът на \"Майчин дом\" проф. Иван Костов.  Инвестицията за закупуването на технологията възлиза на стойност 6 000 000 лв. и се осъществява съвместно от \"Майчин дом\", Министерството на здравеопазването и Медицински университет – София. Тя ще се ползва и от уролозите на Александровска болница.  \"Първите операции с робота Da Vinci ще започнат още от следващата седмица, но те ще бъдат, за да можем да сглобим екипа. Всяко едно високотехнологично начало изисква голяма подготовка. Необходимо е и да се обучат специалистите за работа с робота. След това трябва да сключим и договор с касата, за да може пациентите, които се осигуряват да не плащат от джоба си, тъй като това са много скъпи операции. Когато всичко това се случи, ще започнем ежедневно да оперираме\", обясни проф. Костов. Очаква се това да се случи до няколко месеца. Всеки, който има нужда, ще може да се оперира и преди това, но преди да се сключи договор с НЗОК, операцията ще струва 8000 лв.    Основно роботът се използва за операции при тумори, предимно злокачествени. Гинекологичните операции по-специално включват рак на лигавицата на матката, тумори на яйчниците, ранен стадий на рак на шийката на матката. Освен с нова апаратура, \"Майчин дом\" се сдоби и с нов състав на болничното настоятелство, което също бе представено на церемонията днес. В него влизат Цвета Караянчева, председател на Народното събрание, Йорданка Фандъкова, кмет на Столична община, Мая Манолова, омбудсман на Република България, Венелина Гочева, издател и управител на Медийна група България, Негово Високопреосвещенство Антоний – Западноевропейски митрополит и известният хирург д-р Кубрат Сакскобургготски. \"Като кмет и представител на общината съм част от настоятелството, защото за всеки кмет е важно гражданите да имат достъп до качествено здравеопазване. Общинското здравеопазване даде един добър мениджър в лицето на проф. Иван Костов. Лекарите и лично проф. Костов застанаха зад една от най-важните програми за скрининг на рака на млечната жена, като за 5 години са прегледани 19 000 жени и още над 300 за миомна болест през тази година\", каза от своя страна и кмета на София Йорданка Фандъкова. \"Майчин дом\" не е само болница, а болница с мисия да помага, пази и поема в ръцете си най-крехките същества. Ако няма обучени лекари, хора със сърце и мисъл към пациентите, каквато и техника да има, е без значение. Законодателно ще имате в мое лице лобист, ще бъда винаги на линия, когато някой има нужда да помогнем и да променим нещо за благото на българските граждани\", заяви в своето обръщение и председателят на НС Цвета Караянчева. \"Поканата на проф. Иван Костов да стана част от болничното настоятелство приех заради проф. Асен Николов. Преди много години в среднощен и много емоционален разговор с него на тема какво са лекарите в България и какво са българските журналисти се роди на другия ден сутринта идеята за \"Лекарите, на които вярваме\". Вече няколко години правим заедно и разширяваме този проект. Гледайки историята на \"Майчин дом\", видях, че лекарите са пътували в чужбина, но са се връщали и аз смятам, че това е най-важното. Затова в. \"24 часа\" започва нова рубрика - \"Нова генерация лекари, на които вярваме\". Ще чакаме имената на хората, които вие изпращате, за да разкажем за тях и да се върнат\", разказа и издателят на в. \"24 часа\" Венелина Гочева.  \"Новата високотехнологична система ще направи още по-качествено здравеопазването и медицинската услуга, които болницата предлага. Изпитвам респект към люлката на акушеро-гинекологията, към лекарите и медицинските специалисти, затова ще съм тук, за да ви напомням, че трябва да се оценява справедливо труда им\", каза и омбудсманът Мая Манолова. \"За всеки един духовник е чест да бъде част от настоятелството на болница като \"Майчин дом\". Всички, които се трудите за появата на новородените деца, сте своеобразни асистенти на Бог. Създаването и запазването на живота е основен дълг и грижа на всеки от нас\", обърна се към всички гости митрополит Антоний.", "date": "2019.06.27", "title": "\"Майчин дом\" въвежда робота за безкръвни операции Da Vinci (Видео)"}
{"url": "https://www.24chasa.bg/novini/article/7529559", "text": "\"Фабрика\" за бъдещи ръководители - Централната школа на Комунистическата партия - вероятно е най-загадъчното учебно заведение в Китай. В нея се обучават кадри, призвани да поемат най-висши постове. Партийната школа, като цяло много тайнствена, по изключение отвори вчера врати за чуждестранните медии, за внимателно подготвена визита, при която малко неща бяха оставени на случайността. Обучението черпи от най-добрите източници: в класна стая, във видео, прожектирано на огромен екран, Си Цзинпин заявява, че \"чистите води и зелените планини са толкова ценни, колкото и парите от злато и сребро\". Учениците слушат с религиозно благоговение думите на президента. Те посещават курс за \"Размислите на Си Цзинпин и екологичната цивилизация\". Сегашният президент е бил директор на школата, преди да поеме управлението на държавата, следвайки по стъпките своя предшественик Ху Цзинтао. Дори Мао Цзедун е заемал този пост, преди през 1949 г. да провъзгласи основаването на комунистически Китай. В чест на това престижно наследство зелените пространства в комплекса, намиращ се в северната част на Пекин, са осеяни със статуи на бивши ръководители и с политически лозунги. Основаното през 1933 г. учебно заведение посреща всяка седмица около 1600 ученици на средна възраст около 40 години. Всички те вече работят в апарата на режима, подобно на говорителка на министерството на външните работи, забелязана от журналист от АФП. Никой не е бил упълномощен да говори пред журналисти. \"Чрез теоретично обучение и възпитание в партийния дух укрепваме солидарността в Партията. Тук сме, за да служим на ръководството на Партията и това на страната\", казва заместник-ръководителят по академичните въпроси в школата Ван Ган. Програмата на обучението включва курсове по марксизъм-ленинизъм, по размислите на Мао Цзедун или Теорията на Дън Сяопин (архитект на икономическите реформи в края на 70-те години на миналия век, поставили началото на мълниеносния икономически възход на Китай), но и по икономика, военни и международни въпроси. Според китайските медии отсъствия от занятия не се разрешават без основателна причина, а в комплекса цари строга дисциплина. От идването си на власт през 2012 г. Си затегна значително хватката на Китайската комунистическа партия (ККП) върху обществото. Тази линия се открива и в педагогиката на школата. \"Естествено, забраняваме всяка дискусия или теми, които влизат в противоречие с важните решения\", на ръководителите, казва Ван. В часовете обаче \"говорим също за Културната революция и случилото се на \"Тянанмън\", за да се разбере по-добре историята и човек да избере по-добре кой път да следва\", уверява той. Т. нар. Културна революция (продължителен период на хаос, докарал страната до ръба на гражданска война след 1966 г.) и кървавото потушаване на демонстрациите на площад \"Тянанмън\" в Пекин през 1989 г. са теми табу и днес и са обект на цензура в страната. Изправена пред историческото бреме, ККП уверява, че вече черпи легитимността си от икономическия възход на страната, превърнала се за няколко десетилетия във втората по големина икономика в света. \"Установяваме нарастващ интерес\" на младите хора към Партията, твърди Чжу Линцзюн, заместник-ръководител на партийната школа, отговарящ за размислите върху еволюцията на ККП. Някога \"откъснато от света\" и затворено в себе си, днес учебното заведение дава повече възможности на преподавателите си да пътуват в чужбина на обмен, твърди китайският печат. То може да се похвали също с авторитетни чуждестранни гости като германския канцлер Ангела Меркел, бившия американски държавен секретар Хенри Кисинджър или бившия генерален секретар на ООН Бан Ки-мун, а учебните курсове включват най-актуалното в момента - търговската война с Вашингтон. \"Китайската и американската икономика са силно допълващи се, възприетият от правителството на Тръмп подход, състоящ се в налагане на санкции и допълнителни мита, само ще изостри вече съществуващите проблеми\", отбелязва Юй Цзюн, заместник-декан на Международния институт за стратегически изследвания, в изказване в партийната школа. \"С интернет и изкуствения интелект начинът на мислене на младите поколения се променя\", казва Чжу, забил нос в бележките си. \"Трябва да обмислим нови начини за комуникиране с младите поколения\", допълва той. (От БТА)", "date": "2019.06.27", "title": "Централната партийна школа подготвя бъдещите лидери на Китай"}
{"url": "https://www.24chasa.bg/novini/article/7529556", "text": "Горски пожар бушува в Североизточна Испания, разпростирайки се върху площ от 5500 хектара и предизвиквайки евакуацията на 53 души, предаде Асошиейтед прес. 120-членно специализирано подразделение на испанската армия се присъедини към местните пожарникари, които работят денонощно за овладяване на пламъците, бушуващи в труднодостъпен хълмист терен близо до река Ебро, предаде БТА. Регионалният вътрешен министър на Каталуня каза днес, че 20 000 хектара са застрашени при най-големия горски пожар в испанската област от две десетилетия. Властите подозират, че възпламеняването на пожара може да се дължи на неправилно складиран тор, отбеляза той. Пожарникарите прогнозират, че високите температури и сухото време вероятно ще разпалят още по-силно пламъците.", "date": "2019.06.27", "title": "Горски пожар бушува в Североизточна Испания, евакуират близките градове"}
{"url": "https://www.24chasa.bg/novini/article/7529558", "text": "Грузия иска опита на България в производството на етерично-маслени култури. Това стана ясно по време на среща между министъра на земеделието, храните и горите Десислава Танева и извънредния и пълномощен посланик на Грузия в България Н.Пр.Тамара Лилуашвили. От страна на Грузия бе поискано експертно сътрудничество и научен опит в областта на розопроизводството. Министър Танева заяви, че страната ни е готова да сътрудничи и подчерта, че има ръст при производството на етерично-маслени култури. Тя допълни, че има изградени големи преработвателни предприятия, а и българското розово масло е със защитено географско указание от Европейската комисия. „България има Институт по розата в Казанлък, където работят едни от най-добрите научни специалисти, от които Грузия може да почерпи опит“, категорична бе тя. От своя страна Н.Пр.Тамара Лилуашвили благодари и заяви, че за Грузия е чест да почерпи опит от България, която е сред водещите производители на етерично-маслени култури. По време на срещата двете страни обсъдиха и възможността за сътрудничество в областта на винопроизводството и търговията със селскостопански стоки.", "date": "2019.06.27", "title": "България е готова да сътрудничи на Грузия в производството на етерично-маслени култури"}
{"url": "https://www.24chasa.bg/novini/article/7529675", "text": "През 2018 г. средната цена на един декар земеделска земя в област Добрич достига 1697 лв. при средна цена за страната 941 лева на декар – съобщават от регионалното статистическо бюро. Спрямо предходната година средната цена на земеделската земя в област Добрич намалява с 16.5%,, но продължава да бъде най-висока в страната. Най-скъпо се търгува земята в района на община Балчик - 2635 лв. за декар, следва община Каварна - 2 369 лв за декар, и община Шабла с цена на декар земеделска земя от 2312 лв. През миналата година средната цена на рентата на един декар наета или арендувана земеделска земя в област Добрич достига 91 лв., което е с 4.6% по-високо спрямо 2017 г., информират още от статистиката. В страната средната цена на рентата на един декар земеделска земя достига 48 лева. Най-висока рента е давана в община Балчик -102 лв. На втора място е община Добричка с 93 лв. рента за декар земеделска земя. Следват общините Добрич и Шабла с 92 лв.. 91 лв. е рентата на чернозема в Каварненско. В община Генерал Тошево сумата е 88 лв., в Тервел - 84 лв., в Крушари - 81 лв..", "date": "2019.06.27", "title": "В община Балчик - 102 лева рента за дка и 2635 лв цена за чернозема"}
{"url": "https://www.24chasa.bg/novini/article/7529555", "text": "Бомбената заплаха за пътнически самолет на \"Еър Индия\", пътуващ за САЩ, е била фалшива, каза представител на индийската авиокомпания, цитиран от Ройтерс и БТА. По-рано \"Еър Индия\" заяви, че неин самолет, пътуващ от Мумбай за Нюарк, е кацнал като предохранителна мярка на летище \"Станстед\" в Лондон заради бомбена заплаха. Цитираният служител каза, че самолетът е продължил своето пътуване. По думите му на летището в Мумбай е бил получен фалшив сигнал за бомба. Той заяви, че няма заплаха за сигурността. Но Ройтерс пък уточни, че самолетът още е на летище Станстед и не е продължил полета си. Индийският пътнически самолет е бил ескортиран от британски изтребители, за да се приземи в Лондон. Летище \"Станстед\" каза, че пистата му отново е била отворена след кацането на самолета на \"Еър Индия\", който е бил паркиран на отделено място, където са пристигнали полицаи.", "date": "2019.06.27", "title": "Бомбената заплаха за кацналия в Лондон индийски самолет е била фалшива"}
{"url": "https://www.24chasa.bg/novini/article/7529569", "text": "Утре - 28 юни, в 9,30 ч. Агенция „Пътна инфраструктура“ организира работна среща с Инициативните комитети от Драгичево и Мала Кория по повод организацията на движение по път I-1 през Владая. Жителите на Драгичево желаят да се запази реверсивното движение с осигуряване на две ленти за движение за София сутрин, с което се подобрява пропускателната способност в отсечката, а жителите на Мала Кория настояват то да се премахне, съобщават от пресцентъра на Агенция \"Пътна инфраструктура\". Агенция „Пътна инфраструктура“ предлага в диалог с инициативните комитети да се реши въпросът, защото е неприемливо две съседни населени места, които са на разстояние около 9 км едно от друго, да не могат да постигнат съгласие и да предприемат блокиране на натоварен пътен участък, застрашаващи безопасността на движение на всички останали шофьори. На срещата е поканен и кметът на район Витоша Теодор Петков.", "date": "2019.06.27", "title": "АПИ: Комитетите от Драгичево и Мала Кория заедно трябва да решат за пътя през Владая"}
{"url": "https://www.24chasa.bg/novini/article/7529767", "text": "Седмокласниците в София и техните родители могат да видят оценените изпитни работи на учениците от националното външно оценяване по български език и литература /БЕЛ/, по математика и по чужд език. Това съобщават от Регионалното управление на образованието в София-град. По БЕЛ учениците могат да видят изпитните си работи на 28 юни, на 1 и 2 юли в Професионалната гимназия по електротехника и автоматика, в кв. \"Овча купел\", на бул. \"Овча купел\" 1 - от 8.30 до 12.00 часа, и от 13.30 до 17.30 часа. По математика седмокласниците могат да видят изпитните си работи на 28 юни, на 1 и 2 юли в Софийската професионална гимназия по електроника \"Джон Атанасов\", в кв. \"Изток\", на ул. \"Райко Алексиев\" 46 - от 8.30 до 12.00 часа, и от 13.30 до 17.30 часа. По чужд език учениците ще може да се запознаят с оценените си работи на 28 юни, на 1 и 2 юли в заседателната зала на четвъртия етаж в РУО-София-град, на ул. \"Антим Първи\" 17 - от 8.30 до 12.30 часа, и от 13.30 до 16.30 часа. Съгласно чл. 46 на Наредба 11 от 1 септември 2016 г. за оценяване на резултатите от обучението на учениците, оценките от външното оценяване не може да се променят, информира Ваня Кастрева - началник на Регионалното управление на образованието в София-град.", "date": "2019.06.27", "title": "Седмокласниците в София могат да видят\nизпитите си по външно оценяване в училищата"}
{"url": "https://www.24chasa.bg/novini/article/7529676", "text": "Когато говорим за съвременната икономика, на преден план излиза цифровизацията като условие за повишаване на конкурентоспособността на нашите предприятия, за по-добър жизнен стандарт, за нови икономически модели. Нито един сектор днес не може да върви напред без технологиите – те са от земеделието до производството, от образованието до здравните услуги. Длъжни сме обаче да не изпускаме от контрол тази трансформация, за да сме сигурни, че човекът ще остане в центъра и ще сме способни да предвидим възможните нежелани ефекти. Това заяви българският еврокомисар за цифровата икономика и общество Мария Габриел по време на второто издание на Пловдивския икономически форум. Тя очерта и целта да продължи премахването на пречките пред цифровизацията, но при спазване на основните европейски ценности като недискриминацията, неприкосновеността, достойнството и справедливостта, съобщиха от пресцентъра на Еврокомисията. Българският еврокомисар наблегна, че благодарение на цифровия единен пазар вече няма такси за роуминг, блокирането на географски принцип бе премахнато, а неличните данни могат да се движат свободно. „Има обаче много предизвикателства по пътя към цифровото бъдеще. Само част от европейските компании са цифровизирани. През 2017 г. 25% от големите предприятия в ЕС и не повече от 10% от малките и средните предприятия са използвали анализ на голям обем от данни. Затова предложих нова програма „Цифрова Европа“ с бюджет 9,2 милиарда евро, която да подкрепя и цифровата трансформация на предприятията. Тя ще инвестира в цифрови иновационни хъбове, нови технологии като суперкомпютрите и изкуствения интелект, цифрови умения, киберсигурност. Трябва да има иновационен хъб във всеки един от 273-те региона на ЕС, за да бъде всяка компания на една ръка разстояние от него. Такава е моята амбиция“, заяви Мария Габриел. Комисарят обърна специално внимание на цифровите умения като ключов елемент за успешна цифрова трансформация. За да се даде възможност на повече млади хора да придобият високи цифрови умения, вече една година се изпълнява схемата за трансграничен стаж „Цифрова възможност“. Предложението на Мария Габриел е тя да продължи и в следващия програмен период. Според нея, с развитието на нововъзникващи технологии като изкуствения интелект все по-осезаемо се усеща липсата на достатъчен брой специалисти с високи цифрови умения. По отношение на изкуствения интелект, комисарят прикани всички, които работят по темата, да се включат в тестовата фаза на етичните насоки, чието начало тя постави вчера. „Трябва да съберем колкото може повече опит, така че насоките да могат да бъдат подобрени допълнително през следващата година. Длъжни сме да развием своята политика така, че да позволим на Европа да бъде конкурентоспособна в областта на изкуствения интелект, като в същото време спазваме нашите основни ценности“, заяви Мария Габриел. Тя подчерта и доброто позициониране на България в развитието на цифрова екосистема. Страната има традиции в информационните технологии и електрониката и е дом на около 10 000 компании в ИКТ сектора. Седем от всеки десет изнасят стоки и услуги. Оборотът на сектора е нараснал с 300% през последните седем години и сега е достигнал до 2,5 милиарда евро. България държи водеща позиция в по отношение на сертифицирани професионалисти в информационните технологии – трето място в Европа и десето в света. „През изминалата година имаше над 600 събития, организирани по време на Европейската седмица на програмирането, в редица от които участвах. Включиха се повече от 30 хиляди души в цялата страна. България беше избрана да бъде дом за един от осемте суперкомпютри в Европа от световен клас. Суперкомпютърът в София ще бъде най-мощният в Източна Европа и един от 50 най-мощни в света. Това показва потенциала на България да бъде в предните редици при оформянето и прилагането на европейската цифрова политика“, добави Мария Габриел. Тя привлече вниманието върху новите програми „Цифрова Европа“ и „Хоризонт Европа“, насърчавайки участниците да използват възможностите, които те им предоставят. Те предвиждат инвестиции в изкуствен интелект и роботика, интернет от ново поколение, суперкомпютри, анализ на големи обеми от данни, като основната им цел е върховите цифрови технологии да бъдат достъпни за всички.", "date": "2019.06.27", "title": "Мария Габриел: Цифровизацията е условие за по-конкурентна европейска икономика"}
{"url": "https://www.24chasa.bg/novini/article/7529194", "text": "От август Белград ще има ново международно пристанище за пътнически кораби, което вече се строи в община Земун, съобщи националната телевизия РТС. Стойността на проекта е 1,5 милиона евро, а изпълнението му е резултат от сътрудничеството на министерството на строителството, транспорта и инфраструктурата и на столичните власти. Строителството на пристанището е започнало през май и се очаква да приключи до края на август. Кметът на Белград Зоран Радойчич смята, че то ще увеличи броя на туристите, които пристигат с круизни и пътнически кораби, предаде БТА. Радойчич каза, че миналата година в Белград са пристигнали 550 международни круизни кораба, а с новото пристанище се очаква броят им да достигне 750.", "date": "2019.06.27", "title": "Белград с ново международно пристанище за пътнически кораби от август"}
{"url": "https://www.24chasa.bg/novini/article/7529212", "text": "Руски специалисти пуснаха на свобода първата партида от пленените животни в Приморския край - две косатки и шест белуги в естествената им среда, предаде ТАСС. Морските бозайници бяха доставени до нос Перовски в Хабаровския край. Преди освобождаването на животните специалистите са направили всички необходими изследвания, като здравните им показатели са били добри. Върху животните е била поставена спътникова сигнализация, която ще позволи на учените да проследят придвижването им. По този начин ще бъдат събрани данни за поведението на пуснатите на свобода косатки и белуги, предаде БТА. От лятото на миналата година в залива Средная в Приморския край бяха държани в плен 90 белуги и 11 косатки, предназначени за продажба в Китай, припомня агенцията. В момента се провежда акция по тяхното освобождаване.", "date": "2019.06.27", "title": "Първата партида от пленените косатки и белуги беше пусната на свобода"}
{"url": "https://www.24chasa.bg/novini/article/7529216", "text": "беше освободен от ареста срещу парична гаранция от 10 000 лева. Решението е на Пловдивския апелативен съд и е окончателно. Вежди Иляз беше задържан за причиняване на смърт по непредпазливост 4 дни след като в крайпътна канавка беше открит прегазения труп на 37-годишния велосипедист Месут Мустафа. Инцидентът е станал на 14 срещу 15 юни край разклона за село Загорско. Полицаи откриха Вежди след като издириха автомобила, с който бил прегазен велосипедистът, в гараж в кирковското село Метличина. Апелативните магистрати са приели, че няма опасност Вежди да извърши друго престъпление или да се укрие. Мотивите са, че мъжът има бизнес в България. Освен това след катастрофата Вежди не е напускал България и не се е укрил в Швеция, чийто гражданин е. Магистратите смятат, че мъжът не е направил опит да скрие автомобила, въпреки че е имал такава възможност.", "date": "2019.06.27", "title": "Освободиха от ареста шведа, убил глухоням велосипедист на пътя"}
{"url": "https://www.24chasa.bg/novini/article/7529195", "text": "Около 5000 жители на остров Нова Британия в източната част на Папуа Нова Гвинея избягаха от домовете си след изригването на вулкана Улавун, който е смятан за един от най-опасните в света, съобщиха представители на местните власти, цитирани от Франс прес. Националната авиокомпания отмени полетите си за провинциалната столица Кимбе. Вулканът, който се намира в северната част на острова, започна да изхвърля лава от вчера и отделя гъста колона дим в небето, предава БТА. Австралийският център за наблюдение на вулканични сажди в Дарвин издаде червена тревога за международните авиокомпании. В Кимбе къщите и колите са покрити с тънък слой сажди. Днешни кадри от вулкана обаче показват известен спад в емисиите на сажди. Вулканът Улавун с височина 2334 м на остров Нова Британия в архипелага Бисмарк е един от 16-те Вулкана на Десетилетието, идентифицирани от ООН като заслужаващи специални изследвания заради рисковете от опасни изригвания.", "date": "2019.06.27", "title": "Изригна един от най-опасните вулкани в света - Улавун, 5000 островитяни избягаха от домовете си"}
{"url": "https://www.24chasa.bg/novini/article/7528592", "text": "След смъртта на 6-годишната Мими майка й получи ново писмо от Здравната каса. От институцията я приканват да плати разходите по лечение на дъщеря й в размер на близо 14 000 лева, предаде  От касата пишат на родителите да посочат каква част от сумата за лечението на детето могат да покрият от дарителската сметка. След смъртта на Мими обаче парите вече са дарени на други деца. От Здравната каса съобщиха, че писмото е пристигнало със закъснение и е изпратено още преди да бъде намерено решение на проблема. И допълниха, че вече са осребрили фактурата за лечение на болницата. До последно за живота на Мими се бориха онкохематолозите от ИСУЛ. От болницата потвърдиха, че вчера са получили дължимите пари за лечението на момиченцето.", "date": "2019.06.27", "title": "Родителите на починалата Мими получиха ново писмо от НЗОК за близо 14 000 лв."}
{"url": "https://www.24chasa.bg/novini/article/7529229", "text": "Пълчища гъсеници на бяла американска пеперуда налазиха дърветата по улици, паркове и градини в Пазарджик. На места са образувани огромни паяжини, от които короните на дърветата са побелели. От общинската администрация на Пазарджик съобщиха, че е започнала обработката срещу вредителите, като с биологичен инсектицид вече са обработени над 250 дървета в града. Пръскането се е забавило, заради обилните валежи през последните две седмици в района на Пазарджик. Обработката на площите в градската среда ще продължи до окончателното справяне с популацията на гъсениците, уточни Ива Забуртова от кабинета на кмета на общината. Според експерти сега е пикът на популацията на първото поколение от вредителите, които са многояден вид и нападат над 200 вида растения. Вторият пик ще започне след 20 юли, когато от общинската администрация са планирали повторна обработка на зелените площи в града. През лятото на миналата година дървесните видове в Пазарджик също бяха налазени от гъсеници на бяла американска пеперуда.", "date": "2019.06.27", "title": "Гъсеници на бяла американска пеперуда налазиха дърветата в Пазарджик"}
{"url": "https://www.24chasa.bg/novini/article/7529261", "text": "55-годишна варненка е откарана в болница с изгаряния, след като опитала с огън да унищожи гнезно на оси на терасата си. Опасност за живота й няма. При пожара е пламнала една от стаите в апартамента, унищожени са дограма, ламиниран паркет, завеси, мебели, опушени са 4 кв. м стени. Още една жена, на 58 години, е пострадала при пожар в дома си във Варна, поради небрежност. Жената готвила на терасата на апартамента си, но печката пламнала. При опита сама да се справи със ситуацията, е вдишала дим, заради което е откарана в болница, без опасност за живота.", "date": "2019.06.27", "title": "Варненка опита да гори гнездо на оси, подпали си апартамента"}
{"url": "https://www.24chasa.bg/novini/article/7529218", "text": "Човек може да спори с някого за различни „факти“, които всъщност са мнения. Темата е разработена от екип на Университета Йерусалим, ръководен от Анат Марил. Проблемът в такива спорове не се корени в дезинформираността или „фалшивите новини“, а както често пъти – в човешкия мозък, пише . Интерпретацията на фактите варира според убежденията на човек, което е напълно логично и разбираемо, колкото и да е дразнещо, когато спорим с някого. Проучване по темата открива, че сред хората се забелязва интересна тенденция несъзнателно да приемат мненията, с които са съгласни, като факти. Според учените всичко се свежда до ефекта Струуп, при който ако имената на цветовете са написани в друг цвят, хората се затрудняват да назоват името на цвета, в който са изписани буквите, тъй като цялостната дума посочва друг цвят. В проучването на Университета Йерусалим участниците потвърждават, че ефектътСтрууп е приложим и що се отнася до способността на хората да анализират истинността на различни изказвания. На участниците е даден граматичен тест, пълен с мнения като „Интернетът прави хората по-изолирани“ или „Интернетът прави хората по-социални“. По-късно участниците са попитани с кое от противопоставящите се твърдения са съгласни. Наблюдение на мозъчната дейност на участниците показва, че реагират на тях като на факти. В друг тест учените включват мнения като „Кориандърът е вкусен“ и противоположното – „Кориандърът е отвратителен“, а участниците трябва да го определят като положително или отрицателно, натискайки бутон с „да“ или „не“. Независимо дали твърденията са положителни или отрицателни, учените установяват, че участниците казват „да“ на мненията, с които са съгласни, много по-бързо, независимо дали те са положителни или отрицателни. Това означава, че когато човек е верен на убежденията си е трудно да бъде убеден, че те не са факти. За щастие учените разработват и лек срещу този психологически феномен – психологически подход, чрез който предубедеността може да бъде прескочена.", "date": "2019.06.27", "title": "Приемаме мненията като факти заради ефекта Струуп"}
{"url": "https://www.24chasa.bg/novini/article/7529264", "text": "Пътнически самолет на \"Еър Индия\", летящ от Мумбай за Ню Йорк, кацна извънредно на лондонското летище \"Станстед\" след получена бомбена заплаха, съобщи в Туитър индийската авиокомпания, цитирана от Ройтерс. Неин говорител не бе намерен от агенцията за подробности и коментар по случая, предаде БТА.                                                                                                                                                                                                                                                                                                                       ", "date": "2019.06.27", "title": "Индийски самолет кацна извънредно в Лондон заради бомбена заплаха"}
{"url": "https://www.24chasa.bg/novini/article/7529272", "text": "Министрите на отбраната от НАТО обсъждаха вчера как да възпрат Русия от изненадваща ракетна атака срещу Европа, ако основополагащият договор за наземно базираните ракети прекрати действието си следващия месец, предаде БТА.  Освен ако Русия не реши в последния момент да се се върне към договора, което НАТО не очаква, САЩ възнамеряват да се изтеглят от Договора за ликвидиране на ракетите със среден и малък обсег (ДРСМО) от 1987 г. на 2 август, като се аргументират с разработването от Русия на ракета, която нарушава споразумението. Москва твърди, че изпълнява стриктно сключения от американския президент Роналд Рейгън и съветския лидер Михаил Горбачов ДРСМО, който премахна арсеналите от ракети със среден обсег на двете най-големи световни ядрени сили. \"Министрите се споразумяха, че НАТО ще отговори, ако Русия не се върне към изпълнение на договора\", каза пред журналисти генералният секретар на пакта Йенс Столтенберг на срещата в Брюксел. \"Те ще трябва да поемат цялата отговорност за денонсирането на договора\", каза Столтенберг, въпреки че подчерта, че НАТО няма да разположи, способни да носят ядрено оръжие, наземно базирани ракети със среден обсег в Европа, както се случи през 80-те години. Американски и британски разузнавателни данни показват, че Русия е извършила изпитания на крилатата ракета с наземно базиране SSC-8, която нарушава забраната на ДРСМО за наземно разположени ракети с обсег от 500 до 5500 км, казаха дипломати от НАТО. НАТО твърди, че подобни ракети са трудни за засичане и оставят по-малко време за предупреждение от ракетите с голям обсег, като повишават вероятността при конфликт да бъдат използвани ядрени оръжия. Спорът около ракетите бележи по-нататъшното влошаване на отношенията между Изтока и Запада, които са обтегнати след анексията на Крим от Русия през 2014 г., и предизвиква опасения от надпревара във въоръжаването между Русия, САЩ и Китай, който също разработва ракети. Столтенберг каза, че министрите на отбраната разглеждат различни варианти, включително повече учения, с използване на конвенционални оръжия и подобряване на разузнаването и наблюдението, както и на противовъздушната отбрана. Дипломати казаха пред Ройтерс, че варианта с полети на изтребители Ф-16 и бомбардировачи Б-52, способни да носят ядрено оръжие, и дислокацията на морско базираните ракетни системи също се обсъждат. Подобни стъпки имат за цел да подчертаят решимостта на НАТО да защити Европа и да повиши икономическата и военна цена за Русия от всяка възможна ракетна атака. Министърът на отбраната на Люксембург Франсоа Бош каза, че макар дипломатите да продължават, да призовават Москва да унищожи ракетите Ес Ес Си 8 (SSC-8), НАТО се нуждае също от \"военен отговор\", защото на карта е поставена сигурността на Европа. Последно дипломатическо усилие Постоянните представители на страните членки в НАТО се очаква да се срещнат с руски представители в рамките на Съвета Русия-НАТО следващата седмица, за да направят последно отчаяно усилие за спасяване на ДРСМО, преди изтичането на крайния срок през август. Катрин Уийлбарджър, и. д. помощник-министър на отбраната на САЩ, каза, че макар Русия все още да има време да промени курса си, \"ние не смятаме, че тя ще го направи\". Преди началото на министерската среща Столтенберг не изключи, че НАТО може да преконфигурира своята система за противоракетна отбрана (ПРО) в Югоизточна Европа за възпиране на руски ракети. След като САЩ инвестираха милиарди долари, поддържаните от НАТО радар и системи за ПРО са насочени към Иран, казват служители, и пактът нееднократно е заявявал, че те не са насочени срещу Русия, както твърди Москва. САЩ заявяват, че ще се фокусират също към разработването на конвенционални ракети, които да послужат за възпиране едновременно срещу Русия и Китай, който не е страна по ДРСМО и е обявил намерението си да развива нови технологии, включително нови крилата ракети. \"Трябва да създадем прецизни (ракети) с голям обсег\", каза във вторник пред журналисти на път за Брюксел и.д. американски министър на отбраната Марк Еспър и добави: \"Излизането от ДРСМО ще ни позволи да направим това по неядрен начин, по конвенционален начин. И това ще ни позволи да отговорим не само на Русия, но и на Китай\". Европейски съюзници са обезпокоени, че ще бъдат въвлечени в ядрена надпревара между Москва и Вашингтон.", "date": "2019.06.27", "title": "НАТО обсъжда вариантите срещу новата ракетна заплаха от страна на Русия"}
{"url": "https://www.24chasa.bg/novini/article/7528937", "text": "Полицията в южния Гуанси-джуански автономен район е арестувала 55 лица, заподозрени за организирането и участието в мащабна схема за финансови измами на стойност 4,3 милиарда юана (625 млн. долара),  Общо 38 800 души са участвали във финансовата пирамида, маскирана като продажба на козметични продукти. В края на 2017 г. местната полицията започна разследване на компания, наречена „Банмейла\", която твърдяла, че от продажбата на нейни продукти могат да се печелят между 500 000 до 5 милиона юана годишно. След шест месеца властите установили, че лицата, ръководещи фирмата често създавали нови компании, за да избегнат контрола и отворили множество сметки на имената на други хора, за да прехвърлят средства. През октомври 2018 г. полицията организира акции в градовете Гуанджоу, Гуейлин, Нанннин и Юлин, арестувайки 55 от важните членове на пирамидата и конфискувайки средства и активи за над 700 милиона юана.", "date": "2019.06.27", "title": "Китайската полиция разби финансова пирамида за 4,3 млрд. юана"}
{"url": "https://www.24chasa.bg/novini/article/7529357", "text": "Депутатите приеха на първо четене Законопроекта за марките и географските означения. Общо гласуваха 110 народни представители, от които \"за\" бяха 74, други 33 гласуваха \"въздържал се\". Според вносителя целта на предложения законопроект е транспониране в националното законодателство на разпоредбите на европейска директива, с която се постига сближаване на законодателствата на държавите членки. В директивата се приема, че в държавите членки следва да се въведат основните принципи, а всяка от тях да приеме собствени правила, предава БТА. С директивата се гарантира една и съща защита в различните правни системи на държавите членки. С разпоредбите на закона се уреждат условията и реда за регистрация на марките и географските означения, правата, произтичащи от нея, както и защитата на тези права. Според доклада на водещата парламентарна комисия по икономическа политика и туризъм ключовите промени касаят защита на наименованията за произход и географските указания, засилване закрилата срещу недобросъвестните заявявания на търговски марки и активна борба срещу фалшифицирането на марките. Със закона се създават държавен регистър на марките и държавен регистър за географските означения.", "date": "2019.06.27", "title": "Депутатите приеха на първо четене Законопроекта за марките и географските означения"}
{"url": "https://www.24chasa.bg/novini/article/7529360", "text": "\"Служа на Република България!\" С тези думи вицеадмирал Митко Петев сдаде длъжността командир на Военноморските сили на контраадмирал Кирил Михайлов на тържествена церемония пред щаба на флота във Варна. На церемонията присъства началникът на отбраната генерал Андрей Боцев. Бе прочетен Указ на президента на републиката Румен Радев от 30-и април тази година и заповед на министъра на отбраната от 29 май, с който Петев е удостоен със следващо висше офицерско звание „вицеадмирал“. Той е освободен от длъжността „Командир на Военноморските сили на Република България“ и е назначен като „Военен представител на началника на отбраната във Военния комитет на НАТО и във Военния комитет на Европейския съюз“.", "date": "2019.06.27", "title": "С военен ритуал и почести смениха командира на ВМС"}
{"url": "https://www.24chasa.bg/novini/article/7529369", "text": "Централата на БСП на столичната ул. „Позитано“ №20 замръкна снощи облепена с плакати с призива „Нинова оставка“, съобщиха пред   очевидци. Те изпратиха и снимки от мястото. Плакати с „Нинова оставка“ освен на стените на соццентралата има и по околните дървета. Авторите на плакатите засега са неизвестни, но се предполага, че са дело на недоволни от политиката на лидера Корнелия Нинова социалисти. На Националния съвет тя подаде оставка след загубата на европейските избори, но на конгреса на столетницата се отметна и я оттегли, за да „спаси партията от алчни бизнесмени“ с отворени портфейли. Искането за оставката на Нинова идва след като днес в парламента тя заяви, че БСП е изхарчила субсидията от 6 млн. лева и не може да върне надвзетите пари. Реално партията е без пукнат лев и във фактически фалит, което обаче не притеснява Нинова.", "date": "2019.06.27", "title": "Облепиха централата на БСП с плакати  \"Нинова оставка\""}
{"url": "https://www.24chasa.bg/novini/article/7529325", "text": "Трябваше и можехме като държава да поискаме и да постигнем много повече по отношение на Преспанското споразумение със Скопие, заяви бившият гръцки премиер Костас Караманлис на предизборен митинг в Солун, предаде агенция МИА, цитирана от БТА. Това бе първата публична изява на Караманлис, откакто през октомври 2009 г. изгуби на изборите и подаде оставка като лидер на партия Нова демокрация. Той говори за икономиката, за бъдещето на страната, както и за външната политика и Преспанското споразумение, според което Македония бе преименувана на Северна Македония. Караманлис каза, че Гърция желае добри отношения с всички съседи. \"За Преспанското споразумение не са нужни много думи. Нова демокрация с право критикува споразумението, правилно постъпи, като не гласува \"за\". Съжалявам само, че не се използва това, което постигнахме в Букурещ през април 2008 г. /на среща на НАТО, на която Гърция използва правото си на вето за членство на Македония заради неразрешения спор за името/, и го постигнахме с много мъка, с големи усилия и на висока цена, политическа цена, партийна цена, лична цена. Трябваше и можехме като държава да поискаме и да постигнем много повече\", изтъкна Караманлис. В 15-минутната си реч бившият гръцки премиер говори и за предстоящите предсрочни избори на 7 юли, като подчерта, че страната се нуждае спешно от политическа стабилност и чувство за сигурност. Караманлис призова гражданите да подкрепят Нова демокрация и нейния лидер Кириакос Мицотакис. \"На Гърция й трябват силно икономическо развитие, инвестиции, много работни места, на обществото му трябва солидарност, но преди всичко на Гърция й е нужно ново национално самочувствие, самоуважение\", каза Караманлис, като добави, че за всичко това е нужно силно правителство с ясна програма за четиригодишен мандат, което само Нова демокрация може да предложи.", "date": "2019.06.27", "title": "Бивши гръцки премиер произнесе първата си реч от 10 години на предизборен митинг в Солун"}
{"url": "https://www.24chasa.bg/novini/article/7529402", "text": "Държавите от ЕС не са длъжни да приемат кораби със спасени мигранти, заяви днес говорител на Европейската комисия. Той отбеляза, че международното право задължава екипажите на плавателните съдове да се притичат на помощ при бедствие. По неговите думи спасителите в подобен случай трябва да се съобразяват с разпорежданията на държавата, към която са се насочили, за да оставят на брега корабокрушенците, предаде БТА. Говорителят направи тези коментари в отговор на въпроси, свързани с кораба \"Сий-уоч 3\", който бе в Средиземно море 14 дни на котва с десетки спасени мигранти край бреговете на Либия. Корабът вчера навлезе в италиански териториални води край остров Лампедуза, въпреки че италианските власти бяха издали забрана за това. Корабът качи на 12 юни на борда 53 мигранти, а по-късно Италия се съгласи да приеме само 11 от тях. ЕК днес уточни, че се опитва да посредничи за намирането на държава от ЕС, която да приюти мигрантите от \"Сий-уоч 3\". Засега нито една европейска страна не е изразила открито готовност да приеме бедстващите чужденци.", "date": "2019.06.27", "title": "Говорител на ЕК: Държавите от ЕС не са длъжни да приемат кораби с мигранти"}
{"url": "https://www.24chasa.bg/novini/article/7529413", "text": "Повече от 24 тона нелегален тютюн - насипен и във вид на цигари, са били унищожени под надзора на митничарите от териториална дирекция \"Дунавска\". Това съобщиха от митницата. Пакетите с нелегалната акцизна стока - 87 021 кутии цигари и 22 261 кг тютюн са били изгорени. Те са иззети по множество случаи, предимно от 2017 и 2018 г., в районите на граничните пунктове с Румъния и на територията на областите Русе, Разград, Силистра, Видин и в община Свищов. От митницата информират, че през миналата година териториалната дирекция \"Дунавска\" е унищожила общо 261 077 кутии цигари и 10 597 кг тютюн. От там припомнят, че конфискуваните тютюневи изделия подлежат на унищожаване след приключване на административните или наказателните производства. Те не могат да бъдат предлагани на търг за публична продажба с цел преработка, каквато процедура има за иззетите горива и алкохол.", "date": "2019.06.27", "title": "Унищожиха повече от 24 тона тютюн на Дунавската митница (Видео)"}
{"url": "https://www.24chasa.bg/novini/article/7529424", "text": "Шофьор блъсна 8-годишно дете на пешеходна пътека в Русе, съобщиха от полицията, цитирани от  . Инцидентът е станал на 26 юни. Произшествието е възникнало на бул. \"Генерал Скобелев\", срещу № 46. Установено е, че товарен автомобил, управляван от 21-годишен младеж, е нарушил правилата за предимство, като не е пропуснал момче на 8 години, бутащо тротинетка, което е пресичало на пешеходна пътека и го е блъснал. Момчето е отведено за преглед в болницата, след което е освободено за домашно лечение с диагноза - охлузвания в областта на ребра. При друг случай - пиян водач е блъснал 16-годишно момче. Инцидентът е станал на ул. \"Св. Димитър Басарбовски\" отново в Русе. На място полицаите са установили екип на спешна помощ, който е отвеждал на носилка пострадал 16-годишен пешеходец, както и лек автомобил, управляван от 37-годишен мъж. Шофьорът е обяснил, че се е движел с колата си, когато изведнъж срещу него на платното излезли трима пешеходци и за да не ги блъсне завил рязко наляво, но колата се завъртяла и е блъснала единия от пешеходците. След извършен преглед в болницата е установено, че 16-годишният младеж е леко пострадал, освободен е за домашно лечение с диагноза - охлузни рани на ръцете и травма на подбедрица. При проверката на водача за алкохол, е устанвена положителна проба от 1.55 промила.", "date": "2019.06.27", "title": "Шофьор блъсна 8-годишно на пешеходна пътека в Русе"}
{"url": "https://www.24chasa.bg/novini/article/7529421", "text": "Най-бързо и ускорено довеждащият път за Индустриална зона Божурище трябва да бъде направен, разпореди министър-председателят Бойко Борисов при днешната инспекция на строителните дейности по изграждането на АМ „Европа“. „Трябва да се стартира незабавно. Чухте какво казват от немските заводи – разпродадени са всички парцели на индустриалната зона. Не само че не си отиват, но идват и още повече. Като дойдат и още по-големите заводи и тази магистрала ще отеснее, още преди да я построят“, каза премиерът Борисов. Министър-председателят провери строителството на трасето от АМ „Европа“ в участъка Драгоман – Сливница. Проектът стартира в средата на месец май тази година, ще бъде завършен до 2021 година и се изпълнява със средства от републиканския бюджет по програма „Ново строителство“ на Агенция „Пътна инфраструктура“. „След нас ще остане това. Всеки работник като си води децата ще им каже: „Аз съм го правил това!“, поколения ще знаят, че бащите им са работили тук“, посочи още Борисов по време на разговорите със строителите и работниците на АМ „Европа“. Премиерът бе категоричен, че при строителните дейности трябва да се опазва археологията и природата. „Искам да вдигнем 10 процента доходите догодина, да дадем повече пари за медицинските сестри сега“, заяви Борисов и добави, че затова е важно възможно най-скоро да се реализират приходи и от тол системата, за да не се разчита само на готовите пари от приходните агенции. В момента се работи или се извършват подготвителни дейности по двата участъка на магистрала „Европа“ - от ГКПП „Калотина“ до Драгоман и от Драгоман до Сливница. През есента се очаква да стартират реалните строителни работи и по участъка от ГКПП „Калотина“ до Драгоман. Пътят София – Калотина е основна пътна артерия, част от Коридор № 10, чрез модернизацията на който ще се развие и подобри преразпределянето на транспортните потоци по Трансевропейските транспортни коридори №4 и № 8 в посока Бургас, Турция и Гърция. Модернизацията на пътя ще подобри пропускателната способност и безопасност на движение в участъка, ще се облекчи високата интензивност на транзитното движение от и за централната част на Европа по транспортен коридор „Ориент/ Източно-Средиземноморски“. В днешната инспекция на АМ „Европа“ заедно с министър-председателя Бойко Борисов бяха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. ", "date": "2019.06.27", "title": "Борисов на \"Европа\": Като дойдат още по-големите заводи и тази магистрала ще отеснее (Видео, снимки)"}
{"url": "https://www.24chasa.bg/novini/article/7529436", "text": "Днес, 27.06.2019 г., главният прокурор Сотир Цацаров се срещна с генералния директор на Европейската служба за борба с измамите /ОЛАФ/ Виле Итала. Г-н Итала е на посещение в България по покана, отправена му от министъра на вътрешните работи и главния прокурор. Това съобщиха от прокуратурата. Главният прокурор и генералният директор на ОЛАФ обсъдиха по-ефективното провеждане на разследвания за защита на финансовите интереси на ЕС. Предмет на дискусия бяха както общото взаимодействие между МВР и прокуратурата, от една страна, и ОЛАФ, от друга, така и конкретни текущи разследвания. Договорен бе механизъм за пряка комуникация и подготовка на съвместните разследвания между Прокуратурата на Република България и ОЛАФ, чрез създаване на постоянно действаща контактна група от прокурори и служители на ОЛАФ. Очаква се първата среща на контактната група да се проведе в София до края на месец юли тази година. В разговорите с г-н Итала участваха също заместникът на главния прокурор Иван Гешев и ръководителят на отдел „Специализиран“ към Върховна касационна прокуратура Румяна Арнаудова. В програмата на визитата на генералния директор на ОЛАФ са предвидени и срещи с министъра на вътрешните работи и с председателя на Държавна агенция „Национална сигурност“ г-н Димитър Георгиев.", "date": "2019.06.27", "title": "Прокуратурата и ОЛАФ правят съвместни групи до месец"}
{"url": "https://www.24chasa.bg/novini/article/7529459", "text": "Никола Груевски няма да бъде екстрадиран от Унгария, реши съд в Будапеща с аргумента, че не са изпълнени условията за екстрадицията на бившия премиер в Северна Македония, предаде агенция МИА. Унгарските медии публикуваха снимки и видеозаписи на Груевски в съда, където той стои със слънчеви очила и шапка. Някои от медиите съобщиха, че тази сутрин той бил задържан, за да присъства в съда, предава БТА. Министерство на правосъдието на Северна Македония потвърди, че е изпратило второ искане за екстрадиция на бившия премиер Никола Груевски, който е осъден на две години затвор за покупка на луксозен правителствен автомобил и е заподозрян като един от организаторите на безредиците в парламента на 27 април 2017 г. След като беше осъден, Груевски избяга и получи убежище в Унгария.", "date": "2019.06.27", "title": "Съд в Будапеща отхвърли искането за екстрадиция на Никола Груевски"}
{"url": "https://www.24chasa.bg/novini/article/7529468", "text": "Лекари в Рим предупреждават за възможни рискове за здравето, причинени от препълването на контейнерите с боклук по улиците на града, в момент когато италианската столица се бори с нова криза с боклука, изострена от летните горещини, предаде Асошиейтед прес. Извозването на боклука е десетилетен проблем за Вечния град. Рим остана без достатъчно голямо сметище, което да може да поеме 1,7-те милиона тона боклук, които се изхвърлят в италианската столица всяка година, откакто сметището Малагрота бе затворено през 2013 г., предава БТА. Няколко кмета по ред от различни партии се оказаха неспособни да решат проблема с боклука в Рим, който драматично напомни за себе си, откакто Вирджиния Раджи от популисткото Движение \"Пет звезди\" стана кмет на града преди три години. Администрацията на Раджи среща разочарование и гняв от страна както на туристите, така и на жителите на Рим, заради купищата боклуци, които застрашават живота на хората и петнят имиджа на града. \"Според мен станахме като в Третия и Четвъртия свят\", каза жителката на Рим Росана Франца и добави: \"Раджи трябва малко да се поразходи тук. Защото в нейния квартал, в който съм била, всичко е наред.\" Различни животни като кучета, котки и дори чайки създават сериозни рискове за здравето, защото ровят в боклука и разпространяват бактерийни инфекции чрез екскрементите и урината си, каза пред АП доктор Роберто Волпе от Националния изследователски институт. \"Най-големият риск за нас е когато си изхвърляме боклука\", каза Волпе и добави: \"Има риск да пренесем заразата в дома си. Затова е важно да си мием ръцете след това.\" Представителите на градските власти, които често спорят как да бъде решен проблемът, са единодушни само за едно: проблемът с боклука се нуждае от дългосрочно решение, отбелязва АП.", "date": "2019.06.27", "title": "Лекари в Рим предупреждават за рискове за здравето заради проблема с боклука"}
{"url": "https://www.24chasa.bg/novini/article/7529457", "text": "Двама мъже са арестувани с контрабандни цигари при специализирана полицейска операция по линия на разпространение на акцизни стоки без бандерол във Варна. Стойността на иззетото количество е приблизително 15 000 лв. При извършените във втория етап на мащабната операция действия, в момент на разтоварване на кашони, съдържащи цигари, от лек автомобил са задържани двама мъже. Намерените и иззети цигари са от марката „Minsk Superslims” и кутиите не са облепени с акцизен бандерол. Общото количество иззети късове е 40 000, съобщиха от дирекцията на полицията в морската столица. По случая е образувано досъдебно производство срещу И.И. (44 г.) и Н.Н. (34 г.). И.И. е добре познат на органите на реда за същите престъпления и е осъждан, като в момента изтърпява условна присъда. Работата по доказване и документиране на извършеното престъпление продължава под надзора на Районна прокуратура – Варна.", "date": "2019.06.27", "title": "Задържаха двама с контрабандни цигари във Варна"}
{"url": "https://www.24chasa.bg/novini/article/7529462", "text": "С удоволствие ще подкрепим Вашата инициатива за обща европейска дискусия на парламентарните комисии по култура, свързана с опазването и дигитализирането на културното наследство и борбата с фалшификатите и фалшивите новини. С тези думи Луиджи Гало, председател на Комисията по култура, наука и образование в Камарата на депутатите в Рим, се обърна към председателя на парламентарната комисия по културата и медиите Вежди Рашидов на срещата им днес, съобщиха от комисията в Народното събрание. Вежди Рашидов е на работно посещение в Италия. Двамата с г-н Гало обсъдиха и аспекти на новото медийно законодателство в Европа. Италия цени съвместните усилия на двете страни в борбата с трафика на културни ценности след подписването преди няколко години по предложение на Вежди Рашидов на спогодба за тази цел. На срещата днес, на която присъства и българският посланик в Рим Н. Пр. Тодор Стоянов, стана ясно, че Италия е готова да сподели с България най-новия си опит в дигитализацията на културно наследство - проекта \"Смарт Помпей\" , който стартира след броени дни. По-късно днес Вежди Рашидов бе специален гост на прочутата арт фондация \"Чераси\" в двореца Мерулана в центъра на Рим, където днес се открива уникална изложба с 87 черно-бели фотографии на Пикасо, правени в периода 1951 - 1973 година. Изложбата е организирана от Кралския артистичен кръг на Барселона, където миналата бяха изложени скулптури на Вежди Рашидов. Тази вечер Вежди Рашидов ще присъства на официалното откриване на Празника на българското кино в Рим.", "date": "2019.06.27", "title": "И Италия застана зад идеята на Рашидов за обща европейска дискусия за културното наследство"}
{"url": "https://www.24chasa.bg/novini/article/7529463", "text": "Пожарникари се опитват да овладеят горски пожар край оръжеен завод недалеч от Атина, предаде Асошиейтед прес. Бушуващият огън наложи евакуацията на малък бежански лагер наблизо, но не застрашава къщи в района, информира БТА. Пожарната служба съобщи, че три хеликоптера за борба с пожарите подпомагат усилията на 40 огнеборци с 19 пожарни коли и цистерни с вода край град Лаврио, на 50 км югоизточно от столицата. Силният вятър раздухва пламъците, обхванали ниска растителност. Пожарът не заплашва директно оръжейния завод, отбелязва агенцията. Около 50 бежанци са били евакуирани като превантивна мярка от лагер наблизо. Друг горски пожар на о. Евия е частично овладян.", "date": "2019.06.27", "title": "Горски пожар край оръжеен завод в Гърция, евакуираха бежанци"}
{"url": "https://www.24chasa.bg/novini/article/7529400", "text": "Европа и днес страда от горещини, довели до пожари, замърсяване и температурни рекорди, предаде Франс прес. Във Франция следобед се очакват температури между 38 и 41 градуса в районите южно от река Лоара, 33 до 37 градуса по на север в департаментите, в които е обявен оранжев код, и малко по-ниски по средиземноморското крайбрежие, съобщи \"Метео Франс\". Средната максимална температура във Франция вчера (34,9 градуса) вече счупи рекорда за месец юни, а в Клермон Феран, в Централния масив, бяха отчетени 40,9 градуса, което е абсолютен рекорд за града, отбеляза националната метеорологична служба. Утре температурите ще се покачат още и на места може да бъде счупен националният рекорд от 12 август 2003 г., когато на две места в департамент Гар, Южна Франция, са били регистрирани 44,1 градуса, предупреждават метеоролозите. \"Ще трябва да променим организацията си, начина си на работа\", каза от Токио френският президент Еманюел Макрон, предвиждайки \"приспособяване на обществото и практиките му\" заради глобалното затопляне. Макрон е в Япония за срещата на върха на Г-20 утре и вдругиден. Температури над 40 градуса се очакват днес и утре на Апенините и особено в централните и северните части на полуострова. Жегите в Италия тази сутрин взеха жертва - 72-годишен бездомник почина близо до централната гара на Милано. Няколкостотин пожарникари бяха изпратени вчера да се борят с горски пожар в испанската област Каталуния. Стихията е унищожила 3500 хектара площи. \"Не сме се сблъсквали с толкова голям пожар от 20 години\", казаха регионалните власти.", "date": "2019.06.27", "title": "Рекордни жеги в Германия, Полша и Чехия, утре във Франция се очаква до 44° (Обновена)"}
{"url": "https://www.24chasa.bg/novini/article/7529464", "text": "Древните европейци са съжителствали с огромно \"пернато чудовище\", пред което възрастен 150-килограмов щраус - най-едрата птица, обитаваща Земята в наши дни, би изглеждал като канарче. Това пише в публикация на сп. Journal of Vertebrate Paleontology. В пещера на полуостров Крим палеонтолози попадат на изобилие от вкаменелости - кости от мамути, саблезъби, хиени, коне, малък вълк. Фосилите датират отпреди между 1,5 милиона и 2 милиона години. Най-интригуваща обаче се оказва бедрена кост от птица, причислена към вида Pachystruthio dmanisensis. Според направения анализ на костта древното пернато е тежало около 450 килограма, а височината му е била около 3,5 метра, което го прави една от най-едрите птици, обитавали някога Земята, твърди Си Ен Ен, цитирана от БТА. Това, което прави находката още по-вълнуваща, е местонахождението й. Досега кости от гигантски птици са откривани единствено в южното полукълбо - от моа в Нова Зеландия, от Епирносови (Слонски птици) на Мадагаскар и от Дроморнитиди в Австралия. Откриването на вкаменелост от праисторическа едра птица на полуостров Крим в северната част на Черно море показва, че древните създания са били по-често срещани, отколкото се е смятало досега. Учените допускат, че представителите на вида Pachystruthio dmanisensis са \"проправили\" пътя си до Крим през Южен Кавказ и Турция. Според палеонтолозите едрите птици са съжителствали в региона с най-ранните заселници на Европа, които са ги ловували за месо, кости, пера. \"Тази забележителна птица е тежала два пъти повече от най-едрата моа и три пъти повече от щраус - най-голямата птица, обитаваща Земята днес. Теглото й е било приблизително колкото на бяла мечка\", казва палеонтологът Никита Зеленков от Руската академия на науките. Въпреки внушителните си размери птицата Pachystruthio dmanisensis отстъпва на рекордьора в пернатото царство - изчезнал вид Слонска птица, известен като Воромбе титан, бродил в древността на остров Мадагаскар. Представителите на вида са били с тегло до 860 килограма.", "date": "2019.06.27", "title": "Старите европейци са живяли с птица, тежала 450 кг и висока 3,5 метра"}
{"url": "https://www.24chasa.bg/novini/article/7528979", "text": "На 26 юни в Пекин се проведе първият за тази година международен семинар на мозъчни тръстове от страните в БРИКС. Негова главна тема бе „Глобалното управление и мултилатерализмът\". Учени от страните в организацията проведоха дискусии по въпроси като защитата на мултилатерализма при тенденцията за увеличаване на унилатерализма, задълженията и ролята на БРИКС в глобалното развитие и управление, ръководството на организацията в преструктурирането на глобалната търговско-икономическа система, и ролята ѝ в новите области на глобалното управление. Заместник-директорът на Центъра за развитие и изследвания при Държавния съвет на Китай Лун Гуоцян в речта си на церемонията по откриването на семинара казва, че глобалната система за управление е много богата и сложна, съобщава  Разработването на правила за глобалното управление трябва да отрази изцяло равенството между членовете и да балансира интересите на развитите и развиващите се страни. Приносът на настоящата многостранна търговска система за просперитета на света и защитата на световния мир е значителен. Страните от БРИКС са нововъзникващи пазари и представители на развиващи се държави, които могат съвместно да участват в реформата на Световната търговска организация, подчерта Лун Гуоцян.", "date": "2019.06.27", "title": "В Пекин се проведе международен семинар на мозъчни тръстове от страните в БРИКС"}
{"url": "https://www.24chasa.bg/novini/article/7529791", "text": "Проект за „Създаване на Система за управление на водите в басейна на река Искър (СУВ-БРИ)“ беше представен днес от заместник-министъра на околната среда и водите Красимир Живков, директора на дирекция „Управление на водите“ Илияна Тодорова и изпълнителите на дейностите на пресконференция днес. Проектът е пилотен и поставя началото на изграждане на Национална система за управление на водите в реално време (НСУВРВ). Това съобщиха от пресцентъра на Министерството на околната среда и водите. При изграждането на новата система ще се използва високотехнологичен геодезичен дрон, който ще събере пространствени и геодезични данни за басейна на реката. Ще бъдат инсталирани метеорадар и мониторингови станции, които ще конструират и прилагат хидравлични модели, за да се събира и прогнозира информация при наводнения, включително обхватът, скоростта и нивото на повишение на водата в реално време. Ще бъде изработена географска информационна система, която ще показва цифров модел на терена и ще интегрира данните от мониторинговите станции. Системата ще служи, за да се предприемат адекватни мерки от всички отговорни институции при аварийни ситуации, както и за уведомяване на населението при риск от наводнения. Мерките за защита ще обхванат 1,3 млн. жители от 8 общини по поречието на реката – Столична, Своге, Костинброд, Елин Пелин, Горна Малина, Сливница, Роман и Ботевград, като в процеса на изпълнение може да се идентифицират и други общини, които ще се ползват от нея. Пилотният проект се финансира от Оперативна програма „Околна среда 2014 – 2020“ и е на обща стойност 6 964 000 лв., от които 5 919 400 лв. са европейско финасиране и 1 044 600 лв. - национално съфинансиране. Срокът за реализацията му е април 2022 г. „Новата система е свързана с изпълнението на първите планове за управление на риска от наводнения, които бяха приети от Министерски съвет през декември 2016 г.“, обясни зам.-министър Красимир Живков, който откри събитието. Той уточни, че плановете са изготвени в изпълнение на европейската Директива за наводнения, която изисква изпълнение на мерки и действия за намаляване на опасността от настъпване на неблагоприятни последици за човешкото здраве и околната среда. Тя е част от общата стратегия за прилагане на Рамковата директива за водите и въвежда подход на дългосрочно планиране в три етапа – предварителна оценка на риска от наводнения чрез определяне на райони със значителен потенциален риск; изготвяне на карти и на планове за управление на риска, включително програми от мерки. „Основна мярка в тези програми е именно изграждането на Националната система за управление на водите с едно управленско звено за вземане на решения. Чрез системата ще се въведе интегриран междуведомствен инструмент за оперативно наблюдение и управление на водите в страната“, подчерта зам.-министър Живков. „Чрез централизираното събиране на информация, обработването й и нейния анализ в реално време ще се осигури възможност за вземане на ефективни решения за управление и правилно разпределение на задачите между всички участници в процеса по управление, мониторинг на водите и стопанисване на водностопанските системи“, обясни Илияна Тодорова. Проектът за управление на водите в басейна на река Искър има още две специфични цели. „Първата - да намали риска от наводнения в 4 от общо 116 идентифицирани райони със значителен потенциален риск от наводнения чрез навременно подаване на необходимата информация за предприемане на адекватни и навременни действия от страна в случай на прогнозирано наводнение или недостиг на вода. Втората цел е да се повиши готовността на административните структури, участващи в управлението на водите за взаимосвързани действия - и превантивни, и в случай на бедствия, както и информираността на населението и повишаване степента на защита“, допълни Илияна Тодорова. Бенефициент по проекта е дирекция „Управление на водите“. По тяхна покана в събитието участваха представители на консорциум ДЗЗД „Български поречия“, с които е сключен договор за изпълнение на основните дейности по проекта, представители на асоциираните партньори – НИМХ, НЕК ЕАД и „Напоителни системи“ ЕАД, както и представители на общини и областни администрации, които попадат в райони определени със значителен потенциален риск от наводнения. Целта на проект „Създаване на Система за управление на водите в басейна на река Искър (СУВ-БРИ)“ е осигуряване функционирането на национална интегрирана, междуведомствена система за оптимизиране оперативното наблюдение и управлението на водите в страната, която ще бъде постигната чрез създаване на Система за управление на водите в басейна на река Искър (СУВ-БРИ) като първа фаза на Национална система за управление на водите в реално време (НСУВРВ) и чрез подготовка на цялостна концепция за оперативно управление на водите в реално време в Република България при нормални условия и при възникване на непредвидими обстоятелства – високи води и маловодие. Основа за изграждане на системата ще бъде съществуващата хидроложка информационна система за получаване на данни в реално време, която при доказана необходимост ще бъде оптимизирана и модернизирана. Системата ще прогнозира в краткосрочна, средносрочна и дългосрочна перспектива вътрешните водни ресурси на страната, ще оценява риска от наводнения и засушаване и ще изпълнява функции, свързани с управлението на водите и защитата от вредното им въздействие, като дава възможност за вземане на своевременни решения и реакции, както от административни структури, така и от обществеността.", "date": "2019.06.27", "title": "Изграждат нова система за управление на водите на река Искър в реално време"}
{"url": "https://www.24chasa.bg/novini/article/7529789", "text": "Кметът на Костенец Радостин Радев излиза от ареста. Апелативният специализиран съд му определи втората по тежест мярка за неотклонение - \"домашен арест\", предаде  Радев е обвинен, че е предложил 30 000 лв. подкуп на местен общински съветник, за да гласува по определен начин. Според прокуратурата това гласуване е било в полза на другия обвиняем по делото - бизнесменът Ивайло Пашов. Първоинстанционният наказателен съд беше определил мярка за неотклонение на Пашов 10 000 лв., която днес съдиите от Апелативния спецсъд увеличиха - на 30 000. Решението на съда е окончателно.", "date": "2019.06.27", "title": "Пуснаха кмета на Костенец под домашен арест"}
{"url": "https://www.24chasa.bg/novini/article/7529843", "text": "Вицепремиерът и министър на външните работи Екатерина Захариева поздрави по случай назначаването й за генерален секретар на Съвета на Европа Мария Пейчинович – Бурич, която в момента е вицепремиер и външен министър на Хърватия. „Назначаването е от безспорно голямо значение поради съвпадащата 70-а годишнина от създаването на Съвета на Европа. Това е годината, в която организацията отбелязва седем десетилетия на съществуване като стълб за демокрация и върховенство на закона. Нейните многобройни постижения в развитието и защитата на човешките права осигуряват силна мотивация за предстоящата работа,“ посочва Екатерина Захариева в поздравителен адрес до генералния секретар на Съвета на Европа. Вицепремиерът изтъква, че през настоящата година държавите-членки на Съвета на Европа са изправени пред предизвикателството да демонстрират воля за единство, като същевременно запазват и укрепват принципите, върху които е изградена организацията. „Приоритетите и взетите днес решения ще имат огромно значение за бъдещата му международна роля и развитие“, заявява министър Захариева. „Вашият професионализъм, енергия и всеотдайност ще имат огромен принос за посрещане и преодоляване на тези предизвикателства. Уверявам ви, че Република България ви подкрепя изцяло в тази важна мисия“, подчертава Екатерина Захариева и пожелава на Мария Пейчинович - Бурич успех във всички нейни професионални начинания и изразява увереност в плодотворно сътрудничество в бъдеще. Мария Пейчинович - Бурич е вицепремиер и министър на външните работи и европейските въпроси на Хърватия. Тя бе една от първите, подкрепили приоритета на Българското председателство на Съвета на ЕС за европейска интеграция на страните от Западните Балкани. Сътрудничество между България и Хърватия е насочено освен към укрепване на стабилността в Западните Балкани и към справянето с общите предизвикателства пред региона и Европа, включително миграционният натиск и борбата с тероризма.", "date": "2019.06.27", "title": "Екатерина Захариева поздрави назначения генерален секретар на Съвета на Европа"}
{"url": "https://www.24chasa.bg/novini/article/7529832", "text": "Кола пламна в движение по магистрала „Хемус“. Няма данни за ранени. Сигнал за инцидента, станал малко след отбивката за Провадия на аутобана в посока Варна, е подаден около 14:20 ч. днес от шофьора, заяви за  говорителят на ОДМВР-Варна Ивана Милева. Лекият автомобил „Тойота“ с варненска регистрация се запалил в движение. Екипи на пожарната са дошли веднага и гасят пожара. Предстои да бъдат изяснени причините за възникналия инцидент", "date": "2019.06.27", "title": "Кола се запали в движение на магистрала „Хемус“"}
{"url": "https://www.24chasa.bg/novini/article/7529854", "text": "Водеща цел на Министерството на туризма е държавата в пряко сътрудничество с бизнеса и местната власт да утвърди България като разпознаваема целогодишна дестинация. Работим с интегрирани туристически обекти, за да се улеснят възможностите за популяризирането им и достъпът до тях. Това съживява икономиката в малките населени места и ги прави по-разпознаваеми като дестинации, заяви министърът на туризма Николина Ангелкова пред участниците във второто издание на Пловдивския икономически форум. Тя и министърът на културата Боил Банов бяха презентатори в панела „Туризмът и културата като инструменти за растеж“ и отговаряха на въпроси от залата, съобщиха от пресцентъра на министерството на туризма. Министър Ангелкова приветства усилията на местната власт и бизнеса да работят за диференциацията на туристическите продукти и да поставят фокус върху местната специфика и открои доброто сътрудничество с Министерството на културата. За втора поредна година туризмът намира място на международния форум, така имаме възможност да обсъдим тенденциите в сектора и заложеното в него, за да продължим да насърчаваме туристопотока към България и той да бъде устойчив, отбеляза министър Ангелкова, като изказа благодарност към организаторите и към домакините от Пловдив като европейска столица на кулутрата-2019. Смятам, че на място, където са се събрали професионалисти, правителството, местната власт, може да се получи ключов дебат за посоките, които да предприемем не само за да рекламираме България, но и да насърчим този важен сектор за развитието на икономиката, акцентира още тя. Освен да представим богатото културно-историческо наследство на страната и разнообразната й природа, искаме да предложим на нашите гости автентично усещане, отбеляза министър Ангелкова. Тя припомни мястото на страната ни сред трите най-богати държави в Европа по разкрити артефакти – у нас те са над 40 хил. Над 1600 са българските минерални извори, които предлагат много разнообразни възможности за растеж на балнео-, СПА и медикъл туризма – един от водещите специализирани видове с голям потенциал за добавена стойност на туристическите услуги. Най-добрата оценка за нас е, когато при този голям избор туристът се върне отново в България, подчерта тя и илюстрира това с резултатите, постигнати през последните години след създаването на самостоятелното Министерство на туризма. През миналата година за първи път в историята на българския туризъм бяха отчетени над 9 млн. чуждестранни туристически визити, като общите постъпления в сектора са над 8,4 млрд. лв. Туризмът формира около 12% от БВП на страната и осигурява 11% от заетостта. За първите четири месеца на 2019 г. имаме близо 590 млн. евро приходи от международен туризъм, ръст от над 4% спрямо същия период на 2018 г. Това показва, че за последните три години вървим устойчиво в посока по-високи приходи от отрасъла. Спрямо 2015 г. се отчита ръст от 34 процента на приходите и 31% повече чуждестранните туристи. Страната ни е в топ 5 сред държавите членки на ЕС по ръст на нощувките, реализирани от чужденци в места за настаняване за периода 2015 – 2018 г. Министър Ангелкова отбеляза важността на летния туризъм, който все по-успешно се комбинира с културно-историческия и балнеотуризма. Поддържаме регистър на туристическите фестивали, чрез който насърчаваме тези събития и им помагаме да рекламират страната. За да стимулира интереса към специализираните туристически услуги, които носят висока добавена стойност и разширяват потенциала на инвестициите и на активните сезони, Министерството на туризма разработи общо 27 тематични дестинации за цялата територия на страната – 8 културно-исторически, 12 винено-кулинарни и 7 балнео- и СПА. Паралелно с това активно се развива и международното партньорство. През миналата година в рамките на българското председателство на Съвета на ЕС Министерството на туризма стартира общ балкански маршрут с акцент върху паметниците на ЮНЕСКО в региона. Обявена бе и инициатива за създаване на карта на 500-те туристически обекта на ниво ЕС. През есента на 2018 г. София бе домакин на второто издание на Международния конгрес на световните цивилизации и историческите маршрути на Световната организация по туризъм към ООН. Същевременно България става все по-привлекателна дестинация за инвестиции в туризма и аутсорсинг дейностите. Стъпваме на изключително благоприятния данъчен режим и законовите стимули. Според данните на НСИ над 18% от всички туристически посещения на чужденци у нас през 2018 г. са били с цел бизнес туризъм. През миналата година страната ни е била посетена от над 1,7 млн. такива чужди туристи, което е близо 11% ръст спрямо 2017, подчерта в заключение министър Ангелкова.", "date": "2019.06.27", "title": "Ангелкова: Да утвърдим България като разпознаваема целогодишна дестинация"}
{"url": "https://www.24chasa.bg/novini/article/7529859", "text": "Френският президент Еманюел Макрон каза, че ще се опита да убеди президента на САЩ Доналд Тръмп да преустанови действието на някои от санкциите срещу Иран, за да даде възможност за деескалиране на кризата в региона чрез преговори, предаде Ройтерс, цитирана от БТА.  \"Искам да убедя Тръмп, че е в негов интерес наново да започне преговорен процес и да оттегли някои санкции, за да даде шанс на преговорите\", заяви Макрон на журналисти във влака от Токио за Киото. Идеята е да се започне дискусия и да се определят параметри за преговори от ядрените дейности на Иран до по-общата му роля в региона, каза Макрон. \"Нека отделим няколко месеца\", призова той. Ще направим максимума никой да не направи нещо непоправимо. От основно значение е всички играчи да намалят напрежението, заяви Макрон, цитиран от Франс прес. Френският президент каза, че ще се срещне утре с американския си колега в рамките на срещата на върха на Г-20 в Осака. Вчера Тръмп спомена възможността от война с Иран, която по думите му \"няма да продължи много дълго\". \"Няма краткотрайна война. Започне ли война, се знае кога започва, но не и кога ще завърши\", заяви Макрон. Той отбеляза, че трябва да се запази натискът върху Иран да продължи да спазва ядреното споразумение от 2015 г. \"Разговарях с президента Рохани и му казах, че всякакво оттегляне от ядреното споразумение ще е грешка и всякакъв сигнал в този смисъл ще е грешка. Рискът е Иран да напусне споразумението и международната общност повече да не може да следи дейностите по обогатяване\" на уран, каза френският президент. Макрон заяви, че според информацията, с която разполагат френските власти, сваленият на 20 юни от Иран американски дрон се е намирал в международното въздушно пространство, а не в иранското, както твърди Техеран. Във вторник обаче секретарят на руския Съвет за национална сигурност Николай Патрушев заяви, че дронът е бил свален в иранското въздушно пространство, според данни на руското министерство на отбраната. \"Не сме видели доказателства за противното\", каза той.", "date": "2019.06.27", "title": "Макрон убеждава Тръмп да замрази някои санкции срещу Иран"}
{"url": "https://www.24chasa.bg/novini/article/7529873", "text": "Домът на българския поет и революционер Пейо Яворов отново е обявен на търг, съобщи  Това е четвърти опит за продажба на емблематичната сграда. Къщата е паметник на културата, но е и частна собственост. През 2015 г. я придобива Васил Панчев. Оказва се, че я наследява със задължения, защото имотът е ипотекиран няколко пъти от предишните собственици. Необслужването на ипотеката е довело до обявяването на къщата на търг. Взискателят по кредита е Володя Лозанов. Той е и бивш управител на дружеството, което е стопанисвало имота. Между него и Панчев се водят съдебни дела за дома на Яворов. Миналата година историческият паметник бе оценен на 1 628 758 лева, но тогава не се намериха купувачи. Обсъждаше се вариант емблематичната сграда да бъде придобита от държавата или Столична община. Кметството обаче се отказа от участие в търга, защото макар да е ценен културен и архитектурен обект, има много неясноти със собствеността на имота. Опит за нова публична продажба беше направен в края на миналата година, когато определената цена на имота беше 1 465 883 лв. През март тази година къщата музей на Яворов беше обявена за трети за публична продажба на цена от 1 428 288 лв., но пак не беше купена. Новият търг ще се проведе от 26 август до 17:00 ч. на 26 септември 2019 г. Този път началната цена, от която ще започне наддаването, е 1 285 459.20 лв. за близо 400 квадратни метра. В сградата на улица „Георги Раковски“ №136 Яворов и Лора Каравелова са живели малко повече от година до фаталната нощ, в която тя се самоубива, а той се прострелва и ослепява. Музеят пази много ценни вещи на поета и неговата спътница, както и кабинетът му със запазената мебелировка.", "date": "2019.06.27", "title": "Къщата на Яворов отново на търг"}
{"url": "https://www.24chasa.bg/novini/article/7529969", "text": "Земетресение с магнитуд 3,4 по Рихтер бе регистрирано днес в окръг Мугла (Западна Турция), съобщи турската телевизия СиЕнЕн-Тюрк, като се позовава на Дирекцията за управление при бедствия и извънредни ситуации (АФАД). Епицентърът на земетресението, регистрирано в 12,30 ч., е бил в района на град Миляс. Трусът е бил на дълбочина 6,87 километра. Няма информация за ранени при труса, предаде БТА. ", "date": "2019.06.27", "title": "Земетресение с магнитуд 3,4 разлюля Западна Турция"}
{"url": "https://www.24chasa.bg/novini/article/7529970", "text": "Търсач на съкровища почина, докато се спуска в дупка в землището на търговищкото село Пролаз, съобщиха от Областната дирекция на полицията. За случая алармира 58-годишен мъж от село Кукорево, община Тунджа, вчера в 15,30 ч в РУ-Търговище. По думите му, в гориста местност в землището на с. Пролаз, община Търговище, при спускане в 12-метрова дупка негов 46-годишен познат от София е изпаднал в безпомощно състояние. На мястото на инцидента своевременно са пристигнали служители на Областната дирекция на полицията и РУ-Търговище, и на РСПБЗН-Търговище. Установено е, че мъжът е починал. Извършен е оглед на местопроизшествието. Причините за възникване на смъртта му се изясняват. Според аутопсията няма данни за насилствена смърт. По източници на   на мястото на инцидента е имало и други иманяри, които търсели заровено злато. Трима мъже научили за местна легенда, която разказвала за имане, скрито в гориста местност край търговищкото село Пролаз. Така на едно място се оказали иманяри от София, село Кукорево и един от Търговищко. Иманярите смятали, че съкровището е в дълбока дупка, която по всяка вероятност е изкопана от други техни колеги. Досега нямало данни някой да е намерил златото и така тримата стигнали до мястото. Софиянецът имал алпинистка подготовка и решил той да влезе в 12-метровата дупка. Спускал се бавно в изкопа, който не е отвесен, а прокопан хаотично и на места доста тесен. В един момент започнал да вика за помощ и казал, че се задушава. Колегите му направили опит да го извадят, но не успели. Тогава единият от тях - мъжът от село Кукорево, отишъл в полицията и разказал какво се е случило. По случая е започнато досъдебно производство. Действията по изясняване на обстоятелствата около инцидента продължават и се извършват под ръководството на прокурор от Окръжна прокуратура-Търговище.", "date": "2019.06.27", "title": "Иманяр се задуши в дупка, докато търси съкровище в Търговищко"}
{"url": "https://www.24chasa.bg/novini/article/7530053", "text": "България е сериозният двигател на европейската интеграция на страните от Западните Балкани, заяви вицепрезидентът Илияна Йотова пред участниците в международната конференция \"Геополитика и Западните Балкани: поглед от региона\", която се проведе в столицата на Черна гора Подгорица. Г-жа Йотова беше основен говорител на форума, предаде БТА. Вицепрезидентът беше категорична, че без Западните Балкани ЕС не може да бъде световен лидер. Според нея създаването на постоянно действащ форум за сигурност на Балканите ще направи по-силен гласа на тези страни при формирането на работещи европейски политики и търсенето на съюзници. Йотова подчерта, че предстои да се вземат много важни решения за преговорния процес по пътя на тези страни към ЕС. На срещата в Солун през 2003 г. Европейският съюз изпрати категорично послание - страните от Западните Балкани трябва да бъдат част от Съюза, припомни тя. Както и че през 2018 г., по време на българското Председателство на Съвета на ЕС страната ни е наложила темата за присъединяването на Западните Балкани в общата външнополитическа стратегия на Общността. Срещата в София ЕС-Западни Балкани бе успешна и България, като естествен лобист за тяхната евроинтеграция, постави убедително на дневен ред интересите на тези страни, посочи Илияна Йотова. По думите й, години наред за европейската дипломация Балканите бяха angle mort /мъртво пространство/, срещата в София и приетата специална декларация направиха възможни последвалите различни политически и държавни формати, двустранни преговори и споразумения. Тази среща направи реални двустранните споразумения като Договора за добросъседство между България и Македония и Договора от Преспа между Северна Македония и Гърция, които отвориха пътя към ЕС и НАТО, добави вицепрезидентът. Европа обаче не беше готова за тази среща заради липсата на политическо решение и на консенсус за разширяването на Съюза, отбеляза още тя. Според Йотова е очевидна необходимостта от реформи - от начина на функциониране на институциите, през вземането на решенията, до конкретното съдържание на политиките. Промените в ЕС обаче преминават през убедителна визия за разширяването, изтъкна тя. Вицепрезидентът беше категорична, че критериите за членство трябва да бъдат изпълнени, но в същото време са недопустими двойните стандарти, разделянето на ЕС на оси, на център и периферия. Времената на \"йес\" политиката отдавна отминаха, коментира българският вицепрезидент. Та е категорична, че мястото на страните от Западните Балкани е в ЕС. Йотова предупреди, че демографската криза, породена от вътрешната миграция, скоро ще се превърне в един от най-големите проблеми за бъдещото развитие на Западните Балкани. Успешното присъединяване към ЕС би ограничило до голяма степен \"износа\" на активни хора към другите страни-членки, посочи тя. Вицепрезидентът подчерта, че Западните Балкани винаги са били върху тлееща жарава. Тежи сянката на \"тихата война\" за идентичност, за \"свои и чужди\", за подялбата на национални герои, за подялбата на история. Затова постигнатото трябва да се пази, много лесно е да се подпали националистическият огън, убедена е тя. На Балканите няма място за прекрояване на граници, а за премахването им, изтъкна Илияна Йотова. По думите й България трябва да бъде част от Берлинския процес като сериозен двигател на евроинтеграцията на страните от Западните Балкани. Посланикът на страната ни в Черна гора Меглена Плугчиева подчерта, че бъдещето на държавите от региона е евроинтеграцията и тук няма план \"Б\", а очакванията са свързани с новата ЕК.", "date": "2019.06.27", "title": "Йотова: България е сериозен двигател на интеграция на Западните Балкани в ЕС"}
{"url": "https://www.24chasa.bg/novini/article/7529533", "text": "Второ длъжностно лице от Агенцията по безопасност на храните в Пловдив е задържано по закона на МВР за участие в корупционна схема. Все още обаче към него няма повдигнато обвинение, каза пред \"24 часа\" окръжният прокурор Румен Попов. Ако съберем достатъчно доказателства срещу него, тогава ще му бъде повдигнато, уточни той. По думите му всичко се е развило вчера около 19:30 ч. Тогава е бил задържан в района на първомайско село главен експерт от агенцията по храните с подкуп от 1000 лева и две торби със сирене и кашкавал от частна мантра. Той отговарял за района на Първомай и установил административно нарушение на фермер с мантра. Предложил му да прикрие нарушението и да не го санкционира срещу 1000 лева подкуп. На следващия ден земеделецът подал сигнал, а в сряда се е състояла срещата между него и служителя. Той е бил задържан в момент на получаване на подкупа и в момента е в ареста. Продължаваме да работим за разкриване на подобни престъпления, увери Румен Попов. От БАБХ информират, че двамата служители от Пловдив са отстранени от работа.", "date": "2019.06.27", "title": "Арестуваха втори служител от Агенцията по храните в Пловдив (Обновена)"}
{"url": "https://www.24chasa.bg/novini/article/7530100", "text": "Адвокатът Роман фон Алвенслебен много пъти е съзирал бездните на човешката низост, но случаят \"Люгде\" е толкова зловещ, че при четенето на досието на него буквално му прилошало. Алвенслебен е защитник на 10-годишното момиче, чиито показания задвижиха разследването срещу предполагаемия извършител Андреас Ф., разказва  Когато майката на въпросното дете се появила в кантората, опитният адвокат първоначално помислил, че тя разказва небивалици. \"Изобщо не можех да си представя, че всичко това е възможно\", спомня си юристът. И досега Алвенслебен не може да проумее, че \"е възможно години наред някой да поддържа мрежа за сексуално насилие над деца, без това изобщо да бъде забелязано - и то под носа на властите, т.е. на Службата за закрила на детето\". Над 40 деца на възраст между 3 и 14 години са станали жертва на сексуални посегателства на територията на къмпинг в малкото градче Люгде. Престъпленията са извършени през лятото на 1998, както и в периода 2008 - 2018 година. Само обвинението срещу установилия се трайно на къмпинга Андреас Ф. обхваща 298 престъпления. Съседът му Марио С. също блудствал с деца, а Хайко Ф. наблюдавал онлайн и давал наставления. Анализът на огромното количество материал с общ размер от 14 терабайта, съдържащи 3 милиона снимки и 86 000 видеа, все още продължава. Андреас Ф. е бил безработен от 20 години и през 2017 са му разрешили да стане приемен родител, въпреки че е живял на къмпинг. И то макар че срещу него е имало сигнали за подозрение в педофилия, казва Роман фон Алвенслебен. Юристът не проумява как е възможно подобно нещо, имайки предвид, че дори семействата с добро социално положение, желаещи да осиновят дете, са длъжни да предоставят всички данни за себе си и са подложени на сложни бюрократични процедури. Андреас Ф. е карал децата да го наричат просто \"Ади\". Примамвал е жертвите си със скачане на трамплин, излети в увеселителни паркове и с яздене на понита. В действителност той упражнявал сексуален тормоз - често с брутално насилие. Заплашвал децата в никакъв случай да не си отварят устата за станалото. От 2017 нататък е използвал за примамка седемгодишното момиченце, на което станал приемен баща. Всяка седмица сътрудници на Службата за закрила на детето посещавали Андреас Ф. Често го сварвали по халат и бельо, виждали деца да си играят в западналата му каравана - и уж не забелязвали нищо лошо. И все пак: една от служителките се усъмнила, че има нещо нередно, но не се намесила и дори изтрила записките си по случая. Оказва се, че впоследствие дори са били манипулирани документи, за да излезе, че службите не са допуснали никакви грешки. Срещу сътрудниците на Службата за закрила на детето тече разследване. Те са обвинени в нарушаване на задълженията за закрила и възпитание. Разследване се води и срещу полицията в Липе. Въпреки недвусмислените сигнали за сексуална злоупотреба силите за сигурност не са предприели нищо. Нещо повече - куфар с доказателствен материал от 155 компактдискове и дивидита безследно изчезнал от полицейския участък. Това е забелязано едва седмици по-късно. Вътрешният министър на провинция Северен Рейн-Вестфалия говори за \"пропуски на полицията\" и \"провал\". Роман фон Алвенслебен посочва нещо повече: \"Не може да са само пропуски, след като при претърсването е отминат един склад, в който фирмата, натоварена със събарянето му, открива и други компактдискове. Първите разпити на жертвите също са по-скоро неефикасни, защото се оказва, че полицейските служители не са обучени как да подходят към децата по време на разпит.\" Процесът срещу Андреас Ф., Марио С. и Хайко Ф. започва в четвъртък (27 юни) в Детмолт. Но още сега юристът Роман фон Алвенслебен е убеден в следното: \"Злоупотребите с деца просто не се взимат насериозно от обществото.\" Юристът Йоханес-Вилхелм Рьориг се е заел да промени това. От 2011 насам той е независим пълномощник на германското правителство по въпросите на сексуалните посегателства срещу деца. Според него сериозните пропуски и провали по отношение на закрилата на децата срещу сексуални посегателства не са нещо ново. \"Не е изключено подобни случаи да има и на други места в Германия. И не е изключено и там Службите за закрила на детето да не подхождат с необходимото внимание и професионализъм\", изтъква той. Рьориг посочва още, че през 2018 година в Германия е имало над 12 300 следствия и наказателни дела за сексуална злоупотреба с деца. Според Рьориг, неофициалните данни за подобни случаи са много повече. \"Предполагаме, че във всеки един училищен клас има поне по едно или две деца, които са ставали жертва на сексуално посегателство\", посочва той. Тези числа са потресаващи. Роман фон Алвенслебен се надява, че покрай ужасяващия случай от Люгде, който привлече общественото внимание в цялата страна, най-после ще бъдат въведени отдавна необходимите подобрения по отношение на закрилата на децата в Германия.", "date": "2019.06.27", "title": "Ужасът от Люгде: чудовищните престъпления на Андреас Ф."}
{"url": "https://www.24chasa.bg/novini/article/7531008", "text": "Всеки шести младеж на възраст между 20 и 34 години в ЕС не е работил или учил през 2018 година, съобщи днес на сайта си европейската статистическа служба Евростат. Това са приблизително 15 милиона млади хора, информира  В България делът на младите хора, които не учат, не работят и не се обучават професионално, миналата година е бил 20.9%, като пред нея са само Италия (28.9%) и Гърция (26.8%). Близо до България е Румъния (20.6%). Най-нисък дял на млади хора, които нито работят, нито учат, е отчетен в Швеция (8%), Холандия (8.4%), Люксембург (9.9%) и Малта (10.1%). В ЕС има значителна разлика между дела на мъжете и жените по този показател. Жените на възраст между 20 и 34 години, които нито са учили, нито са работили през 2018 година, са били 20.9% спрямо 12.2% от мъжете на тази възраст. В България мъжете са 15.9%, а жените - 26.2%.", "date": "2019.06.27", "title": "България е трета в ЕС по процент на младите хора, които не работят и не учат"}
{"url": "https://www.24chasa.bg/novini/article/7531013", "text": "\"Явявам се на конкурса с високо вдигната глава заради всички неща, които успяхме да направим в БНР през този мандат.\" С тези думи Александър Велев, сегашният генерален директор на общественото радио, започна представянето си пред СЕМ днес, с което кандидатства за втори мандат. Единствено за неговото изслушване залата в Съвета за електронни медии се препълни с негови колеги от ръководството на БНР и от различните програми. Сред тях бяха Теодосий Спасов, шеф на \"Музикална къща БНР\" и Кирил Калев, шеф на програма \"Христо Ботев\". Сред досегашните постижения Велев посочи плавното нарастване на аудиторията на БНР, удвояването на аудиторията в интернет, увеличаване на заплащането с 27% и добрия микроклимат, доказателство за което е малкото текучество в екипа - под 5%. На практика изискванията към неговото представяне бяха най-големи, тъй като той трябваше да защити изтичащия си мандат и да докаже, че е достатъчно добър, за да му бъде поверен и втори. Затова и концепцията му не е много по-различна от онази, с която спечели веднъж директорското място. Сега обаче е видял грешките си и реалността, поради което знае какво и как иска да надгражда, обясни той. В евентуален втори мандат Велев ще поиска одит на БНР от Световната банка, за да може да се оптимизират разходите на медията. Със същата цел ще покани за анализ на състоянието на радиото и експерти на Европейския съюз за радиоразпръскване (EBU). Те вече са помагали по този начин на румънската телевизия и на чешкото радио. Ако бъде избран за следващ мандат, Велев ще се опита да обновява програмната схема на радиото в началото на всеки политически сезон - през септември, както е при телевизиите. Ще увеличи младежките и музикалните програми в интернет, защото младата аудитория е именно там. \"Вече не говорим само за слушателска аудитория, когато става въпрос за радиото\", обясни той. Ще търси начини за закупуване на оборудване за видеострийминг и ще се опита да организира редовни слушателски срещи във всеки регион в страната. Ще вкара публика в \"Неделя 150\" - както вече се е случвало спорадично, както и в предавания на интернет радио \"Бинар\", които да се излъчват чрез видеострийминг. Ще търси и мениджър, а не музикант, който да ръководи \"Музикална къща БНР\". \"Не съм музикант и не познавах този пазар. Но съм икономист и разбирам какво се крие зад цифрите, затова вече съм наясно как трябва да се ръководят музикалните състави\", каза Велев. Според него освен друг тип ръководител те може да работят и с външни импресарски компании в съвместни турнета и концерти. Велев беше последният участник в конкурса. Новият генерален директор на БНР ще бъде обявен от СЕМ в петък, 28 юни.", "date": "2019.06.27", "title": "Александър Велев: Ще поискам одит на БНР от Световната банка"}
{"url": "https://www.24chasa.bg/novini/article/7531057", "text": "193 електронни административни услуги вече са достъпни чрез мобилен телефон от всяка точка на света, обяви председателят на Държавната агенция за електронно управление Атанас Темелков при представянето в реално време на достъпа до е-услуги през мобилно устройство. Достъпът до  , поддържан от агенцията, вече е възможен и с персонален облачен и мобилен квалифициран електронен подпис, който може да се използва от всяка точка на света с достъп до интернет, допълни Темелков, цитиран от БТА. Електронната идентификацията, за която напоследък често се говори, вече ще става лесно и достъпно през мобилно смарт устройство, допълни още той. Приоритет на електронното управление са услугите за гражданите и бизнеса. До 2023 г. те трябва да имат централизиран достъп по електронен път до над 850 електронни услуги, обясни още Темелков. Гражданите и бизнесът вече могат да взаимодействат изцяло цифрово с администрациите - през Системата за електронно връчване. Близо 19 000 са регистрираните потребители в системата. От тях повече от 90 са фирми, над 700 са администрации. Основните регистри и системи на централната администрация вече са свързани - през средата за обмен на данни между регистрите - RegiX. Там се извършват 165 типа справки от 62 регистъра на централни администрации, е отбелязал Атанас Темелков. Над 2 000 000 транзакции за достъп до удостоверителна и справочна информация се предоставят средно на месец през RegiX. Половината от тях са за нуждите на държавната администрация. Системата реално спестява време и усилия за получаване, проверка и обработка на данните. Възможната годишна икономия в средства от фонд \"Работна заплата\" възлиза на близо 5 000 000 лв. Също така през тази система от 2018 г. гражданите могат да контролират как институциите използват техните данни. Тази услуга е силен инструмент за граждански контрол върху институциите, е казал още председателят на ДАЕУ.", "date": "2019.06.27", "title": "193 електронни административни услуги достъпни чрез мобилен телефон от цял свят"}
{"url": "https://www.24chasa.bg/novini/article/7531066", "text": "Няма да има закриване на лечебни заведения в Монтана, Враца и Видин. Това обяви здравния министър Кирил Ананиев в Кърджали. Проблемът бил, че в много области, особено в Северозападна България, населението намалявало и в болниците не можели да постигнат необходим обем дейности, с който да си осигурят финансиране. \"Стигнали сме до извода, че не трябва да гледаме област по област медицинските структури и дейности, а трябва да го правим на регионално равнище\" каза Ананиев. Според него било необходимо да се направи преценка кои отделения в болниците във Враца, Видин и Монтана са силни, дават високо качество на лечението и от кои има нужда. \"Гражданинът в Монтана не го интересува дали ще се лекува във Враца или във Видин. Него го интересува да получи най-добрата медицинска помощ\", заяви здравният министър. Той каза също, че през следващата седмица ще има среща с родителите на онкоболни деца, за да се набележат стъпките за решаване на проблемите. Ананиев допълни, че ако е необходимо ще се направят промени в нормативната уредба и заявките за лекарства вече щели да се правят групово, а не протокол по протокол за всяко отделно дете. В Кърджали министърът на здравеопазването разгледа две нови супер-линейки. Те са оборудвани така че в тях да може да се оказва адекватна помощ при тежки случаи. Една от колите ще бъде използвана при катастрофи на международния път за Гърция.", "date": "2019.06.27", "title": "Нямало да закриват лечебни заведения в Северозапада"}
{"url": "https://www.24chasa.bg/novini/article/7531060", "text": "Американска загина, след като беше нападната от акули близо до Бахамските острови, съобщава Си Ен Ен. Около 14 часа в сряда 21-годишната Джордан Линдзи се гмуркала със семейството си близо до остров Роуз, когато я нападнали три акули, съобщават от полицията. Жената е с ухапвания по цялото тяло, а дясната й ръка е изцяло изтръгната, информира  Семейството й видяло идващите акули и се опитали да я предупредят, но Линдзи не ги чула навреме. Тя веднага е била извадена от водата и откарана до болницата в Насау, където по-късно починала. От болницата съобщават, че ще й бъде направена аутопсия, а след това тялото ще бъде транспортирано до град Торанс, Калифорния, където живеела със семейството си. Разследването на смъртта й продължава.", "date": "2019.06.27", "title": "Акули убиха американка, докато се гмуркала със семейството си (Видео)"}
{"url": "https://www.24chasa.bg/novini/article/7531094", "text": "„БСП няма възможност да върне парите и това наистина е притеснително. Бюджетът, който сме гледали ние, като ръководство, беше с преходен остатък за 2018 година над 5,5 млн. лв. Има два вида избори в рамките на годината и управлението на финансовия ресурс е отговорност на Корнелия Нинова, нищо не се случва без неин подпис”. Това заяви пред   депутатът от БСП Красимир Янков. В сряда стана ясно, че само БСП е похарчила държавната субсидия и няма как да върне надвзетите пари сега. Според справката на Министерство на финансите БСП има да връща 4 299 690 лева заради това, че, както и останалите формации, е получавала не по 11 лв., а по 13 лв. „Това да имаме получени повече пари спрямо това, което се полага съобразно гласовете, които са за партията, също е отговорност на счетоводството и на тези, които знаят какви пари се получават”, каза още той. Според него проблемът в настоящата ситуация се дължи на неправилно изразходване на финансов ресурс. „Сега ни предстои заседание на Националния съвет. Предстои да разберем как са изразходвани тези средства. Ще обсъдим случилото се и трябва да намерим решение, което да е и с възможност да бъдат подпомогнати хората по места, които ще правят местни избори”, посочи още той. „Частни лица не могат да финансират БСП. Ние не сме партия, в която може да се очаква корпоративен интерес и финансиране. Това е свързано и с нашата позиция за партийните субсидии. Стратегически резерв има в хилядите членове на партията. Важно е сега всичко да бъде обсъдено и да се намери базисна подкрепа за предстоящите кампании”, категоричен бе Янков. Относно оттеглената оставка на Корнелия Нинова той заяви: „Това е много тежък удар върху рейтинга на политик. Последователността в политиката е важна и хората трябва да знаят, че се отстояват позиции и че те не се променят. Когато се търси подкрепата на хората трябва да се търси последователност”. „Сега обаче предстои да възстановим авторитета на БСП и да потърсим подкрепа за предстоящите избори. БСП има възможността да се представи добре на тях”, каза още Красимир Янков.", "date": "2019.06.27", "title": "Соцдепутатът Красимир Янков: Къде са парите на БСП?"}
{"url": "https://www.24chasa.bg/novini/article/7531096", "text": "Комисия установи, че действително формулите на изпита по математика от националното външно оценяване на седмокласниците от шесто основно училище \"Свети Никола\" в Стара Загора са дадени на учениците в началото на втория модул, а не на първия, както е според правилата. Това съобщиха днес от Регионалния инспекторат на образованието в града. Директорът му Татяна Димитрова коментира, че това е нарушение на правилата за провеждане на изпита, разписани от министъра на образованието, за което директорът на училището Дарина Гайдарова ще получи дисциплинарно наказание според Кодекса на труда. То ще бъде уточнено тепърва. Сигнал за проблема подадоха в понеделник родители, които смятат, че по този начин децата им са били ощетени на изпита. На него в шесто основно училище \"Свети Никола\" в Стара Загора се явиха 110 деца. Те са поискали формулите още в началото на изпита, но квесторите са им ги отказали. По неофициално информация резултатите им по математика били на трето място по успех сред връстниците им от града.", "date": "2019.06.27", "title": "Наказват директора на училището, \"спестило\" формулите на изпита по математика в седми клас"}
{"url": "https://www.24chasa.bg/novini/article/7531102", "text": "В събота в Северна Македония ще се състои първият гей парад в страната, предаде Ройтерс. Организирането на гей парада се разглежда като тест за консервативната балканска страна по отношение на зачитането на правата на малцинствата в рамките на усилията й за присъединяване към ЕС, отбелязва агенцията, цитирана от БТА. Гейове, лесбийки и други членове на ЛГБТ общността (лесбийки, гейове, бисексуални, транссексуални) продължават да са подлагани на дискриминация и нападения в различни страни на Балканите. Северна Македония е една от малкото страни в региона, в която досега не е организиран гей парад. Правозащитникът Антонио Махайлов посочи, че членовете на ЛГБТ общността в Северна Македония се сблъскват с дискриминация в сферите на образованието и здравеопазването. В много балкански страни, сред които Сърбия и Косово, вече са организирани гей паради. Очаква се в Босна да бъде организиран гей прайд през септември. Много правителствени представители, включително министърът на социалната политика Мила Царовска, обявиха, че ще се включат в гей парада в събота. Същевременно редица десни организации планират демонстрация по същото време в центъра на Скопие. В постове в социалните мрежи няколко подобни групи окачествиха членовете на ЛГБТ общността като \"изчадия на Сатаната\".", "date": "2019.06.27", "title": "Първият гей парад в Северна Македония ще се състои в събота"}
