{"url": "https://www.24chasa.bg/novini/article/6544962", "text": "Италия ще спре да използва въглища в топлоелектрическите централи до 2025 г., като се стреми да намали вредните емисии с 63% до 2050 г. в сравнение с 1990 г. Това се посочва в новата национална енергийна стратегия, одобрена от правителството. Документът предвижда \"ускоряване на процеса на пълен отказ от използване на въглища в топлоелектрическите централи до 2025 г. чрез изпълнението на инфраструктурни проекти\". \"Целта е пълна декарбонизация, така че до 2030 г. емисиите да бъдат намалени с 39% в сравнение с 1990 г. и с 63% до 2050 г.\", се казва в плана,  Предвижда се инвестиция от 175 милиарда евро до 2030 г., от които 110 милиарда са предвидени за енергийна ефективност и 35 милиарда евро за развитие на алтернативни енергийни източници. Друга цел е да се намали до 2030 г. зависимостта от външни доставки на газ от сегашните 76 до 64%. За изпълнението на този план отговорността е възложена на няколко съответни министерства – на икономическо развитие и околна среда, на икономиката, транспорта и инфраструктурата, на културното наследство и културните дейности.", "date": "2017.11.11", "title": "Италия се отказва от въглищата до 2025 г."}
{"url": "https://www.24chasa.bg/novini/article/6544798", "text": "Руският президент Владимир Путин определи разговорите с американския си колега Доналд Тръмп като приятни и добронамерени, но изрази съжаление за недостатъчното време за обсъждане на целия комплекс от руско-американските отношения, предаде ТАСС, цитирана от БТА. След края на срещата на върха на АТИС журналист зададе на Путин въпрос дали е изпитал лично навика на президента на САЩ за силно ръкостискане. Руският президент заяви, че не познава навиците на Тръмп и двамата не се познават добре. \"Но президентът на САЩ се държи изключително коректно и доброжелателно\", подчерта руският държавен глава, определяйки диалога с американския си колега като нормален. Тръмп е \"възпитан човек, приятен в общуването и при съвместна работа\", добави Путин. \"За съжаление, имаме малко време, засега не успяваме да поговорим по-подробно за целия комплекс от нашите отношения, а има какво да се обсъди - и в сферата на сигурността, и в сферата на икономическите взаимодействия, които днес са практически нулеви\", заяви той. Без съмнение трябва да се намери възможност за провеждане на руско-американски преговори, включително на равнище президенти, подчерта Путин. Според него причината да не бъде организирана среща между двамата президенти в кулоарите на срещата на АТИС, са протоколни формалности и различията в графика им на работа. \"Не се е случило нищо страшно\", увери той. Русия е готова да обърне нова страница и да развива приятелски отношения със САЩ, но трябва да се решат старите проблеми в областта на сигурността, включително за договорите за ограничаване на стратегическите нападателни оръжия (СТАРТ) и за ракетите със среден и малък обсег, заяви Путин. \"Вижте, ние сме сключили Договор за ограничаване на стратегическите нападателни оръжия (СТАРТ-3). Когато се сключваше този договор аз не бях президент на Русия и президентът Тръмп не участваше в подготовката на този документ, но той съществува\" и някои въпроси трябва да бъдат обсъдени, подчерта руският президент. Другият проблем е, че \"чуваме упреци от някои партньори от САЩ, че Русия била нарушавала договора (за ракетите със среден и малък обсег). Но тогава трябва да се покаже къде точно го нарушаваме\", заяви Путин. Путин определи действията на САЩ срещу руски медии като посегателство над свободата на словото и заяви, че отговорът на Москва ще бъде огледален. \"Атаката срещу наши медии в САЩ е атака срещу свободата на словото, без всякакво съмнение, и ние сме разочаровани от това\", заяви Путин. \"Това, което се обсъжда в момента в Държавната дума (долната камара на парламента), може да е малко рязко, но това е естествено\", подчерта той във връзка с обсъжданите ответни мерки на действията на САЩ срещу руски медии. Руският президент заяви, че едва вчера е научил за съобщенията за предполагаеми връзки на негови роднини с администрацията на САЩ и ги определи като \"бълнуване\", съобщи ТАСС. Предполагаемата връзка между бившия ръководител на предизборната кампания на Доналд Тръмп Пол Манафорт и Москва е измислена от противниците на президента на САЩ, за да му навреди, заяви Путин, цитиран от Ройтерс. Руският президент определи като абсурдни обвиненията за руска намеса в президентските избори в САЩ миналата година, предаде Франс прес. \"Всичко, свързано с руското досие в САЩ, показва само вътрешната политическа борба в тази страна\", подчерта той. Работата по ликвидиране на терористите в Сирия е на път да приключи и основната задача на този етап е да се създадат условия за политическо уреждане, заяви Путин, цитиран от ТАСС. \"В момента най-важното е да се приключи тази работа, да се укрепят споразуменията за зоните за деескалация, да се укрепи режима на прекратяване на огъня и да се създадат условия за започване на политически процес\", подчерта той. През близките години китайската икономика ще стане номер едно в света, а обемът на двустранната търговия с Русия ще достигне поставената цел от 100 милиарда долара, прогнозира руският президент. Той заяви, че в кулоарите на срещата на АТИС е разговарял с китайския си колега Си Цзинпин, който го е информирал подробно за резултатите от конгреса на Китайската комунистическа партия и средносрочните планове за развитие на страната. \"Това е важно, защото Китай е нашият най-голям търговски и икономически партньор и за нас е важно да разбираме как и накъде върви тази голяма икономика, която през идните години без съмнение ще заеме първо място в света\", подчерта Путин, като напомни, че редовно се среща със Си Цзинпин. \"Имаме много планове в областта на енергетиката и особено на атомната енергетика\", съобщи руският президент и добави, че страните имат добри перспективи за сътрудничество при усвояването на космическото пространство, в авиацията и в строенето на хеликоптери. Путин подчерта, че е необходимо да се коригира работата с Китай, като се отчитат плановете за развитие на Евразийския икономически съюз и съгласуването им с китайската инициатива \"Един пояс-един път\". Позициите на Русия и Китай във външната политика са много близки или съвпадащи в ключовите точки, добави руският президент. Един от тези ключови въпроси е Северна Корея , подчерта той. \"Ние смятаме, че това е проблем и не признаваме ядрения статут на Северна Корея\", заяви Путин. В същото време Москва и Пекин смятат, че всички страни трябва да понижат напрежението и да намерят сили да седнат на масата за преговори, уточни той. Няма друг начин за решаване на проблема, подчерта руският президент и напомни, че Москва и Пекин са предложили пътна карта за решаване на проблема. Той отбеляза, че в последно време има обнадеждващи сигнали от редица страни, показващи разбиране, че мирното решение на проблема няма алтернатива.", "date": "2017.11.11", "title": "Путин: Тръмп се държи добронамерено, но нямахме време да обсъдим всичко"}
{"url": "https://www.24chasa.bg/novini/article/6544805", "text": "Бившият министър на отбраната и началник на Управлението за национална сигурност на Южна Карея Ким Гуан-джин е задържан и поставен под арест, предаде Regnum. Бившият министър е заподозрян, че е опитвал да манипулира общественото мнение по време на президентството на Ли Мьон-бак в страната между 2008 и 2013 г., информира \"Фокус\". Припомняме ви, че през март 2017 г. бе арестуван и бившият президент на Южна Корея Пак Кън- хе. Тя е обвинявана в приемането на подкупи, злоупотреба с власт и в предоставянето на конфиденциална информация на лица, които не са държавни служители.", "date": "2017.11.11", "title": "Бившият министър на отбраната на Южна Корея е арестуван"}
{"url": "https://www.24chasa.bg/novini/article/6544816", "text": "Американските власти разследват бившия съветник по националната сигурност в Белия дом Майкъл Флин за това дали са му били предлагани милиони долари в замяна на екстрадирането на турския проповедник Фетхуллах Гюлен в Турция. Специалният прокурор Робърт Мълър разследва среща между Флин и високопоставен турски държавен представител няколко седмици след победата на Доналд Тръмп на президентските избори, съобщават вестник „Уолстрийт джърнъл“ и американският телевизионен канал NBC News,  Според информацията на медиите по време на срещата е било обсъждано евентуалното изплащане на 15 млн. долара в замяна на това Флин, щом започне работа в Белия дом, да осигури депортирането на Гюлен – политически опонент на турския държавен глава Реджеп Ердоган и смятан от Анкара за организатор на миналогодишния опит за преврат в страната. Флин също така е трябвало да помогне за освобождаването на свързания с Ердоган бизнесмен от турско-ирански произход Реза Зараб. И двете медии се позовават на запознати източници, близки до разследването на Мълър, който проучва и това дали членове на кампанията на Тръмп са имали връзки с Русия. „Уолстрийт джърнал“ посочва, че в рамките на предложението Флин и синът му Майкъл Флин-младши е трябвало да получат 15 млн. долара за предаването на Гюлен на турските власти. Според изданието няма данни докъде е стигнала сделката, нито има информация за правени плащания. Разговорът с турския е представител е включвал и начини извеждането на Гюлен от страната, включително с частен самолет до отдалечения турски остров Имралъ. На него има затвор, в който доживотната си присъда излежава друг враг на турската държава – лидерът на Кюрдската работническа партия Абдула Йоджалан. NBC съобщава също, че турският представител е поискал от Флин да помогне и за освобождаването на Зараб, който е арестуван в Маями през 2016 г. по обвинения в това, че е помогнал на Иран да заобиколи американските санкции. Бизнесменът е арестуван без право на гаранция и може да получи присъда до 30 години затвор, ако бъде признат за виновен по обвиненията срещу него в нарушаване на санкции и пране на пари. Флин, който е пенсиониран военен, оглавявал Агенцията за военно разузнаване на САЩ, стана съветник по националната сигурност на Тръмп, след като официално пое президентския пост на 20 януари тази година. Той обаче беше принуден да напусне само три седмици по-късно заради обвинения за негови връзки с Русия.", "date": "2017.11.11", "title": "Разследват бивш съветник на Тръмп за тайна сделка с Турция за екстрадирането на Гюлен"}
{"url": "https://www.24chasa.bg/novini/article/6544823", "text": "Президентът на Турция Реджеп Тайип Ердоган заяви, че с тенденцията си на ръст на ксенофобията и расизма, Европа се превръща в „затвор под открито небе“. Той осъди тенденциите на етноцентризъм, културен расизъм и ислямофобия в западните държави, предаде Anadolu Agency. „Европа се превръща в затвор под открито небе“, заяви Ердоган. „Свидетели сме на различна атмосфера в западния свят“, добави той. „Мястото в Европа за хора с различен външен вид, религия, език и цвят на кожата се свива“, убеден е турският президент, цитиран от \"Фокус\". Той добави, че забраната за носене на хиджаб става все по разпространена на континента. „Идеята за затварянето на мюсюлманските жени по домовете им се разпространява като вирус по континента, защото много държави налагат забрана за носене на хиджаб на работното място и в някои образователни институции“, добави той.", "date": "2017.11.11", "title": "Ердоган: Европа се превръща в затвор под открито небе"}
{"url": "https://www.24chasa.bg/novini/article/6544829", "text": "Еврокомисарят по разширяването Йоханес Хан заяви, че Македония и Албания са на прав път в процеса на евроинтеграция, но се въздържа да обвързва с конкретен график присъединяването им към ЕС, предаде МИА. Хан заяви това по време на Дните на медиите от Западните Балкани на 9 - 10 ноември в Тирана. Председателят на ЕК Жан-Клод Юнкер посочи преди това 2025 г. като възможна дата за присъединяване на нови членове. Хан обаче изтъкна, че никоя държава няма гаранции, че ще се присъедини дотогава. \"Ако бъде определен конкретен краен срок, това може да се окаже опасност за Западните Балкани да не успеят да изпълнят този срок, да останат да чакат и да изостанат\", каза той, цитиран от БТА. Пред репортери в Тирана Хан даде да се разбере, че процесът на присъединяване е протичащ процес на реформи и все още не е решено коя държава ще се присъедини. Хан спомена подобряването на климата между Македония и Гърция, който по думите му открива възможности през следващите месеци за евентуално прекратяване на гръцката блокада по спора за името на Македония.", "date": "2017.11.11", "title": "Йоханес Хан: Македония и Албания са на прав път към ЕС"}
{"url": "https://www.24chasa.bg/novini/article/6521806", "text": "За приготвяне на кисело зеле се използват главно късно зрелите сортове, които съдържат по-голям процент захар - Кьосе, Ликоришко бяло, Дъбенско, Маринополско и др. В него се запазват до 90 на сто от съдържащия се в прясното зеле витамин С. За приготвяне на кисело зеле на глави са необходими два пъти повече съдове, в сравнение с приготвянето на нарязаното. Освен това хранителната стойност на зелето на глави запазва ценните вещества и витамини в саламурата. То се използва за приготвяне на чудесни сърмички и други вкусотийки, цяла зима.", "date": "2017.11.11", "title": "Как се прави кисело зеле?"}
{"url": "https://www.24chasa.bg/novini/article/6544850", "text": "Иракският премиер заяви в събота, че войната срещу „Ислямска държава“ е струвала на Багдад 100 млрд. долара, предава Anadolu Agency. „Ирак загуби 100 милиарда долара във войната срещу Ислямска Държава, но ние постигнахме успех в три битки. По-точно освободихме земята си, запазихме целостта на Ирак и отвърнахме на заплахите“, каза премиерът Хайдар ал Абади по време на своя реч, цитиран от \"Фокус\". Що се отнася до напрегнатите отношения между Багдад и кюрдите, Абади заяви, че “не се нуждаем от посредничество с нашето кюрдско население“. Министър-председателят припомни още, че през месец май 2018 г., ще бъдат проведени по план парламентарни избори.", "date": "2017.11.11", "title": "\"Ислямска държава\" струва на Ирак над 100 млрд. долара"}
{"url": "https://www.24chasa.bg/novini/article/6544867", "text": "Телата на три деца бяха открити край североизточния бряг на остров Лесбос, съобщи РИА Новости, като се позовава на местните медии. Най-вероятно загиналите деца са бежанци. В четвъртък край брега на острова е било открито тялото на момиче на 12-13 годишна възраст, в петък - мъртво момче на същата възраст, а в събота - трети загинал, съобщава сайтът lesvosnews.gr, цитиран от БТА. Според информация на правоохранителните органи на Лесбос досега няма информация за изчезнали деца, заради което се смята, че загиналите деца са бежанци.", "date": "2017.11.11", "title": "Откриха телата на три деца край остров Лесбос"}
{"url": "https://www.24chasa.bg/novini/article/6544876", "text": "Турският президент Реджеп Тайип Едоган критикува европейските страни, в които е въведена забрана за носене на хиджаб, съобщи РИА Новости. Най-големите жертви на печалната картина на Запад са жените. Забраната за носене на хиджаб все повече се разпространява в европейските страни. Освен това тамошните власти опитват да попречат на мюсюлманските да участват в обществения живот. Твърденията, че те трябва да си стоят вкъщи, се разпространяват като вирус, каза снощи Ердоган, който говори в Анкара пред предприемачки от мюсюлманските страни, информира БТА. По думите му в момента в повечето европейски страни се ограничава трудоустройството и образованието на жените, носещи хиджаб. В страните, които при всяка възможност обичат да учат Турция на демокрация, се аплодира нарушаването на елементарните човешки права. Турция е една от малкото страни, които обръщат внимание на тази несправедливост и двойните стандарти, посочи турският лидер.", "date": "2017.11.11", "title": "Едоган разкритикува европейските страни, които забраниха носенето на хиджаб"}
{"url": "https://www.24chasa.bg/novini/article/6544031", "text": "Приготвянето на колбаси по стари рецепти е един от трендовете, които все повече набира сила при производителите. Това стана ясно на тазгодишните изложения за храни, които започнаха в София. На тях може да се видят луканка с орехи, македонски айвар, рисувани торти, пица шампионат и демонстрации от шеф готвачи. Представени са и веселяшката броеница и бабекът, както и телешка и неврокопска луканка, бански старец, домашен неврокопски суджук и много други. Телешкo и свинско месо в буркан са сред удобните решения за домакините Предлага се и сушена кървавица. Прави се от свинско месо и много праз по автентична рецепта от Пиринския регион. Друг от акцентите на тазгодишното издание е фермерско зряло говеждо месо, което се произвежда по утвърдена технология и съобразено с изискванията за DRY AGING в световен мащаб. Месото от предварително подбрани животни се полага в камера за зреене за период от 14 до 60 дни, при които достига до различни етапи на зреене и подобрява вкусовите си качества. Луканковият меч е един от новите продукти, създаден от екип технолози, провокирани от историческото минало на Тракийския регион. Продуктът е произведен от едро кълцано свинско месо с класически подправки, характерни за района на Беломорска Тракия. Сред нетрадиционните продукти е и деликатесният шпек, пушен на буково дърво. Може да се опита и айвар, който, макар и типично сръбски продукт, на изложението е представен с произход от Македония, тъй като там е произведен. На единия от щандовете учениците от Софийската гимназия по хлебни и сладкарски технологии представят последните тенденции при сладкишите. Торти, облечени в захарна дантела, бонбони от белгийски шоколад и картини върху сладкиши са сред най-впечатляващите експонати. Светлана Генова, старши преподавател в гимназията, разказа, че заради уменията си да рисуват върху торти възпитаниците получават предложения за работа още преди да завършат. Таланта си пък демонстрирали в различни европейски държави. На изложенията бяха представени и авторски прочити на традиционни рецепти. Сред най-нетрадиционните бяха сом с прясно мляко с пуширани гъби. Гостите наблюдаваха и приготвянето на рецепта от началото на ХХ в. - традиционни хрупкави кюфтенца, приготвяни от мляно месо, кисело зеле и сирене. Пъстърва с карфиол, морков и земна ябълка звучи семпло, но кубчетата от земната ябълка вътре в комбинация с американски орех, придават много изразен вкус. Докато разглеждат щандовете пък, посетителите се наслаждават на чаша топъл чай от комбинация с джинджифил и няколко български билки. Изложението бе наистина разнообразно - освен хляб, месни продукти и вина, имаше подгтотвени щандове и за професионалистите. Те се информираха за последните тенденции при опаковането, подовите настилки в предприятията, приборите и всичко необходимо за професионалното обзавеждане на фабриките. ", "date": "2017.11.11", "title": "Тренд: зряло говеждо и стари рецепти"}
{"url": "https://www.24chasa.bg/novini/article/6544914", "text": "Главният преговарящ на ЕС за Брекзит Мишел Барние заяви, че Великобритания има две седмици, за да изясни какво е склонна да плати за финансовото уреждане на „развода“ с ЕС, предава EUObserver. Барние заяви, че това е необходимо, за да може да се премине на втората фаза на дискусиите по бъдещите отношения между ЕС и Великобритания. Лидерите на Съюза ще решат по време на срещата си на високо равнище през декември дали ще стартират следващата фаза, съобщи \"Фокус\".", "date": "2017.11.11", "title": "Барние: Великобритания има две седмици да изясни паричната сума по Брекзит"}
{"url": "https://www.24chasa.bg/novini/article/6544984", "text": "Родена е в Разлог. Преживява обиски и опожаряването на родната си къща. На 11 години става ятачка на Разложката партизанска чета, а на 14 години заедно с баща си и двамата си братя влиза в партизанския отряд „Никола Парапунов“. Нееднократно вижда смъртта в очите. Губи брат си Асен малко преди 9 септември 1944 г., но слиза на бял кон в Деня на Свободата в Разлог. След Втората световна война завършва земеделие в Русия. Става доктор по биологически науки и генетика,  Елена Лагадинова бе дългогодишна председателка на Комитета на жените. Години наред работи неуморно за социалните придобивки на жените. На нейните усилия и последователност се дължи 3-годишното платено майчинство, задължителната ваксинация и строителният бум на детски градини и ясли през 60-те и 70-те години на миналия век. Общественик и ентусиаст, Елена Лагадинова бе като непрестанен извор на лява енергия, казват за нея от разложкото землячество.", "date": "2017.11.11", "title": "Почина Елена Лагадинова-Амазонката"}
{"url": "https://www.24chasa.bg/novini/article/6544700", "text": "Шестима бойци на \"Ислямска държава\", които подготвяли зрелищен атентат, са били задържани при операция в Истанбул, съобщи турската частна телевизия НТВ, цитирана от БТА.  Екипи на истанбулската полиция за борба с тероризма са предприели действия въз основа на получени сведения, че шестчленна клетка на ИД готви терористичен акт по нареждане на ръководството на групировката. Полицаите са предприели едновременни акции, при които са задържани шестима заподозрени. В хода на обиските, извършени от полицията на различни адреси, са конфискувани голям брой документи на организацията и дигитални материали. Над 100 предполагаеми членове на \"Ислямска държава\" бяха задържани вчера при операции на турската полиция в няколко града на страната, включително Истанбул.", "date": "2017.11.11", "title": "Шестима бойци на ИД, подготвяли зрелищен атентат, са били заловени в Турция"}
{"url": "https://www.24chasa.bg/novini/article/6544712", "text": "Съдът в Хасково оправда бивш служител на ДАИ, обвинен във вземане на рушвет на пътя. Случаят стана скандално известен през 2015 г. от клип в интернет, на който се чува как Петър Василев се пазари с турски шофьор за цвета на банкнотата, която да му даде, за да избегне проверка на камиона, предаде  Клипчето, заснето на магистрала „Марица”, беше изпратено първо в автомобилната инспекция през май 2015 г., откъдето не последва реакция. Дни по-късно кадрите бяха качени в интернет, което доведе до уволнението на Василев, а прокуратурата му повдигна обвинение за вземане на подкуп. Тогава Василев определи клипчето като манипулация, а от ДАИ заявиха, че не могат да потвърдят документално действията на служителя си, тъй като записът от дежурството му е изтрит. Прокуратурата ще протестира оправдателната присъда. ", "date": "2017.11.11", "title": "Съдът в Хасково оправда бивш служител на ДАИ, обвинен за вземане на подкуп"}
{"url": "https://www.24chasa.bg/novini/article/6544723", "text": "Земетресение с магнитуд около 2,5 по скалата на Рихтер е регистрирано край Димитровград. Това каза в интервю за Агенция „Фокус“ ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев.  „Регистрирано е относително по-забележимо земетресение в категорията на микроземетресенията с магнитуд по-малък от 3. Това стана около два часа по-късно от това край Своге – в 8.45 часа в района на Димитровград с магнитуд около 2,5. Там, в този район напоследък стават такива земетресения. Ние ги наричаме микроземетресения“, коментира сеизмологът. Той посочи, че тази сутрин е регистрирано и земетресение с магнитуд над 4,5 на територията на Турция, на 20 км от Измир. ", "date": "2017.11.11", "title": "Ново земетресение, този път край Димитровград"}
{"url": "https://www.24chasa.bg/novini/article/6544668", "text": "Американският президент Доналд Тръмп е получил уверение от руския си колега Владимир Путин, че не се е намесвал в изборите в САЩ, които вкараха милиардера в Белия дом, предаде AFP. „Той (Путин – бел.р.) каза, че изобщо не се е намесвал в нашите избори“, каза Тръмп пред репортери на борда на президентския самолет Air Force One по пътя за Ханой. „Наистина вярвам, че това, което ми казва, го казва сериозно“, добави президентът на САЩ. По-рано стана известно, че екипът на специалния прокурор Робърт Мюлър е разпитал Сам Кловис, съпредседател на предизборния щаб на американския президент Доналд Тръмп, за да определи дали Тръмп или неговите най-високопоставени съветници са били наясно за контактите на екипа му с Русия. „Най-важният въпрос, върху който Мюлър работи, е дали Тръмп като кандидат за президент и в последствие избран за държавен глава е знаел за дискусиите, водещи се с Русия и кой ги е одобрил и ръководил“, заяви източник, близък до разследването пред Reuters. Кловис даде показания в края на октомври пред съдебното жури, назначено за разследването на специалния прокурор за руска намеса в президентската кампания от 2016 г. Той сътрудничи също с Комисията по разузнаването към Сената, която разследва същия въпрос. По-рано бившият съветник за външната политика в щаба на Тръмп Джордж Пападопулос призна, че е дал неверни показания пред ФБР за контактите му с руски представители по време на кампанията. „Следователите вече знаят какво Пападопулос е вършил на руския фронт, което той първоначално опита да скрие, и на кого е казал за това. Сега те искат да знаят дали Кловис и останалите са съобщили за тези и други действия, свързани с Русия, и ако това е така, на кого са го съобщили“, каза друг източник.", "date": "2017.11.11", "title": "Путин е уверил Доналд Тръмп, че не се е намесвал в американските избори"}
{"url": "https://www.24chasa.bg/novini/article/6544320", "text": "Американецът Джо Ютрас е отгледал тиква с гигантски размери и тегло 960,7 кг. Уникалният плод е показан на конкурс във фермата Фрерих в град Уоруик, щата Род Айлънд. Това е трети рекорд на Ютрас. През 2006 година той отгледал най-дългата тиква в света – дължината й е била 3 метра, а диаметърът – 16,5 см. През 2007 г. фермерът показал най-тежката тиква в света, която тежала 766 кг.", "date": "2017.11.11", "title": "Американец отгледа най-голямата тиква в света"}
{"url": "https://www.24chasa.bg/novini/article/6544689", "text": "Над 150 души и около 120 машини работят по трасето на автомагистрала \"Струма\" в участъка между Благоевград и Крупник, съобщават от Агенцията \"Пътна инфраструктура\" /АПИ/. Строителството на лот 3.1, който се изпълнява от фирма \"Агромах\", започна преди два месеца и на обекта се работи интензивно. В началото на обекта - до Благоевград, е извършено разчистване на площадката, изпълняват се изкопни и насипни дейности, изграждат се водостоци, селскостопански пътища. В момента се работи и по прокарването на над 9 км временни пътища за достъп до обекта, обходни маршрути, пътища за доставка на основни строителни материали. Подготвят се и площадките за големите съоръжения по дължината на трасето в първия участък. Общата дължина на лот 3.1 от АМ \"Струма\" е 12,6 км. В участъка между Благоевград и Крупник \"Агромах\" ще изгради 2 пътни възела и 20 големи съоръжения - мостове над реки, подлези и надлези. Очаква се обектът да е завършен през есента на 2019 г. През тази седмица ЕК одобри проекта за изграждане на 40 км от АМ \"Струма\" в участъците Благоевград-Крупник, Кресна-Сандански и тунела \"Железница\". Общата стойност на отпуснатите средства от Кохезионния фонд на ЕС е 628 млн. лв. Националното съфинансиране е 111 млн. лв., посочват от АПИ. Строителството на лот 3.1 Благоевград-Крупник започна на 31 август 2017 г. През септември миналата година започна изграждането на лот 3.3 Кресна-Сандански и напредъкът на обекта е около 50 процента. В момента се осъществяват обществените поръчки за изграждането на тунела \"Железница\", с прогнозна стойност 250 млн. лв. Срокът за подаване на офертите е до 17.30 ч. на 27 ноември тази година. Те ще бъдат отворени в 14.00 ч. на 28 ноември. Участъкът е разделен на три лота, а срокът за изпълнението им е три години.", "date": "2017.11.11", "title": "Над 150 души и около 120 машини работят по \"Струма\" между Благоевград и Крупник"}
{"url": "https://www.24chasa.bg/novini/article/6544327", "text": "Оформянето на лозите може да стане по отличен начин през есента преди настъпване на студената зима. По-скоро това приляга на края на октомври - първите дни на ноември. След като лозата се е освободила от всичките си листа и още има топли и слънчеви дни за работа, можете да видите летораслите й в цялата им сила и дължина, и да оцените тяхната пригодност за зимуване", "date": "2017.11.11", "title": "Реже ли се лозе преди зимата"}
{"url": "https://www.24chasa.bg/novini/article/6544748", "text": "Японски учени заключиха, че изчезването на динозаврите от лицето на нашата планета е станало случайно, съобщи Лента, цитирана от БТА.  Резултатите от изследването им сочат, че след като астероид се блъснал в богат на природни изкопаеми район на Земята, са били изхвърлени въглеводороди в атмосферата и глобалните климатични промени са се усилили. Динозаврите са измрели преди около 66 милиона години най-вероятно в резултат на падането на астероид с диаметър 9 км. Небесното тяло паднало на днешната територия на Мексико и това довело до образуването на кратера Чиксулуб, чийто диаметър е около 180 км. За масовото изчезване на гигантските влечуги допринесло глобално застудяване, предизвикано от попадането на голямо количество прах и сажди в атмосферата. С помощта на компютърно моделиране учените изяснили, че до измиране на динозаврите е можело да се стигне единствено ако в атмосферата са изхвърлени 230-2300 тераграма сажди. Необходимото за целта количество полезни изкопаеми било характерно за едва 13 процента от земната повърхност. Резултатите от изследването са публикувани в Scientific Reports.", "date": "2017.11.11", "title": "Измирането на динозаврите било случайно"}
{"url": "https://www.24chasa.bg/novini/article/6543899", "text": "“За нас е чест и ще бъдем щастливи, ако отидем да помагаме на бойците в Сирия.” Това е част от разговор между двама от общо 14 подсъдими по делото за проповядване на радикален ислям в България и призоваване към война. Съдебният процес се води в окръжния съд в Пазарджик от миналата година. На заседание по делото преди дни - на 8 ноември, бяха разсекретени 600 разговора, записани със СРС. Това са български граждани, които едва преди няколко години са приели исляма. Той не е традиционна религия за ромския им етнос, а вече са радикализирани. За около 10 г. над 15 000 роми в Пазарджик приеха исляма и го изповядват в най-крайното му течение - салафизма В кратки срокове ислямизацията се разпространи в гетата на Пловдив, Асеновград и в селата на няколко области. Не е нужно да сме пророци или вещи анализатори, за да си представим как ще се развият тези процеси в следващите години и как това осезаемо се превъща в една от най-големите заплахи за националната ни сигурност. Все пак в тези общности процесите са заразителни. И всичко това, поне засега, благодарение само на един човек - пазарджишкия ислямски проповедник Ахмед Муса Ахмед. Всъщност българската общественост научи, че вървят активни процеси за радикализация на мохамедански общности у нас, именно от два съдебни процеса, които започнаха в Пазарджик. Първият тръгна през 2012 г. срещу 13 подсъдими - 11 от тях имами, поради което стана популярно като имамското дело. На подсъдимата скамейка бяха изправени мюсюлмански проповедници от 3 области - Пазарджик, Благоевград и Смолян. Сред тях има и районни мюфтии, т.е. областни ръководители на изповеданието. Това дело се гледа в момента за втори път в апелативния съд в Пловдив, след като ВКС го върна за ново разглеждане. Парадоксалното в него е, че висшите магистрати отмениха влезли в сила присъди на 12 от обвиняемите, без те самите да са подавали молби за това. Единственият от подсъдимите, който имаше право на обжалване, защото получи ефективна присъда, беше Ахмед Муса Ахмед. Той е основен подсъдим и по настоящото дело в Пазарджик, което пък е прецедент в съдебната практика у нас. Защото в него е повдигнато обвинение по член от НК за пропагандиране и проповядване към война, което не е правено никога от приемането на закона през 70-те години на миналия век. Общото между двете нашумели дела е, че те стават факт след успешна работа и операции на ДАНС под ръководството на прокурора от окръжната прокуратура в Пазарджик Недялка Попова. Тя представлява държавното обвинение и в двата процеса. Всъщност първият процес от този род е през 2004 г. в Пазарджик. Единственият подсъдим е Ахмед Муса Ахмед по обвинение за проповядване на радикален ислям, който тогава е под влиянието на радикалната групировка “Мюсюлмански братя”, която е забранена в много страни от света. Присъдата е условна с 3-годишен изпитателен срок. Всъщност това е времето, когато пазарджишкият имам, получил правото да проповядва в отдавна закритото училище за имами в Сърница, започва своята дейност. На този етап представители на правоохранителни органи и експерти категорично признават пред “24 часа”, че Ахмед Муса е основният двигател за ислямизацията и радикализацията на роми у нас. Последните анализи недвусмислено сочат, че след ареста му на 25 ноември 2014 г. тези процеси замират и на практика са в застой. Според достоверна информация през трите години, откакто проповедникът е задържан в следствения арест в Пазарджик, на няколко пъти са правени опити от негови сподвижници да поемат лидерските функции и да продължат работата му, но те се оказват неуспешни. В най-скоро време обаче Ахмед ще трябва да бъде освободен, защото изтекоха всички правни възможностти за задържането му. На 25 ноември ще се навършат 3 г. от престоя му в ареста, без да е осъден. В световната практика има само един подобен случай, когато мъж е задържан 3 г. без присъда в арест в Швейцария, но по обвинение в убийство. Юристи твърдят, че обвинението срещу 40-годишния имам също е изключително тежко, защото е подсъдим за призоваване към война, което всъщност е заплаха срещу мира и човечеството. Разбира се, много вероятно е Ахмед Муса в един момент да влезе в затвора, ако получи осъдителни присъди по делата, в които е подсъдим. Техният край обаче скоро не се вижда, като се има предвид 3-инстанционното съдебно производство. Така или иначе, имамът никога няма да се откаже от дейността си и ще продължи в един момент, вероятно с много повече хъс, ислямизацията на събратята си роми - още повече че за тях той вече е идол и мъченик Това обаче не е най-големият проблем. Според експерти България няма стратегия, план и финансиране за ефективен отпор на навлизането на радикалния ислям в страната, което отдавна е в ход. Става дума за разработения през миналия век в Саудитска Арабия призив ДАУА според анализатори. Това, най-общо казано, е стройна система, която се прилага от емисари в целия свят още от 70-те години за привличане на все повече мюсюлмани. Става и у нас чрез активна работа с мюсюлмани - мъже, жени, деца, и немюсюлмани - християни, роми и др. Финансирането е от богати ислямски фондации. По време на имамското дело беше доказано, че големи суми пари се вкарват у нас от куриери и шофьори и се предават на ръка. По този начин проследяването им на практика е невъзможно. Всъщност Ахмед Муса доста успешно прилага саудитската стратегия - волно или неволно, към събратята си роми, като започва от Пазарджик и постепенно разширява дейността си в други области. Това говори, че към него се стичат сериозни парични потоци, поне докато беше на свобода. Влиянието му е доказано високо и не са тайна контактите и срещите му с представители на ислямски терористични групировки от Австрия и Германия, както и с емисари на ИДИЛ, посещавали Пазарджик. По подобен начин се действа и на други места в страната, където преобладава население, което традиционно изповяда ислям. Проводници на радикализацията чрез налагане изповядането на ислямското течение салафизъм са имами, завършили религиозното си образование в Саудитска Арабия, Египет, Йордания, Сирия. За чест на министерството на образованието до момента то не е признало за действителна нито една диплома на мюсюлмански духовник, завършил ислямски институт извън България. Въпреки това в страната ни работят стотици имами с подобни дипломи, които са официални служители на Главното мюфтийство. Лидерът на ВМРО Красимир Каракачанов неколкократно призовава за промени в законодателството, където освен забраната вероизповедание у нас да се финансира от чужда държава (в момента Главното мюфтийство и ръководеното от него вероизповедание се финансират от Турция - б.а.), да залегне и правилото, че имами у нас могат да бъдат само лица със средно образование, които са завършили Висшия мюсюлмански институт в София. Според експерти обаче това трябва да бъде направено и като основен принцип в Устава на мюсюлманското вероизповедание у нас, за да се гарантира, че един новоприет закон няма да се нарушава. Това в голяма степен ще ограничи и въздействието на два основни механизма, които се прилагат в ислямизацията и радикализацията у нас. А те са дарителството и образованието. Чрез първия на практика се купуват бедните и преживяващи на социални помощи общности, колебаещите се и дори несъгласните. С втория се приобщават, възпитават и контролират децата и младите хора. И ако приобщените към исляма през последните години нови мюсюлмани от ромския етнос са го направили първоначално за пари, те вече са там по задължение. Те обаче далеч не са така крайни и дотолкова приобщени, че да препашат коланите с експлозиви за самоубийствени атентати или да отидат да се бият на страната на ИДИЛ. Умовете на техните деца обаче, които в момента са на по 5-10 г., се промиват още от най-ранна възраст. Примерите за това са изключително много. За голяма част от родителите, чиито деца скоро са приели исляма, въобще не е важно дали наследниците им ще завършат българско училище. Напълно вероятно е представители на това бъдещо поколение да се радикализират до такава степен, че под влиянието на някой проповедник фанатик да извършат драстични актове. Анализатори твърдят, че процесите на ислямизация и радикализация, започнали в някои общности у нас, са на практика необратими. Което означава, че трябва да се вземат незабавни и изключително сериозни мерки за овладяване и максимално контролиране на тези процеси.", "date": "2017.11.11", "title": "Муса, който зарази 15 000 роми с радикален ислям, свободен след 3 г. арест"}
{"url": "https://www.24chasa.bg/novini/article/6544756", "text": "Руският президент Владимир Путин разкритикува натиска на Вашингтон над държавната телевизия Russia Today да се регистрира като чуждестранен агент в САЩ, като го определи като атака срещу руските медии и обеща реципрочен отговор, предаде AFP, цитиран от \"Фокус\".  По-рано стана известно, че американският департамент по правосъдието е дало срок до понеделник RT да регистрира дейността си в САЩ като чуждестранен агент. Ако искането не бъде изпълнено, директорът на канала ще бъде арестуван, а банковите му сметки запорирани. „Атаката срещу наша медия е атака срещу свободата на словото“, каза Путин пред журналисти на срещата на върха на АТИС във Виетнам. „Те де факто закриват RT и ще получат реципрочен отговор“, каза президентът. RT и държавната агенция Sputnik са обвинявани от разузнавателните служби на САЩ, че са разпространявали дезинформация по време на миналогодишната президентска кампания, която може да е оказала влияние на вота. RT заяви в петък, че ще спази изискванията, но ще оспори тези мерки в съда.", "date": "2017.11.11", "title": "Путин: Натискът над Russia Today от страна на САЩ е атака, която ще получи отговор"}
{"url": "https://www.24chasa.bg/novini/article/6544767", "text": "Посланикът ни в Белград Радко Влайков е получил инструкции още тази сутрин от министъра на външните работи Екатерина Захариева да постави въпроса за инцидента със задържането на български лекари в Босилеград пред сръбските власти. Това съобщиха от пресцентъра на Министерство на външните работи.                                                                                                                                                                                                                                                                                                                       ", "date": "2017.11.11", "title": "Захариева с важна задача към посланика ни в Белград за задържаните български лекари"}
{"url": "https://www.24chasa.bg/novini/article/6544758", "text": "„Президентът на САЩ Доналд Тръмп разкри по време на своята азиатска обиколка истинската си природа, демонстрирайки, че е разрушител на мира и стабилността“. Това се посочва в изявлението на Министерството на външните работи на Северна Корея. \"По време на посещението си, Тръмп разкри истинската си природа като унищожител на универсалния мир и стабилност. Той призова за ядрена война на Корейския полуостров\", пише в съобщението,  Пхенян смята, че американският лидер е направил нов опит да настрои населението на страната срещу неговото правителство. \"Безразсъдните изявления на онези, които са загубили разсъдъка си като Тръмп, не могат да ни сплашат или да спрат напредъка ни\", се казва в изявлението. От министерството беше изразена увереност, че КНДР \"със сигурност ще спечели последната битка\" с Вашингтон. По-рано Тръмп, в реч пред депутати от Южна Корея, заяви, че САЩ подкрепят \"мира чрез сила\". Американският президент вярва, че международната общност не трябва да толерира \"режим, който заплашва света с ядрено разрушение\".", "date": "2017.11.11", "title": "Пхенян: Тръмп показа в Азия, че е разрушител на мира"}
{"url": "https://www.24chasa.bg/novini/article/6544762", "text": "Спорът за името на Македония отново се връща във фокуса на международната дипломация след местните избори в Македония, а премиерът Зоран Заев вярва, че шансовете за намиране на решение за по-добри от преди, предаде МИА, цитирана от БТА.  Агенцията прави това заключение въз основа на изявления на македонския министър-председател Заев, на външните министри на Македония и Гърция Никола Димитров и Никос Кодзиас, както и на оптимистични коментари, направени от заместник-помощник държавния секретар на САЩ Хойт Ий. Вчера Зоран Заев заяви, че Македония трябва да се подготви да направи стъпка напред по въпроса за името. \"Македония и Гърция имат по-добър шанс от преди да намерят решение\", заяви Заев и изрази очакване нещата да се придвижат напред още до края на този месец. Премиерът очаква също и опозицията да се включи в процеса, \"не като поставя пречки пред него и го забавя, а (като спомогне) за намиране на решение на проблема, който възпрепятства интеграционния процес на Македония\". Гръцкият външен министър Никос Кодзиас заяви по-рано, че въпросът за името трябва да бъде уреден още през първата половина на 2018 г. Според Хойт Ий процесът за уреждане на спора между Македония и Гърция за името на бившата югорепублика \"е по-близо от когато и да било до намиране на решение\", но все още има \"много работа, която да бъде свършена и от двете страни\". Македонският външен министър Никола Димитров пък подчерта, коментирайки думите на американския представител, че има опит да бъде създаден положителен климат и че още до края на месеца се очаква среща по въпроса за името на ниво представители. На първия етап международният посредник Матю Нимиц няма да посети региона, уточни още той.", "date": "2017.11.11", "title": "Спорът за името на Македония се връща във фокуса на международната дипломация"}
{"url": "https://www.24chasa.bg/novini/article/6544790", "text": "Допълнително финансиране за професионални паралелки с очакван бъдещ недостиг на пазара на труда е предвидено за следващата година, съобщи пред журналисти в Пампорово министърът на образованието и науката Красимир Вълчев, предаде БТА. Той заяви, че са предвидени 3 млн. лв. за допълнителното финансиране, а идеята е да се насърчат професионалните гимназии да ориентират профила си към потребностите на пазара на труда. Министър Вълчев се срещна днес в Пампорово с представители на общини и директори на образователни институции от област Смолян. Диференцираното финансиране на професионалните паралелки в зависимост от бъдещото търсене е предложено според министър Вълчев със закона за държавния бюджет и като промяна в закона за предучилищното и училищното образование. Предстои да бъде разработен механизъм, по който ще се предоставя допълнителното финансиране. Знаем в кои сектори са тези паралелки, със сигурност ще засегне техническите професии, допълни Красимир Вълчев. Според него е възможен диференциран подход и при разпределяне на тези средства, така че паралелките с най-остър недостиг да получат повече от тези с по-малък дефицит на пазара на труда. Трябва да насърчим учениците за включване в такива професионални паралелки, защото за последните десетилетия професионалното образование загуби известна атрактивност, смята образователният министър. Той прогнозира, че това ще бъдат позициите, за които в най-голяма степен ще растат доходите заради недостига на пазара на труда. В много случаи те ще изпреварят според министъра възнагражденията за позиции, изискващи висше образование, за което вече има примери в различни предприятия. От една страна искаме да насърчим учениците със стипендии, а от друга да преструктурираме профилите на професионалните гимназии в съответствие с това търсене на пазара на труда, заяви Красимир Вълчев. Коментирайки завишените средства за образование в бюджета за 2018 г., образователният министър прогнозира, че общините ще получат различно увеличение. В общия случай това, което видях като увеличение е от 3-4 до над 20 процента, средното е може би между 5 и 10 на сто, допълни Красимир Вълчев. Промените, които сме направили в разпределителния механизъм в общия случай водят до увеличаване на средствата в по-малките училища и детски градини, а отделно от това сме въвели допълнителна диференциация на финансирането за малките отдалечени общини, обясни министърът. Той посочи, че всички общини ще получат допълнително финансиране /за образование/, независимо от това, което е за увеличението на възнагражденията. Голямото предизвикателство за системата в краткосрочен и дългосрочен план според министър Вълчев е да има повече учители, \"повече млади хора, които да се включат в педагогическа професия\", а основна мярка за постигането е увеличаването на възнагражденията им. С общините в областните центрове се водят разговори и се търсят възможности да се продължи финансирането за кариерните центрове след 31 декември, уточни министърът на МОН.", "date": "2017.11.11", "title": "Вълчев: 3 млн. лв. повече ще получат професионалните гимназии"}
{"url": "https://www.24chasa.bg/novini/article/6544025", "text": "Внос на животни в България е разрешен само от страни, в които през последните две години не е регистриран шап. Освен това за последните 12 месеца не трябва да е извършвана ваксинация срещу болестта. Тези разпоредби са разписани в наредбата за вноса на говеда, овце, кози и свине. В този период не трябва да са ваксинирани животни и срещу чума, син език, шарка по овцете и козите, хеморагична болест. Карентният срок, който трябва да бъде спазен преди заколването на животното или използването на яйца или мляко от него, е различен и се определя от вида на антибиотиците. От няколко дни до месец става почти пълно изчистване на организма на животните. Този период е гаранцията, че между последното прилагане на ветеринарномедицински продукт и използването на животните няма субстанции, които да надвишават максимално допустимите норми за безопасност при консумация. Преди дни се появи спекулативна информация, че българите консумират месо с антибиотици. Повод стана доклад на Европейската агенция по лекарствата. В него обаче се посочват данни от търговците на едро какви количества антибиотици в България в продажба. Част от тях отиват за реекспорт, други са за домашните любимци, трети се използват от животновъдите. Последните обаче няма как да стигнат до хората в опасни количества, ако месото е закупено от легален търговец. Дали потребителят ще консумира безопасни продукти, зависи от агенцията по храните. “За целта БАБХ осъществява лабораторно диагностична и контролна дейност свързана с идентификацията, здравеопазването и хуманното отношение към животните, използваните ветеринарномедицински продукти (ВМП), безопасността на суровините, храните и фуражите”, обясниха от контролния орган пред “24 часа”. Агенцията следи всички етапи на отглеждане на животните, както и производството, преработката и дистрибуцията на храни на базата на извършената оценка на риска. Експертите проверяват и дали е проявено хуманно отношение при отглеждане и транспортирането на животните, контролират използваните фуражи и ветеринарномедицински продукти. Системни са проверките в предприятията за добив и преработка на месо. Те са планирани или внезапни, могат да бъдат тематични, по сигнали и жалби. В кланиците БАБХ проверява документите, които придружават животните. В тях е описан произходът им, здравословното им състояние, прилагани ветеринарномедицински продукти с карентните им срокове и спазване на изискванията по време на транспорт. Един от придружаващите документи е ветеринарномедицинското свидетелство, което се издава от ветеринарен лекар след извършване на преглед на животните. Преди да бъдат заклани, официален ветеринар, служител на агенцията, преглежда животните и ги допуска до кланиците, само ако са здрави. Контролът продължава и след това - хуманно ли е отношението по време на клане, спазени ли са условията за хигиенам, съхранява ли се правилно месото. Следи се и дали бизнес операторът прилага достатъчно ефективен самоконтрол чрез записи и лабораторни изследвания. Месопреработвателите също се проверяват на всички етапи - последният е дали са спазили изискванията за информация върху етикетите, допълват от БАБХ. Преди седмици от там съобщиха, че засилват контрола върху вноса на свинско месо от Румъния заради откритото огнище на африканска чума там. Мярката е превантивна, за да не се стигне до разпространение на болестта у нас. Бе наложена и забрана пътниците да внасят свинско у нас, закупено от северната ни съседка. Превантивни проверки се проведоха и в свинекомплексите от региона с над 100 000 животни. Заради огнищата на птичи грип пък от Русия забраниха вноса на птици от България.", "date": "2017.11.11", "title": "Държавата гарантира за качеството на месото, ако е от легален търговец"}
{"url": "https://www.24chasa.bg/novini/article/6544581", "text": "Президентите на Съединените щати и Русия Доналд Тръмп и Владимир Путин одобриха съвместно изявление за Сирия по време на краткия си разговор в кулоарите на срещата на върха на АТИС във Виетнам, предаде ТАСС, цитирана от БНР. Конфликтът в Сирия няма военно решение, смятат двамата президенти, които потвърждават ангажираността си към суверенитета, независимостта и териториалната цялост на Сирия,съобщава ТАСС. Тръмп и Путин потвърждават решимостта си да нанесат поражение на \"Ислямска държава\" и се договарят да поддържат действащите военни канали за връзка с цел осигуряване безопасността на въоръжените сили на САЩ и Русия, както и за избягване на опасни инциденти с участието на силите на партньорите, които водят борба с ИДИЛ. Президентите потвърждават, че тези усилия ще продължат до окончателния разгром на групировката Тръмп и Путин приветстват сключения на 8 ноември в Аман меморандум между САЩ, Русия и Йордания, подкрепящ успеха на инициативата за прекратяване на огъня в зоната за деескалация в Южна Сирия. В изявлението двамата президенти призовават всички страни да увеличат приноса си за покриване на нуждите от хуманитарна помощ в Сирия. Междувременно от Северна Корея дойде изявлението, че Тръмп е молил за военна помощ по време на своята азиатска обиколка. Посещението на Тръмп в района е само сделка , в която той събира пари от своите съюзници ,за да задоволи жаждата си на диктатор. Той иска да разруши Корейския полуостров и така показа същността си на рушител на световния мир, се казва в изявлението, прочетено от говорителка по държавната телевизия на Пхенян .\"", "date": "2017.11.11", "title": "Тръмп и Путин говориха във Виетнам, одобриха съвместно изявление за Сирия"}
{"url": "https://www.24chasa.bg/novini/article/6544602", "text": "Приоритет на новия здравен министър Кирил Ананиев трябва да е промяна в размера на финансирането на доболничната помощ. Това коментира икономистът Аркади Шарков в сутрешния блок на телевизия Европа. Според него трябва да се увеличат средставата за превенция на заболяванията - по този начин допълнително финансиране ще получат поликлиниките, например. \"Оптимизацията на бюджета в сферата на лекарствата, на болничната помощ е много важна част. Друго важно е да бъде финансирана както болничната, така и доболничната помощ, за да се изравнят нивата на БВП, които отиват за едното и за другото. В момента в България 0,5% отиват за доболнична помощ, което е превенцията, когато болестта бива лекувана преди да стане сериозна и около 4% за болнична, средно за ЕС е по 2,5% за двете. Те знаят, че когато излекуват от рано пациента, няма да им излезе скъпо на по-късен етап\", каза Аркади Шарков. Според Пенка Георгиева от пациентски организации \"Заедно с теб\" трябва да се спре паралелният износ на лекарствени медикаменти. В началото на месеца стана ясно, че по данни на фармацевтичния съюз годишно този износ е на стойност около 400 млн. лв., а приблизително една трета от него е незаконен. \"Мисля че трябва да започне с медикаментите, които са свързани с паралелния износ. Това се размотава години наред, всеки един нов министър, който идва прави един проект на Закона за лекарствените средства в хуманната медицина, но за съжаление всеки един министър, когато си отива този проект влиза в праха\", каза още Пенка Георгиева. Предмет на паралелен износ са около 15 лекарствени продукта, чиято цена в България е много по-ниска, отколкото в други държави от Европейския съюз.", "date": "2017.11.11", "title": "Какви трябва да са приоритетите пред новия здравен министър Кирил Ананиев според експертите?"}
{"url": "https://www.24chasa.bg/novini/article/6544622", "text": "В дни като днешния ние търсим истината за историческите събития, защото нашите деца трябва да знаят истината. Това каза в Ловеч зам.-председателят на ГЕРБ и председател на ПГ на партията Цветан Цветанов при откриването на научната конференция „100 години от Болшевишкия преврат в Русия и влиянието му в България“. Двудневният форум се организира от Община Ловеч и политолозите Антон Тодоров и Тома Биков. „Когато говорим за Болшевишкия преврат, няма начин да не кажем какво се случи, какви бяха последствията не само за България, а за Балканите, за Източна Европа. Последствията от болшевишките събития оставиха много лоша следа за бъдещето ни. Нека да припомним, че този режим и всичко това, което се случваше, имаше за цел да се води постоянно въоръжена борба. Нека си спомним за взривената църква в София „Света Неделя“. Това беше начинът, по който се градеше образът на комунистическата партия“, подчерта Цветан Цветанов. Зам.-председателят на ГЕРБ посочи, че комунизмът е отклонил държавата ни от европейския й път. Той допълни, че е много трудно да се обясни, че 28 години след като вече ние консумираме демокрацията, нямаше ясната политическа воля за разкриването на досиетата и търсенето на истината. „Едва в първия мандат на кабинета Борисов имаше политическата воля да можем действително тези над един милион информационни единици да бъдат предадени на комисията и всички, които имат интерес да се запознават, да пишат своите статии, а ние да разясняваме и показваме и на децата и на младите хора какво е било преди“, каза още Цветанов при откриването на форума. По думите му и днес трябва да си задаваме въпроса къде щеше да бъде България, ако не беше в ЕС, в НАТО, ако не бе тръгнала по европейския път. „Виждаме какво е влиянието на Русия в Западните Балкани. Единственият начин да предпазим и Западните Балкани от подобно влияние е като акцентираме върху европейската перспектива пред тях по време на европредседателството“, коментира Цветан Цветанов и допълни, че във вчерашното интервю на президента не е чул нищо, което да обединява и да дава акцент върху Западните Балкани. Председателят на ПГ на ГЕРБ напомни за високата оценка от Европейската комисия, от САЩ, от останалите партньори за Договора за добросъседство с Македония. „Днес сме тук за да си кажем истината за това, което се е случило, да го помним дълги години и да го предаваме на своите деца“, категоричен бе Цветанов. Гост-лектори на конференцията ще бъдат политологът Иво Маев, журналистът Христо Христов и историците проф. дин Людмил Спасов, Янко Гочев, проф. дин Лизбет Любенова, доц. дин Даниел Вачков, доц. Лъчезар Стоянов и проф. Евелина Келбечева. Организаторите на събитието Антон Тодоров и Тома Биков също ще изнесат презентации пред присъстващите.", "date": "2017.11.11", "title": "Цветанов в Ловеч: Последствията от Болшевишкия преврат оставиха много лоша следа за бъдещето ни"}
{"url": "https://www.24chasa.bg/novini/article/6543976", "text": "Българинът слага на трапезата си свинско месо от Испания, Франция и Германия, а телешко от Полша, Италия, Румъния, Холандия. Само пилешкото е българско, тъй като производството е достатъчно за вътрешното потребление. При останалите видове месо вносът е близо 70%, а родното производство - 30 на сто. Това показват данни на земеделското министерство, на браншовите организации, на Националния статистически институт и центъра за икономически изследвания в селското стопанство (САРА). Най-много свинско идва от Испания, Франция, Германия, Холандия и Полша. Прогнозите на САРА са, че през следващите 5 г. вносът ще е над 115 хил. тона, За 2016 г. е възлизал на около 109 хил. т. За настоящата година се очаква лек спад до 108 хил. т. Износът от България е незначителен. Малките количества са насочени към други страни от Балканския полуостров, най-вече за Гърция. През 2015 година експортът е достигнал 3,3 хил. т,, но оттогава има спад, като през миналата година е едва 2880 т. За 2017 година се очаква лек ръст до 2910 т, като прогнозите са в следващите 5 години този обем да се запази. Възможно е обаче тенденциите да се променят. От САРА например отчитат възстановяване на производството на свинско до 73 хил. тона, което е сравнимо с нивата от 2013 г. Очакваме увеличение на потреблението на 199 хил. тона при 174 хил. т. през 2016 г., а на производството - до 83 хиляди тона през 2022 г., заявяват от САРА. При телешкото вносът е още по-голям и достига до 90% от потреблението. Месото идва основно от Полша, Италия, Румъния, Холандия. Оказва се, че на фона на свинското и пилешкото то е доста по-непопулярно за българина. През миналата година консумацията е била 27 000 тона, а за тази се очаква да намалее до 23,5 хил. тона. Българското производство е символично - 8300 тона, и се очаква да намалее до 6000 тона през 2022 г.  Пилешкото обаче е изцяло българско. При вътрешно потребление от близо 93 000 тона производството е почти 100 000 т. Има и внос, тъй като често се случва месото от чужбина да е по-евтино от произведеното у нас. Но количествата са около 25 000 тона, което е близо 25% от потреблението. Близо 99% от доставките са от ЕС. Обичайно най-голям е вносът от Полша, тъй като страната е и най-големият производител на пилешко месо в ЕС с над 2,3 млн. тона през 2016 г. Количества влизат и от Румъния, Гърция, Германия, Холандия и Франция. През 2017 г. очакваме да се възстанови обемът на производство от 2010 г., след няколко години на спад, казва Васил Стойчев от САРА. Според него ако се сложат пилешки субродукти България се превръща във вносител. Очакваме значително увеличение на производството на пилешко месо до почти 120 хил. т. на година, от които 89 хил. т ще са от бройлери. България ще остане износител на пилешко месо, като цените ни към момента са конкурентни за Южна Европа. При потреблението също ще има ръст в следващите 5 години. През 2022 г. се предвижсда то да достигне около 96 000 т. Сред най слабо консумираните меса е овчето - едва около 10 000 тона през последните години. Производството му се свива заради намаления брой животни. Производството на агнешко също устойчиво намалява и през 2016 г. е 8,19 хил. т. При производството на овче и агнешко месо очакваме да се запази на настоящите нива със съвсем леко увеличение за овчето до 1880 тона към 2022 г., а агнешкото около 8000 т, разликата с потреблението очакваме да бъде компенсирана от внос, казва Стойчев. При тях основна причина за задържане на производството е увеличеното подпомагане.   Липсата на достатъчно българско месо от браншовите организации обясняват със системата за изкупуване на килограм живо тегло, която не отчита качеството и не стимулира производителите да подобряват селекцията. При свинското голяма част от месото се произвежда от малко на брой силно интегрирани ферми и за разширяването им трябвали значителни инвестиции. При говедовъдството ниските цени на млякото през последната година довели до масовото колене на крави. Сега този процес се обръщал заради поскъпването на млякото. През миналата година например месодайните крави се увеличи до 85 900 при 49 000 през 2014 г. Подпомагането за отглеждането им вече било с по-облекчени условия. Цените на телешкото не били атрактивни за производителите и поради това намалява производството му за сметка на увеличение при говеждото. Въпреки това като бройка говедата се очаква да намалеят в следващите 5 г . от 85 900 на 64 000. Пилешкото се приема от потребителите като по-леко и с по-малко мазнини, поради което нараствало потреблението му. В следващите 5 години очакванията са за поскъпване на месото, макар и не рязко. При говеждото цената на килограм на едро щяла да се вдигне до 4,423 лв. при 4,111 лв. сега. Според Центъра за икономически изследвания в селското стопанство през септември тази година се наблюдава леко понижение в цената на говеждо и телешко до 4,55 лв. Експертите очакват тенденцията да продължи заради по-голямото предлагане на животни. Но на годишна база цените са се повишили значително. През септември 2016 г. говедото е било 4056 лв. и спада през следващия месец на 3800 лв. При агнешкото цената щяла да се движи около 11 лв. за килограм в следващите години. При пилешкото ще има лек спад - от 2,832 лв. на 2,78 през 2022 г. Най-динамични цените щели да бъдат при свинското. През миналата година килограм на едро е била 3, 215 лв. През тази година се очаква да се вдигне до 3, 77 лв. В следващите 5 години обаче щяло да има спад до 3,425 лв. През последните 2-3 месеца цената на свинското се задържа. С равнища от над 4 лв./кг, страната ни се нарежда на едно от първите места в ЕС. Понижение на средната цена на свинско месо се наблюдава и в ЕС, където количеството на износа намалява с 11% през изминалите осем месеца на годината при сравнително стабилно ниво на потреблението. Според статистиката на министерството на земеделието вносът на живи животни и продукти от животински произход в България през 2016 г. представлява 23% от общия аграрен внос. Най-голям е делът на месата – 12%, следвани от мляко и млечни продукти – 7,1%, и риби. На годишна база увеличението на стойността на вноса е с 1,3%. Формираното търговско салдо при търговията с живи животни и продукти от животински произход през 2016 г. е отрицателно, в размер на 230 млн. евро, сочат още данните на земеделското министерство. Вносът тази година гони 1 млрд. лв., а за миналата е бил над 663 млн. лв. Според Атанас Урджанов, председател на Асоциацията на месопреработвателите в България, животните у нас са намалели драстично през последните десетилетия. Експертите от асоциацията дават данни за животновъдството в страната. Според тях в години на война България е имала повече животни, отколкото сега. Така например от 10,5 милиона през 1980 г., през 2012 -а овцете не достигат 1,4 милиона. (Интервю с Урджанов - на 53-а стр.) Михаил Михайлов - шеф на съюза на говедовъдите, посочва, че до края на август тази година са заклани 20 390 говеда, в това число и 11 000 крави. При общ брой от 600 000 до края на годината можели да бъдат заклани още 130 000 говеда. Михайлов очаква благоприятни тенденции, а цената на говеждото щяла да върви нагоре. Основните фактори за това са разрешеният отново износ за Япония и Филипините от Швейцария, Австрия и Холандия. Румъния е на крачка от договор с Израел, Унгария вече изнася за там, Румъния подписа за износ с Турция и предстои същото с Египет. Очаква се съвсем скоро в Анкара ще подпише и България, казва Михайлов. Цените сега били твърде ниски - от 1,20 до 1,70 лв. за килограм живо тегло за крава. В порядъка на 2,10-2.80 лв. се движи телешкото. В същотовреме в магизините била в пъти по-ниска. Видях телешко от сукалче на промоция 7,99 лв. за кг, коментира Михайлов. За да се увеличи отглеждането на животни, е необходимо да се направи анализ за себестойност на продукцията, модел на печеливша ферма, включване на зърнопроизводителите в процесите, казва Михайлов. “Русия тази година стана номер едно, след няколко години Украйна ще стане номер две, а нашето зърно ще продаваме без пари. Ние не можем да си задоволим нуждите от такова, не можем да произвеждаме рентабилно това месо, а само говорим за износ. По статистика имаме произведено до септември 4355 т кланично месо, което означава по 600 грама на човек”, допълни Михайлов. Тази година за птицевъдите била тежка заради птичия грип. Ситуацията се усложни заради войната в Сирия, руското ембарго, бежанската криза, липсата на специалисти, нестабилния пазар на горива и ток, коментира Димитър Белоречков, шеф на асоциацията на птицевъдите. Сега цената на едро на замразеното пилешко е около 3,76 лв. и на прясно охладено - около 4,50 лв. Тя се регулира повече от външните конкуренти, отколкото от вътрешните тъй като в страната няма много производители, казва той. Според Белоречков в последните години в България не е използвано трупно брашно за изхранване на птиците и се оказва, че сме единствената държава в Европа в това отношение. Нашите бройлери са пълни вегетарианци. Диетите са много строго диференцирани спрямо възрастта, дали птицата е за яйца, или се отглежда за месо, казва той. Като голямо премеждие за сектора той отчита изискванията за хуманно отношение към птиците. Все пак обаче те са довели до подобряване на качеството на месото. Изискванията по отношение на нивата на въглероден диоксид или амоняк в сградите пък чувствително са подобрили работните условия. Спроед него България има известен износ, но и голям внос и реекспорт. Много от месата се изнасяли в други държави, където се обработват. “Внасяме месо главно от Полша, тъй като те са едни от най-големите производители в Европа. Износът на птиче месо от България е за Германия, Гърция, Румъния, Македония. Преди изнасяхме за Ирак , но заради войната спряхме и това оказа влияние на общото производство”, казва той. През годината производството на патешко месо възлиза на около 20 000 тона, почти цялото количество обаче е изнесено. Половината от него е вложена в колбаси, консерви, около 2500 тона е патешкият дроб. Българското патешко се консумира предимно във Франция и Белгия. През лятото във Франция бе отчетен рязък спад в производството на гъши дроб например. Историческият минимум обаче се прояви в цяла Европа заради птичия грип. Ситуацията засегна и България. Така на Стария континент през 2015 г., последната година без инциденти, са били произведени 24 хил. тона гъши дроб. Очакванията са, че през 2017 г. производството ще стигне до едва 16 500 тона след случаи на птичи грип във Франция, Унгария и България през тази година. - Количествата месо, необходими за задоволяване на вътрешния пазар, са абсолютно недостатъчни, що се отнася до свинско, говеждо и агнешко. Добитото в Българя свинско месо задоволява около 40% от нуждите на пазара и се използва главно за прясна консумация. Говеждото също не стига, и то в много по-голям процент. Единствено производството на птиче месо изцяло задоволява вътрешното потребление и дори има износ. Потреблението на месни продукти в България е около 127 хил. тона годишно. Статистиката отчита потреблението на база продажбите в търговската мрежа, а не отчита консумацията извън дома - в заведенията за обществено хранене например. - Българските месопреработватели изпитват трудности от липса на суровини през последните 25 г. Принудени са да търсят пазарите на близки и далечни страни, за да си осигурят необходимите количества. От над 16,6 млн. животни в страната през 1980 г. днес броят им е малко над 2,7 млн. 14 милиона по-малко, за едва 35 години. - Не можем да даваме съвети как да се развива животновъдството в страната, но едно е сигурно - трябва да има държавна политика и дългосрочна стратегия, а що се отнася до финансите, то идва от ЕС и бюджета. - Нелоялната конкуренция от страна на сивия сектор - продажба на ниски цени, на хранителни стоки без документи, без платен ДДС или достигане до пазара на стоки, които по документи са били изнесени, са проблем за лоялните производители. Намаляването на ставката на ДДС за хранителните продукти и засиленият контрол до голяма степен биха намалили икономическата изгода от измами. - През последните години се задълбочава проблемът с липсата на кадри в месната индустрия. Няма държавна политика за професионално ориентиране и кариерно развитие. Междуфирмената задлъжнялост в България е основната пречка за развитието на бизнеса и е главна причина за намаляване на перспективите за инвестирането в страната. Проблеми с ДДС измамите, които пречат за съществуването на фирмите. Все още делът на предприятията от сектора, които успяват да пробият на европейския и международния пазар, е малък. - Надяваме се да няма повишаване на цените във връзка с въвеждането на толсистемата и цените на винетките. Що се отнася до инфлацията, ако има такава, нормално е да има промяна на цените.", "date": "2017.11.11", "title": "Месото - френско, испанско, полско, само пилешкото е българско"}
{"url": "https://www.24chasa.bg/novini/article/6544410", "text": "Добрият мениджър трябва да вижда нещата в бъдещето, да прозре напред, да бъде мечтател, каза по Би Ти Ви арх. Пламен Мирянов, който стана мениджър на годината на 10-ото издание на конкурса. Арх. Мирянов е собственик и председател на съвета на директорите на \"Артекс Инженеринг\". Призът му бе връчен от еврокомисаря Мария Габриел на офицална церемония в петък вечер. Беше изключително вълнуващо и изненадващо, защото всичко останали кандидати бяха наистина много достойни. Ние сме една от най-старите компании, които бяха в конкурса - имаме 24 години история, подчерта арх. Мирянов. Постоили сме 70 сгради в София. Всяка сграда правим със страст, не правим конфенкция. Казваме си - всяка сграда е още една рожба, трябва да я отгледаш, започвайки от един празен бял лист. И мислейки винаги за хората, каза още арх. Пламен Мирянов.", "date": "2017.11.11", "title": "Арх.Пламен Мирянов: Добрият мениджър трябва да прозре в бъдещето, да е мечтател"}
{"url": "https://www.24chasa.bg/novini/article/6544424", "text": "Военен инструктор от морската пехота на САЩ бе осъден на 10 години затвор за тормоз над новобранци и по-специално на трима мюсюлмани, предаде Асошиейтед пес, цитирана от БТА.   Един от малтретираните последователи на исляма се е самоубил. Военно жури постанови присъдата на сержант Джоузеф Феликс вчера - ден след като го призна за виновен по обвинения в тормоз на над 10 новобранци в тренировъчния лагер на морската пехота на САЩ в Парис Айлънд, щата Южна Каролина.  Инструкторът, 34-годишен ветеран от войната в Ирак, освен това бе наказан да върне цялото възнаграждение, което е получил, понижен до редник и освободен от военна служба без почести. Феликс принуждавал новобранците да се душат взаимно и ги карал да пият топъл шоколад, след което да тренират, докато повърнат. Той също така удрял младите войници в лицето или ги ритал на земята. Инструкторът се отнасял особено лошо с трима мюсюлмани заради вярата им.  Един от малтретираните, 20-годишен американец от пакистански произход, се самоубил, хвърляйки се от стълбище, след като инструкторът му бил шамари и го наричал \"терорист\". Семейството на самоубиеца е подало съдебен иск срещу морската пехота за 100 милиона долар", "date": "2017.11.11", "title": "Инструктор от морската пехота на САЩ \nосъден на 10 години затвор за тормоз над мюсюлмани"}
{"url": "https://www.24chasa.bg/novini/article/6544312", "text": "Изяждането на собствените екскременти (копрофагия) като правило е есествено поведение при кучетата, макар че ние намираме това за отвратително. За тях екскрементите са още едно вкусово усещане. Замразените изпражнения за тях са много съблазнителни. Най-големи техни любители са невръстните палета, така че е важно това да не се превърне в навик в детска възраст Кучета, по-големи от 1 година, които са си изработили този навик, е много трудно да бъдат отучени. И така какво да направите?", "date": "2017.11.11", "title": "Проблем: Кучето яде екскрементите си"}
{"url": "https://www.24chasa.bg/novini/article/6544431", "text": "Вероятността за който и да е човек по Земята да бъде ударен от космически отломки е два пъти по-малка, отколкото да бъде ударен от светкавица, заяви за  \" директорът на Отдела за космически отпадъци към Европейската космическа агенция Холгер Краг. Той посочи още, че вероятността части от станцията Тянгун 1 да паднат в България е крайно малка. Китайският апарат ще навлезе в земната атмосфера в началото на следващата година. Зоната, в която може да паднат отломки включва и България. Холгер Краг добави, че няма контакт с институции у нас, но би искал да изпраща информация и на българските власти. Европейската космическа агенция засича и наблюдава боклуците в земната орбита с мощни радарни мрежи в САЩ, Русия и Европейския съюз. \"Пада по един фрагмент на всеки няколкостотин километра, така че не всички отломки биха паднали в България. Това означава, че няма риск за отделно селище, тъй като станцията няма да падне като контактен обект на едно място. Тя ще се разпадне в небето на няколко части - все още не знаем колко. Обикновено между 20 и 40% от първоначалното тегло може да оцелеят, но те се разпределят в един дълъг коридор\", допълни Холгер. Той поясни, че космическите боклуци са като обикновени парчета стар ръждясал метал и трудно могат да се разпознаят.", "date": "2017.11.11", "title": "Може ли части от космическа станция да паднат тук?"}
{"url": "https://www.24chasa.bg/novini/article/6544439", "text": "Продължава акцията за издирването на тримата взломили банкомат в Сапарева баня. Мъжете се занимават с бизнес, свързан с авточасти. За съжаление още нямаме резултат от издирването, те не са изпуснати - въпрос на време е да ги залови. Това каза за \"Събуди се\" по Нова тв Младен Маринов, главен секретар на МВР. Нямаме официални данни, че са напуснали страната, надявам се да са в България. За нас е важно, че са установени - щом се ускриват са притеснени. Придвижвайки се на обществени места, се надявам да не са опасни, а само като са притиснати за задържане. В тази дейност всеки от тях си има роля - един е специалист по взривяване, друг - осигурява периметъра, трети взима касетата от взривения банкомат, трябва групата да има и добър шофьор, който познава мястото. Важни са първоначалните действия, бяха се укрили в голям горски масив. Хубаво е, че заловихме автомобила с всички веществени доказателства. Те са рискували - колата им беше над пропастта. Проблемът за засилване на акциите на служба \"Вътрешна сигурност\" е в това, че полицаите работят непрекъснато с престъпници и има опасност от изкушение - това е проблем в цял свят. Скоро бях в САЩ, там също имат такъв проблем. Въвеждаме процедура за текст на полицаите за употреба на наркотици.", "date": "2017.11.11", "title": "Младен Маринов, главен секретар на МВР: Въпрос на време е да заловим тримата взломаджии на банкомата"}
{"url": "https://www.24chasa.bg/novini/article/6544448", "text": "„Вече минаха около два часа и половина и няма никакви проблеми. Да се надяваме, че всичко ще бъде нормално. Към момента не е имало вторични трусове\". това каза за „Фокус“ Радослав Янакиев – главен специалист в „Управление при кризи“ към Община Своге във връзка със земетресението от 3,9 по Рихтер в района тази сутрин. \"Няма паника сред населението, въпреки че земетресението се усети. Чуло се е бучене, леко се разлюляха къщи и блокове. За момента никой в общината не се е обадил за нещо разрушено или за пострадали хора“, каза още Радослав Янакиев. Водоемите и водосборите се проверяват от ВиК след земетресението.  „За момента всичко в района е нормално. Няма нанесени материални щети, пострадали хора също няма.“, обясни Янакиев.", "date": "2017.11.11", "title": "В Своге се чуло бучене по време на труса (Всичко по темата)"}
{"url": "https://www.24chasa.bg/novini/article/6543594", "text": "- Това беше само първата стъпка. Вървим ускорено към втората сериозна промяна – пълно обновяване на центровете за обслужване на клиенти в технически и експертен смисъл. Нека само уточня, че всичко, което „Софийска вода“ прави, е форма на обслужване на клиенти. Експлоатационната дейност - също. Всеки подновен и изграден водопровод е част от доставянето на по-надеждна услуга. Успоредно с това тази година правим голяма стъпка в услугите, включвайки директен контакт с клиентите ни чрез нашия така наречен фронт офис. Искаме да превърнем „Софийска вода“ в символ на модерните услуги, които да са близо до клиента и не губят времето му. Целта е той да бъде обслужен компетентно, така че да не му се налага повторно връщане в центъра по същия въпрос. Да се избегне дългото чакане и да може да усети едно в тези центрове. Така целият екип застава зад девиза „Услуги като по вода“ – искаме да е лесно, достъпно и най-важното бързо! - На 14 ноември пускаме първия мобилен ВиК клиентски център в страната. Не просто скъсяваме пътя на клиентите до нас, а Този мобилен център ще обслужва клиентите ни в географски отдалечените места от съществуващите центрове в градската част. Така жителите в крайните райони на столицата ще могат да се възползват от всички услуги, които се предлагат в настоящите центрове, но близо и удобно до тях - като промяна на партиди, справки за сметки, подаване на молба за изходни данни и всичко друго, което изисква личният контакт на клиента със специалист от компанията. Да, той е оборудван така, че да има същата функционалност като центровете в сгради. Единствената разлика ще бъде, че разплащането ще може да бъде само картово, а не в брой. Но искам да напомня, че клиентите ни разполагат с всички възможности за касово и безкасово заплащане на услуги – от директен дебит, през плащане в касите на „Изи пей”, пощите и т.н. - Ще посещаваме 20 локации в 8 общини – Банкя, Витоша, Връбница, Искър, Кремиковци, Нови Искър, Овча купел и Панчарево. Това е началото, а с времето и натоварването ще оптимизираме този график, за да бъде максимално удобно и полезно. Актуалният график и „спирките“ ще бъдат достъпни чрез сайта на дружеството, както и в телефонния ни център. Ще се постараем да го разгласим максимално широко в районите, където ще минава маршрутът му. - Да, и това е третата основна линия на нашата реформа, както вие я нарекохте. Започнахме обновяването на клиентския ни център в Бизнес парк София и ще заменим настоящите остарели неподходящи места с модерни, леснодостъпни и в Mega Mall Люлин и ЦУМ. Обновяването им включва не само напълно различна визия, но и ново географско разположение – в най-оживени ключови точки от града. - Защото са ключови по няколко параметъра – силен човекопоток, близост до централни спирки на градския транспорт, удобно пространство вътре в самия офис. - Целта ни е центровете да бъдат напълно функциониращи в началото на следващата година. Не отговарям с конкретна дата за момента, защото ремонтните дейности са истинско предизвикателство, още повече, когато включват и сериозно технологично оборудване. Новите ни центрове ще бъдат с електронна система за насочване на клиентите и контрол на опашката, съвременен дизайн и всичко, което ще осмисли идването на клиентите и ще заслужи времето им – удобство, разностранна и полезна информация от видеоекрани, разнообразни материали, диференциран и от клиент. Бих искала да спомена също така, че „Софийска вода” реши да възложи работата по дизайна на новите си клиентски центрове на една млада и обещаваща студентка - Ивана Янкова, която спечели конкурс за дизайн, организиран от нашата компания в партньорство с Националната художествена академия и Нов български университет. Надяваме се клиентите ни да оценят, че ще бъдат посрещани в уютно и функционално пространство. Когато говорим за лицето на „Софийска вода“ АД като част от „Веолия” - водеща компания за ВиК услуги в световен мащаб и лидер в още две направления: енергийна ефективност и управление на отпадъци, трябва да имаме предвид именно действия като професионализъм, опит, добро отношение, експертен персонал, технологични улеснения. Клиентът има това право, то е негова привилегия и следователно наша отговорност.", "date": "2017.11.11", "title": "Габриела Меркоре от „Софийска вода“:\nДевизът „Услуги като по вода“ за клиентите ни означава по-близо,  по-достъпно,  по-компетентно, по-бързо"}
{"url": "https://www.24chasa.bg/novini/article/6544450", "text": "Трима български лекари бяха държани с часове вчера в полицията в Босилеград. Отишли са там по покана на Българския културно-информационен център, за да преглеждат хора от околността, които нямат достъп до медицинско обслужване. Лекарите са освободени и вчера вечерта са се прибрали в България, съобщи специалният пратеник на  в Босилеград Мария Савкова. Един от лекарите – доктор Валентин Янев, разказва, че полицейската акция е целяла хората, потърсили помощ, да се разотидат. Докторите успели да прегледат един – двама души от всички около 50, които чакали за преглед. „Те могат да ни забранят да оказваме тази помощ, но оставят хората с нерешен проблем и тези хора измират. Сръбските власти нехаят, жал ми е за тези хора, някои са ходили 7 – 8 км, за да дойдат”, коза още д-р Янев. Според консула ни в Ниш Едвин Сугарев задържането на нашите лекари за 5 часа, без де им се даде информация и без да им повдигнат обвинения, е недопустимо. Той напомни, че това е хуманитарна помощ и лекарите преглеждат напълно безплатно хората. Сръбските власти обяснили на Сугарев, че нямат нищо против българските лекари, на са против прегледите да се провеждат в Българския културно-информационен център. Директорът на културния център Иван Николов призна, че не е искал специално разрешение от здравните власти, защото не за първи път организира подобни прегледи. Най-вероятно здравните власти ще му съставят акт. ", "date": "2017.11.11", "title": "Българските лекари, задържани в Босилеград, вече са в България"}
{"url": "https://www.24chasa.bg/novini/article/6544464", "text": "Окръжната прокуратура в Русе е внесла в съда обвинителен акт по бързо производство срещу румънец за даване на подкуп на полицаи. Това съобщават от прокуратурата. Случаят е от 4 ноември тази година. А.Г. пътувал с лекия си автомобил по пътя Русе-Бяла, когато бил спрян за проверка. При приближаване към полицейската кола мъжът не представил документите си за самоличност, а дал две банкноти - от 10 и 20 евро, на двамата полицаи, за да не му съставят акт за нарушение. А.Г. бил арестуван за срок до 24 часа. Предстои делото да бъде насрочено за разглеждане от съда. Ако бъде признат за виновен, мъжът може да получи до 10 години затвор и глоба до 15 000 лева.", "date": "2017.11.11", "title": "Румънец ще бъде съден в Русе за даване на подкуп на полицаи"}
{"url": "https://www.24chasa.bg/novini/article/6544494", "text": "Трима български граждани от ромски произход получиха присъди от 17 до 18 години затвор във френския град Па дьо Кале за извършеното преди повече от 5 години убийство на свой сънародник от друг клан, с който спорели за доходоносния контрол над просяците, предаде Франс прес. През нощта на 2 срещу 3 февруари 2012 г. десетина души, въоръжени с железни пръти, влезли в ромски лагер в град Рубе и пребили четирима души, намиращи се в една барака. Един от тях починал от черепно-мозъчна травма. Разследването установило самоличността на трима от нападателите - братята Ангел и Светослав Иванови и техният зет Теньо Славов Атанасов. Днес Ангел е на 27 години и живее във Франция от 2007 г., а Светослав е на 26 години и живее във Франция от 2009 година. Атанасов живее в България и е на 40 години. Съдът реши да квалифицира деянието като нанасяне на удари, довели до смъртта на пострадалия, при наличието на предварителен умисъл. Ангел Иванов получи присъда от 18 години затвор, а останалите - по 17 години. И тримата получават постоянна забрана да влизат на територията на Франция. Процесът позволи да се разкрие истинският мотив за кървавото разчистване на сметки - контролът над двама сакати просяци. \"Добре известно е, че някои от ромите в Лил карат просяци да работят за тях и от всеки просяк изкарват до 200 евро на ден\", заяви следовател по време на даване на показания в съда. \"Това е много повече, отколкото се получава за събирането на старо желязо, където няма данни за подобни спорове\", отбеляза той.", "date": "2017.11.11", "title": "Трима роми бяха осъдени на затвор във Франция за убийство"}
{"url": "https://www.24chasa.bg/novini/article/6544499", "text": "Познавам Кирил Ананиев от мандата ми на министър, работили сме заедно и смятам, че стига да бъде решителен, може да направи доста неща. Това каза за новия здравен министър д-р Таня Андреева, лекар в болница \"Шейново\" и бивш здравен министър. Направи ми много добро впечатление че Кирил Ананиев има програма. Може би е един от малкото министри, които влизат с готово виждане за това какво да направи, каза Андреева по Би Ти Ви. Топ 3 на важните теми в здравеопазването според нея са спешната помощ, електронното здравеопазване и промяна в структурата и финансирането на болничната помощ. Д-р Андреева е написала във фейсбук: Ще остане ли д-р Албена Гагова поредния пребит лекар в статистиката? Става дума за колежката й от \"Шейново\", гинеколог, която бе брутално нападната от Владимир Стоянов - Плацентата преди няколко месеца. Това е кратко изявление на отчаянието, моето и на колегите ми, защото всеки случай на побой над лекар, медицинска сестра, в крайна сметка има медиен шум и после приключва, а тези хора продължават да бъдат обидени и да плащат сметката на това, че в обществото има някаква болест, която поразява уважението ни един към друг. В случая полицията е свършила много добре своята работа, но от адвоката на д-р Гагова разбирам, че има някакъв проблем в прокуратурата. Трябва всички да застанем безкомпромисни в борбата с хора, които си позволяват да обиждат и бият, каза Таня Андреева.", "date": "2017.11.11", "title": "Таня Андреева: Добре е, че Кирил Ананиев влиза с виждане какво да направи"}
{"url": "https://www.24chasa.bg/novini/article/6544515", "text": "За мен Йоан Матев не е човек, достен да бъде поглеждан дори, заяви емоционално по Би Ти Ви Илиян Георгиев, вуйчо на убития в Борисовата градина Георги Игнатов. На въпрос дали се притеснява, че ако бъде пуснат от ареста, задържаният за убийството на Георги Йоан Матев може да се укрие, Илиян Георгиев заяви: абсолютно, това за мен е целта на тези правни хватки на неговата защита. Не разбирам защо го правят, освен ако това не е крайната цел - да излезе и да изчезне, както много добре знаем, че се случва нерядко в България. Йоан Матев трябва да бъде съден като пълнолетен, според Георгиев. На 2 юни 2015 г. по мое мнение Йоан Матев отива и убива Георги, защото е имал нужда да го направи, той е изпитвал вътрешна нужда да отиде и да убие човек, каза още Илиян Георгиев.", "date": "2017.11.11", "title": "Вуйчото на убития Георги: Йоан Матев не е човек, достоен да бъде поглеждан дори"}
{"url": "https://www.24chasa.bg/novini/article/6544522", "text": "Катастрофа от петък прати възрастен мъж от Враца в болница с опасност за живота. 43-годишният шофьор на \"Шкода октавия\" С.Н. отнел предимството на пресичащ пешеходец и го прегазил. При сблъсъка пострадал тежко 79- годишния Н.К., който след инцидента бил транспортиран в столична болница, където лекарите се борят за живота му. Несръчният шофьор бил изпробван с дрегер от пристигналия патрул за употреба на алкохол, но тестът бил с отрицателен резултат. От полицията съобщиха, че по случая е образувано досъдебно производство.", "date": "2017.11.11", "title": "Лекари се борят за живота на прегазен на „зебра”"}
{"url": "https://www.24chasa.bg/novini/article/6544527", "text": "Трима души са загинали, а за живота на други трима има опасност след станалите 13 тежки катастрофи в страната през изминалото денонощие. Това съобщават от МВР. При пътнотранспортните произшествия /ПТП/ са ранени общо 13 души. В София са регистрирани 165 леки и две тежки ПТП. При пътните инциденти в столицата са пострадали четирима души.", "date": "2017.11.11", "title": "Трима души са загинали при катастрофи \nпрез денонощието"}
{"url": "https://www.24chasa.bg/novini/article/6544535", "text": "Моят призив към президента и към всички представители на опозицията, защото парламентарното мнозинство го прави, нека да подкрепяме централния нападател Бойко Борисов. Защото видяхме, че той може и знае как да постига съответните резултати в интерес на държавата. Това коментира пред журналисти в Ловеч зам.-председателят на ПП ГЕРБ и председател на парламентарната група на партията Цветан Цветанов, предаде репортер на Агенция „Фокус“.  „Интервюто на президента Румен Радев пред БНТ нямаше абсолютно нищо, което да показва основното за президентската институция – обединение на нацията и човек, който да олицетворява нацията като обединител. Това, което ми направи впечатление в това интервю е, че първо въобще не се говореше за европредседателството, за приоритетите, за Западните Балкани, за успехите, които се постигнат днес от страната ни във връзка с европейсктие фондове, които продължават да решават много от важните, наболели проблеми на българското общество.  Самият факт, че само преди два дни след срещата, която направи премиерът Борисов в Брюксел, вие видяхте, че 739 млн. лв. за автомагистрала „Струма“ вече са факт и парите са преведени. Правим всичко възможно да бъдем лидери в Балканския регион и това нещо не го видях да бъде отчетено от президента като най-високата представителна функция в държавата“, коментира Цветанов и уточни, че може би го отдава повече на завист от това, което прави Борисов и това, че всъщност президентът не се чувства комфортно и търси умишлен сблъсък за всичко, което е говорил вчера в интервюто си.  „Наблюдавайте внимателно интервюто и ще видите, че няма изречение, в което да не търси институционален сблъсък с парламента. Това е недопустимо. Както нашият премиер и лидер на партията е казал, по-добре да не го коментираме, защото това определено е умисъл в действията, които цели президентът. Държавният глава говори за истината. Да, истината е най-важното, което трябва да има за развитието на една държава и да си припомняме всички исторически факти защо страната ни се намира днес в това състояние. Когато говорим за истината, той сложи един акцент върху проверките, които са правени от служебния кабинет и то по-специално към ВМА“, допълни Цветанов. Според него това е било произнасяне на обвинение, а всъщност има компетентни органи, които да го направят – българската прокуратура. „Когато казва, че ще се бори за истината, анкетната комисия, която беше за самолетите, беше точно, за да излезе истината. Явно истината го заболя много, защото лобистките интереси излязоха на преден план. Не бих обвинявал никой, но бяхме длъжни като народни представители да направим анкетна комисия, която да покаже истината и несъстоятелната теза за това да отстраниш един от участниците. Виждаме, че президентът, отклонявайки се от дневния ред, от предизвикателството, което има пред страната ни като европредседателството, той говори за съвсем други теми, които не прилягат на един президент“, подчерта Цветанов. По думите му Румен Радев трябва да бъде съпричастен. „И всички ние, политиците да подкрепяме централния нападател в момента – Бойко Борисов. Защото виждаме какво е признанието към премиера Борисов, неговата активна роля в международен план, което определено легитимира много по-добре страната ни в ЕС и извън него“, каза още Цветан Цветанов.", "date": "2017.11.11", "title": "Цветанов: Президентът и опозицията да подкрепят централния нападател Борисов"}
{"url": "https://www.24chasa.bg/novini/article/6544562", "text": "14 Септември 2017 Земетресение с магнитуд 3,5 по скалата на Рихтер е регистрирано в 04.53 часа в района на град Перник. Епицентърът се намира на 25 км югозападно от София, хипоцентърът – на дълбочина около 15 км. В столицата земетресението е усетено в южните и югозападни квартали. 11 септември 2016 г. Земетресение с магнитут 5,3 по скалата на Рихтер е регистрирано в района на македонската столица Скопие около 16.10 часа българско време в неделя. Трусът е вторичен на станалото рано сутринта земетресение с магнитуд 3.8 по Рихтер, последвано от по-слаб трус с магнитут 2,8. Земетресението, станало в следобедните часове, е регистрирано на 160 км от района на София и е усетено слабо в българската столица, Благоевград, Кюстендил и Радомир. 27 март 2015 г. Земетресение с магнитуд 2 по скалата на Рихтер е регистрирано на територията на България. Земният трус е регистриран в 11.54 ч. с епицентър на 7 км югоизточно от Перник и на 26 км югозападно от София, с дълбочина 0 км. Няма данни за пострадали и материални щети. 14 август 2013 г. Земетресение с магнитуд 3.2 по скалата на Рихтер е регистрирано на около 45 км северно от София. Епицентърът на труса е бил на около 37 км от София и на 13 км източно от Своге. Земетресението е било на 1 км дълбочина. Няма данни за разрушения и пострадали. 22 май 2012 г. Силно земетресение разтърсва София около 3.00 часа през нощта. По данни на Европейския средиземноморски сеизмологичен център трусът е бил със сила 5.7 по Рихтер, на дълбочина 10 км. Епицентърът е на 6 км от Перник и 25 км от София. 09 септември 2010 г. Слабо земетресение с магнитуд 2,5 по скалата на Рихтер е усетено в района на София. Епицентърът е край Четвърти километър в столицата. 15 ноември 2008 г. Силно земетресение с магнитуд 4 по скалата на Рихтер разтърсва София. Земетресението е изключително кратко, не повече от 2-3 секунди, и се изразява в два или три последователни вертикални тласъка. Няма данни за жертви и разрушения. Трусът е усетен най-силно в южните столични квартали и по високите етажи на блоковете. Епицентърът на земетресението е в района на София и не е усетено в широк ареал около Софийска котловина. 3 юли 2008 г. В 15:12 ч. българско време е регистрирано земетресение с епицентър на около 15 км в южна посока от центъра на гр. София. Земетресението е с магнитуд около 3,2 по скалата на Рихтер. Няма данни за жертви и нанесени материални щети. 30 септември 1858 г. Най-силното документирано събитие, станало в околностите на София, е земетресението от 30 септември 1858 г. , което разрушава голяма част от града. Не е известен броят на разрушените сгради и загиналите хора (съществуват частични данни за жертвите) при това земетресение. С неговата реализация се свързва появата на повърхностно разкъсване между селата, по това време, Бояна и Драгалевци и на минералните извори в сега съществуващия квартал „Овча купел”.", "date": "2017.11.11", "title": "Земетресения, регистрирани или усетени в района на София през годините"}
{"url": "https://www.24chasa.bg/novini/article/6542125", "text": "Изложба с репродукции на картини от руски художници се открива в Народното събрание на 12 декември, съобщи за “24 часа” председателят на Национално движение “Русофили” Николай Малинов. Експозицията, посветена на 140 години от Руско-турската освободителна война, ще посети и Москва през март. Това е поредната инициатива за културно, духовно и политическо сътрудничество между България и Русия на най-голямата неправителствена организация у нас.  Репродукциите са отпечатани на широкоформатен принтер върху висококачествена канаваца, която не се влияе от мастилата и не се отпуска. Всяка от тях е с точния размер на оригинала. Платната пресъздават исторически събития от боеве и събития по време на войната.  “Търсим положителното в отношенията между двете държави. Нужен е диалог в много посоки. Във военно-икономически план нещата не винаги вървят по най-добрия начин. Ситуацията е сложна. Но каза Николай Малинов ден преди поредното национално събрание на движението, което ръководи от 10 г. и ден след поредното си посещение в Русия. На последното общо събрание на русофилите той получи вот на доверие с внушително мнозинство. Въпреки това продължават опитите да бъде свален от поста, което той си обяснява с желанието на политически партии да монополизират организацията с над 37 хиляди членове в цялата страна. Малинов неведнъж е посочвал, че любовта към Русия няма цвят и политически пристрастия, което доведе до отваряне на НД “Русофили” към повече симпатизанти - членове на различни, и често враждуващи партии.  Самият Малинов се ползва с голяма подкрепа и в Русия. Наскоро той е награден с орден от асоциацията за руско историческо просвещение “Двуглав орел”, която е промонархическа и се ръководи от бизнесмена Константин Малофеев. През лятото Малинов беше удостоен и с ореден, посветен на 100-годишнината от Великата октомврийска революция. Така председателят на русофилите получава призние както от “белите”, така и от “червените” за работата си по изграждане на мостове между двата народа.  “Открихме паметник на партизаните в Бяла, но и на освободителите в Нова Загора. или монархията Всеки народ си има периоди. Не отричам 70 г. от историята, нито Александър II, Александър III, Николай II. Нашата цел е да съхраним славянобългарщината, а това ще стане през културните, духовни и икономически връзки с Русия”, категоричен е Малинов преди Националния съвет на русофилите в събота. В движението няма разногласия относно датата 7 ноември и не бих позволил това да ни разединява, въпреки че в Русия болката отпеди 100 г. не е забравена, добави Малинов. При последното си 3-дневно посещение в Русия той и председателят на комитета по образование и наука в държавната дума Вячеслав Никонов са обсъждали нова методика за изучаване на руския език в България, както и модерна, специално разработена образователна програма за нашата страна. От години “Русофили” работи за изучаване на руски език в детските градини. Над 6000 са децата, проявили желание тази година да учат езика, а парите са от спонсори и местните общински администрации. “Наскоро Ловчанският митрополит Гавриил ми каза: “В този потопен от злоба свят, вие, русофилите, правите добро”. Това е мотивът на всичко, което правим. Цапат паметници, ние ги чистим, рушат ги, ние ги възстановяваме. Независимо дали са свързани с монархията или с периода на Съветския съюз”, заяви Малинов.", "date": "2017.11.11", "title": "Председателят на русофилите Николай Малинов признат и от враждуващи\nлагери в Русия"}
{"url": "https://www.24chasa.bg/novini/article/6543633", "text": "Грозен фалшификат е, че Червената армия е спасила българските евреи. Тъкмо обратното! Докато ние се опитваме да ги отървем от лагерите на смъртта, ни бомбардират със съветски бомби. Този факт е останал в сянката на историята. През Втората световна война България не воюва със СССР. Изпращаме само един санитарен влак, в който се лекуват и тамошни партизани. Дипломатическите отношения са запазени, братушките имат легация в София и консулство във Варна. Оказва се обаче, че Полицията има сведения за складирани автоматични пушки. На 15 септември 1942 г. иска разрешение да влезе и провери. Ония два часа протакат и нашите влизат със сила. “Консулството - пише премиерът Богдан Филов - в това време е било обградено с полиция, но все пак за тези два часа е имало време да се укрият или унищожат някои неща. На горния етаж имало една стая, чиито стени били облицовани със стоманени плочи, а вратата била като на каса. Тя също била разбита и в това време се подал един от чиновниците с два пистолета в ръце. Бил веднага обезоръжен.” Пушки не са намерени. Открити са 3 килограма взрив, радиопредавател, филми с шифър, план на укрепленията на Варна и списък на шпионите. Каквото успели, На другия ден посланикът Александър Лавришчев протестира пред Филов. “Извършено било едно хулиганско нападение на консулството, при което полицията действала по най-груб и безобразен начин, като била чиновниците, взела им парите, направила обиск в тяхно отсъствие и пр.”, предава жалбата му той. От своя страна министър-председателят също протестира. На 13 септември през нощта са хвърлени бомби над Русе, Горна Оряховица, Стара Загора и Казанлък. Самолетите са на англо-американците, но бомбите са съветски. Върху отломките има чук и сърп и кирилските букви П, И, Г. Лавришчев си измива ръцете с германска провокация. “Ето хора, които на черното викат бяло”, чуди се Филов. “Законът за защита на нацията - коментира го тогавашният юрист Константин Кацаров - въпреки заглавието си, което трябваше да оправдае целта с интересите, респективно със “защитата” на българската нация, беше покушение срещу едно малко и мирно малцинство, което бе споделяло съдбата на българите в продължение на близо 5 века.” “Повечето търговски магазини в центъра на София се държаха от евреи - продължава съвременникът. - Но голямото мнозинство от българските евреи водеше дребно и скромно, даже бедно съществувание, което не пречеше никому, не смущаваше с нищо живота на останалите съграждани. Цялата улица “Лавеле” между “Алабинска” и бул. “Стамболийски” беше изпълнена със съвършено малки дюкянчета, в които почти изключително евреи - дребни занаятчии сарачи - обслужваха цялата селска софийска околия с опинци.” Там правели спектакъл две еврейчета. Хвърляли чорапи във въздуха и викали: “Чорапи, едно земаш, друго без пари… Има, има, океан чорапи!” Срещу “двете еврейчета”, както остават в историята, е срамният Закон за защита на нацията. Не може да бъдат осиновени от българи и не са български поданици. Нямат избирателни права, не са за общински и други служби. В армията са трудоваци, но нацистите протестират и срещу това право. “Германците били недоволни, че сме допуснали евреите в трудовите войски. Ако това продължавало, техните трудови войски щели да прекъснат приятелските си връзки с нашите”, отбелязва Филов. На 27 март 1942 г. Народното събрание отхвърля предложение да се освободят от санкциите на закона Дора Габе, Юлия Малинова и Йосиф Фаденхехт. Тримата са с еврейски корени. Малинова е вдовица на бележития държавник Александър Малинов, а Фаденхехт е професор по право. Той възкликва: “Да, по баща произходът ми е еврейски, но баща ми е живял покръстен в България. А защо ще преследват мен? Та аз съм се родил и живял в България като християнин и българин, споделям живота си със съпруга българка, сам не познавам даже същността на еврейството. Работил съм, радвал съм се и съм страдал в България и с българите. Защо ме пращат сега при евреите?” Този случай е осветлен от акад. Илчо Димитров, който черпи сведения от един лекар. В неговия дом цар Борис III се срещнал с еврейски равин, пристигнал от Турция. Равинът коленичил пред царя: “Ваше Величество, в ръцете Ви е съдбата на моите братя!” После му подал плик с герба на английския крал Джордж VI. “По този начин - пише академикът - вероятно се стига до уговорката чрез швейцарската легация в София да се изселят в Палестина четири хиляди деца и 500 възрастни.” Борис мисли и за новоосвободените земи. “Има ли много евреи в Македония?” попитал през 1943 г. ген. Васил Бойдев и наредил: “Не им препятствайте да се изселват в Албания! Нека минават границата, без да се вдига шум за това…” През февруари 1943 г. е подписано тайно споразумение с Третия райх за депортация на 20 000 евреи от старите и новите предели на отечеството. На 19 март Богдан Филов хроникира в дневника си: “Тази сутрин получих едно изложение по еврейския въпрос от Д. Пешев, подписано от 43 народни представители, макар Пешев снощи по моя молба да беше обещал на Калфов да не ми го изпраща, преди да говори с мене. Това е голяма демонстрация, която ще има последствие.” Последствията са няколко… В голямата си част депортацията е осуетена. Димитър Пешев е свален от поста подпредседател на парламента. Народният съд му дава 15 години затвор за “фашистка дейност и антисемитизъм”. Трибуналът заседава под дулата на Червената армия, която претендира да е спасителка на българските евреи.", "date": "2017.11.11", "title": "Докато спасяваме евреите, ни удрят със съветски бомби"}
{"url": "https://www.24chasa.bg/novini/article/6543950", "text": "Св. вмчк Мина е известен с това, че молитвите му бързо стигат до Бога. Закрилник е на всички, но най-вече на семейството и децата. Откакто съм тук, над 5 жени измолиха рожби, без да имат медицински данни за това”, казва протойерей Серафим Петров, предстоятел на храм “Св. вмчк Мина” в столичния кв. “Модерно предградие”. Днес, когато църквата отбелязва паметта на св. Мина, е храмовият празник. Архиерейско богослужение от 8 ч ще води епископ Тихон, а през целия ден православните ще могат да се поклонят на мощите на великомъченика, както и пред копие на чудотворна икона от Света гора, която ще бъде интронизирана в храма на празника. Светите мощи пристигат в храма “Св. Мина” през миналата година и са единствените в България, които са на великомъченик. Доказателство за това е и сертификат от Света гора, с който са дарени на една от най-активните и живи енории в София. Там няма случайни хора на литургия в неделя. Идват все повече млади, които се изповядват и причестяват не само по време на пост. Протойерей Серафим Петров и свещеник Сергей Павлов, които служат в храма, са свидетели на не едно и две чудеса след молитви пред иконите и мощите на великомъченика.  “Момиче се излекува от левкемия след молитви пред мощите на св. Мина. Лекарите бяха казали, че няма спасение. Сега е здраво. Една прокурорка посещаваше храма с вяра и молитви. След това напусна професията си и стана послушница. Имаме и действащи полицаи, които учат в семинарията и скоро ще я завършат. Идват в храма и помагат с каквото могат. Един от полицейските началници в София ни осигури камион с чакъл и направихме паркинг пред храма. Преди това той се поклони на мощите на св. Мина по време на шествие с тях. Дни по-късно ми се обади и разказа, че дълго време страдал от болки в ставата на коляното. След като се поклонил на мощите и се помолил, болката отминала”, разказва протойерей Серафим Петров. Храмът “Св. Мина” в “Модерно предградие”, където са единствените мощи на великомъченик в България, е на ул. “Старата църква” 28. Построен е през 1938 г. от българи преселници от Сърбия и Западните покрайнини. Освещаването обаче е през 1947 г., когато започва да действа като енорийски храм. Великолепен иконостас и владически трон са само част от забележителностите, които могат да се видят там в архитектурен план. Дърворезбата пък впечатлява всички, които го посетят. Направена, е когато в “Св. Мина” е служил свещеник Ангел Янъков, който сега е иконом в храм “Св. Климент Охридски” в “Люлин”. По време на председателството на свещеник, сега иконом служащ в храм св.\" Климент Охридски\" в жк „Люлин\" ,Ангел Янъков, се изработва иконостасът цялата дърворезба в храма и други подобрения, както и се построява малка църковна сграда в двора. След 1999 г., когато председател на храмовото настоятелство е протойерей Александър Величков (сега в храм “Св. св. Кирил и Методий” до Женския пазар), сградата е основно ремонтирана. От 2004 г. насам делото им продължава отец Серафим. Там служи и свещеник Сергей Павлов, който е ефимерий в Софийския затвор и се грижи за религиозните търсения на лишените от свобода. Днес храмът “Св. Мина” е ограден с бяла ограда, има великолепен и поддържан двор, който е пълен с цветя, чешма с иконата на св. Богородица. Тази година с помощта на дарители и грижата на предстоятеля протойерей Серафим Петров храмът е изцяло обновен отвътре и отвън. ЖИТИЕ НА СВЕТЕЦА Светият великомъченик Мина живял в края на IV и началото на ІV век, когато властвали двамата нечестиви царе Диоклетиан и Максимилиан. Те издали заповед да бъде подложен на мъчения и убит всеки, който откаже да се поклони на идолите. Свети Мина бил войник, но като видял как се шири безчестието и идолопоклонството, се оттеглил в планините, където се отдал на пост и молитви към Бога. Веднъж Светият Дух му разкрил за предстоящ голям езически празник. Воден от своята силна обич към Бога и нетърпимост към идолопоклонството, той напуснал планината и отишъл в тоя град, където публично заявил своята вяра. Свети Мина бил подложен на жестоки мъчения, чиято цел била да се отрече от Бога. Но колкото и да били безчовечни мъченията, свети Мина до смъртния час не се отрекъл от вярата си. По-късно християните издигнали храм на негово име в град Александрия, където поставили светите му мощи. По молитвите на свети Мина и до днес стават многобройни чудеса, затова той е сред най-почитаните светии.", "date": "2017.11.11", "title": "Прокурорка  става монахиня след молитви в храм “Св. Мина”"}
{"url": "https://www.24chasa.bg/novini/article/6544368", "text": "Земетресение с магнитуд 4 по скалата на Рихтер е регистриран тази сутрин, сочи справка на сайта на Националния институт по геофизика, геодезия и география. Трусът е бил регистриран в района на Своге в 06.55 часа. Трусът е регистриран на около 30 километра северно от София. Дълбочината му е 13,9 км, казаха за NOVA от сеизмологичния институт на БАН. Земетресението е усетено на много места в София. Очаквайте подробности.                                                                                                                                                                                                                                                                                                                        ", "date": "2017.11.11", "title": "4 по Рихтер разтърси района на Своге тази сутрин, усетено и в София"}
{"url": "https://www.24chasa.bg/novini/article/6544373", "text": "На българо-турската граница на ГКПП „Капитан Андреево” се е образувала 7 км колона от товарни автомобили на изход, на ГКПП „Лесово” – 1 км колона също от товарни автомобили на изход, съобщиха от пресцентъра на ГД „Гранична полиция”. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2017.11.11", "title": "7 км колона от тирове на ГКПП „Капитан Андреево” на изход от страната"}
{"url": "https://www.24chasa.bg/novini/article/6544377", "text": "Фирма за анализиране на данни, която била наета от предизборния щаб на Доналд Тръмп, е поискала по време на кампанията от Уикилийкс имейли, свързани с кандидатката на демократите за президент на САЩ Хилари Клинтън. От разобличителния сайт обаче отказали да й ги предоставят, предаде Асошиейтед прес, цитирана от БТА.  Александър Никс, главен изпълнителен директор на Кеймбридж аналитика (Cambridge Analytica), каза, че опитът е бил направен през юни миналата година, след като основателят на Уикилийкс Джулиан Асандж обяви публично че разполага с имейли на Клинтън и планира да ги публикува. Асандж обаче отхвърлил молбата на фирмата да \"сподели тази информация\" с нея. Така Никс, който съобщи това на технологична конференция в Лисабон, Португалия, призна за първи път, че е поискал имейли от Уикилийкс. По-рано Асандж каза пред АП, че е отхвърлил искане на Кеймбридж аналитика да й предостави информация. Щабът на Тръмп за спечелените впоследствие от него президентски избори в САЩ през ноември е платил на фирмата близо 6 милиона евро за управление на данни. Никс отрече Кеймбридж аналитика да е била свързана с каквато и да била намеса на Русия в президентските избори в Съединените щати. Ролята на фирмата в предизборната кампания на Тръмп привлече вниманието на комисиите на американския Конгрес, разследващи предполагаемото руско вмешателство в изборите.", "date": "2017.11.11", "title": "Фирма, наета от Тръмп, е поискала от Уикилийкс имейли, свързани с Хилари Клинтън"}
{"url": "https://www.24chasa.bg/novini/article/6544387", "text": "Земетресението в 6,54 часа тази сутрин е било на 8 километра южно от Своге, 23 километра северно от София, според данни на Европейският средиземноморски сеизмологичен център. Магнитудът е бил 3,9 по Рихтер. Земетресение с такава сила в района на София е било регистрирано последно през 1980 г. Обстановката след земетресението е спокойна, нямаше паника и към момента няма данни за никакви щети. Това каза за Агенция „Фокус“ кметът на община Своге Емил Иванов във връзка с регистрираното земетресение в района. „Докладвал съм в Гражданска защита. Магнитудът на земетресението е около 3-4 по скалата на Рихтер. Засега няма никакви щети и нищо обезпокоително. Обстановката е спокойна, нямаше паника, тъй като земетресението беше много кратко“, обясни Емил Иванов.                                                                                                                                                                                                                                                                                                                       ", "date": "2017.11.11", "title": "Трусът е бил на 8 км. от Своге (Обновена)"}
{"url": "https://www.24chasa.bg/novini/article/6544383", "text": "Британският министър-председател Тереза Мей заяви, че ще постави точните дата и час на Брекзит в проектозакона за излизането на страната от ЕС. Тя даде точно да се разбере, че Великобритания ще напусне Съюза в 11 часа вечерта местно време на 29 март 2019 г. (1 часа през нощта българско време на 30 март), пише The Independent, цитиран от \"Фокус\".  „Нека никой не се съмнява в намерението ни или в сигурността ни. Брекзит ще се случи“, заяви Тереза Мей.„Ще бъде черно на бяло в историческия закон“, добави тя. „В момента има двусмисленост в проектозакона относно датата на напускането“, смята бившият главен прокурор на Великобритания Доминик Грийв. Според председателя на Британската либерал-демократична партия Винс Кейбъл решението „ще намали и без това ограниченото влияние на Великобритания и ще завърже ръцете на преговарящите за Брекзит“. Проектозаконът за излизането от ЕС ще бъде обсъден член по член от депутатите в британския парламент през следващата седмица, но Мей предупреди да не се правят опити процесът да бъде спиран или забавян. „Няма да толерираме опити от който и да е да използва процеса на измененията по проектозакона като механизъм за блокиране на демократичните желания на британския народ, опитвайки се да забави или спре излизането от Европейския съюз“, смята министър-председателят.", "date": "2017.11.11", "title": "Тереза Мей ще въплъти в закон точните дата и час на Брекзит"}
{"url": "https://www.24chasa.bg/novini/article/6544379", "text": "От края на работната седмица полицията в Стара Загора издирва наглец, който монтирал скрита камера в женската тоалетна на третия етаж в Математическата гимназия \"Гео Милев\" в Стара Загора, потвърдиха от ОДМВР в града, без да навлизат в подробности. От първата кабинка било иззето записващо устройство без предавател. По случая работели експерти от Стара Загора и София, а извършителят, за който униформените имали насоки, е заплашен от затвор между 1 и 6 години. Не е ясно дали са изнасяни записи от камерата и колко време е била тя в тоалетната. По случая, за който потвърдиха и от Инспектората по образованието, е образувано досъдебно производство. За него обществеността научи, след като момичета от гимназията започнаха да се предупреждават в социалните мрежи за \"находката\". След това постовете им в мрежата бяха изтрити. Директорката на училището, която била в отпуск по време на откриването на камерата, вече изпратила свой доклад за произшествието в инспектората. Според ученици, устройството било монтирано в закачалка, поставена в кабинката. Тъй като въпросната закачалка се появила неочаквано и била скъпа, а не като другите, тя направила впечатление на посетителките на \"двете нули\", които разказали за нея на учителите си. Така се стигнало до откриването на камерата. След този случай, който възмути цяла Стара Загора с бруталността си, дисциплината в гимназията е затегната, всички ученици задължително ходят на училище с официалната си униформа, за да не бъдат допуснати в сградата външни лица. Едно от предположенията е, че тъкмо външни хора са монтирали устройството, но това далеч не било сигурно.", "date": "2017.11.11", "title": "Скрита камера в женска тоалетна на Математическата гимназия в Стара Загора"}
{"url": "https://www.24chasa.bg/novini/article/6544395", "text": "Съединените щати и Южна Корея започнаха днес съвместни военноморски учения с участието на три американски самолетоносача, предаде Асошиейтед прес, цитиран от БТА.  Военни източници определиха маневрите като ясно предупреждение към Северна Корея. Четиридневните учения започнаха днес край източното крайбрежие на Южна Корея в момент, когато президентът на САЩ Доналд Тръмп продължава обиколката си в Азия, която е доминирана от разговори за севернокорейската ядрена заплаха, отбелязва АП. Агенцията посочва, че три американски самолетоносача оперират заедно в западната част на Тихия океан за първи път от 2007 г. Очаква се Северна Корея да реагира остро на ученията. Затворената комунистическа страна по принцип осъжда всички съвместни американско-южнокорейски военни маневри и заплашва с ответни мерки.", "date": "2017.11.11", "title": "САЩ и Южна Корея започнаха съвместни военноморски учения"}
{"url": "https://www.24chasa.bg/novini/article/6544403", "text": "Опасно хоби, което е превърнал в професия, си намерил млад мъж с псевдоним в социалните мрежи Балкански звяр, стана ясно от репортаж в \"Събуди се\" по Нова тв. Той е автор на самоубийствени селфите, които изправи на нокти БДЖ. Все още не си изкарвам постоянно хляба с това, а продавам на някои фирми отделни кадри. Искам да се издържам, като правя това което искам да правя, каза младежът. Понякога ме е страх, но явно моите нива на страх са много по-малки от това на други хора. Отначало ми се са завиваше свят, но сега - не. Не смятам, че трябва да възпитавам другите деца с примера си. Има безкрайно много примери за други опасни преживявания. Момчето съветва родителите да общуват с децата си, а тийнейджърите да знаят, че не са безсмъртни. ", "date": "2017.11.11", "title": "Младеж с професия на ръба - прави си рискови селфита (Видео)"}
{"url": "https://www.24chasa.bg/novini/article/6544566", "text": "Сърбия трябва да спазва правата на малцинствата, в това число и на българското, ако иска да стане част от Евросъюза, напомни евродепутатът Ангел Джамбазки след ареста на тримата български лекари в Босилеград. В сутрешния блок на телевизия Европа Джамбазки обясни, че в Босилеград няма болница или лекар, към който нашите сънародници могат да се обърнат в случай на нужда. Най-близката болница е в Кюстендил - на около 40 километра и не всички могат да си позволят пътуването. Затова и Българският културен център в Босилеград е организирал безплатните прегледи, заради които бяха арестувани български лекари в Сърбия. \"Да арестуваш лекари, че преглеждат хора - това, ще го кажа простичко, е несъвместимо с така наречените европейски ценности. Това, което ще последва оттук нататък е - аз писмата вече съм ги написал - първо, сигнал до Европейската комисия за това поведение, второ, сигнал до външната комисия, която разглежда доклада за напредъка на Сърбия, ще се срещна лично с докладчика за Сърбия и с неговите заместници, и разбира се, до колегите в Европейския парламент. С това поведение Сърбия няма да стане член на Европейския съюз. Такава провокация изисква заплаха за вето\", каза Ангел Джамбазки. В България не може да бъде признато съществуването на малцинство на верска или етническа основа, категоричен беше Ангел Джамбазки. Според него и писмото и изявленията на лидера на ДОСТ Лютви Местан за признаване на турско малцинство са в противоречие със законите на страната и изискват бърза и категорична реакция на властите. Затова и от ВМРО внесоха сигнал до главния прокурор. \"То беше ясно, че ДОСТ ще стигне дотам. Следващото искане, ще бъде за автономия, следващото за отделяне, бъдете убедени. Когато ние казахме, че те ще поискат малцинство - те казаха, не ние сме евроатлантици. Евроатлантици, бежанци в турското посолство. Ако бяха евроатлантици, щяха да отидат в посолството на Франция, на Германия, на САЩ, ако искате, но те отидоха в посолството на най-демократичната държава в света - Турция на Ердоган\", допълни още той. В същото писмо до главния прокурор от ВМРО настояват за проверка дали ДОСТ е получавала финансиране от чужда държава.", "date": "2017.11.11", "title": "Ангел Джамбазки ще отнесе случая с арестуваните български лекари в Сърбия в Европарламента"}
{"url": "https://www.24chasa.bg/novini/article/6544574", "text": "Мароканец се вряза с автомобил под наем в пешеходци в Берлин, съобщава ДПА. Няма ранени. Инцидентът е станал през нощта срещу събота, потвърди полицията. Властите все още не поясняват, дали става дума за умишлено нападение или пътен инцидент. Според очевидци автомобилът се е врязал в хора в пешеходна зона, след което е ударил мотопед. Шофьорът е обърнал и е избягал. Говорител на полицията заяви, че разследванията по случая текат „във всички посоки“. На фона на зачестили нападения с автомобили говорителят обаче предупреди да не се правят прибързани коментари, че инцидентът е терористичен акт.", "date": "2017.11.11", "title": "Мъж се вряза в пешеходци в Берлин"}
{"url": "https://www.24chasa.bg/novini/article/6544568", "text": "От днес до 20 ноември ще се проведе вторият етап на акция \"Зима\". Акцент са пешеходците и водачите и тяхната толерантност на пътя. Както всяка година, от \"Пътна полиция\" обявяват 16 ноември за Ден без загинали пешеходци на пътя. Вторият етап на Акция \"Зима\" съвпада с отбелязване на Световния ден за възпоменание на жертвите от катастрофи 19 ноември.", "date": "2017.11.11", "title": "От днес до 20 ноември ще се проведе вторият етап на акция \"Зима\""}
{"url": "https://www.24chasa.bg/novini/article/6544503", "text": "Не се е случило нищо особено, такива земетресения с магнитуд около 4, като сутрешното в Своге, стават по 1-2 пъти годишно на територията на нашата страна. Така че е в рамките на обичайната сеизмична активност. Това каза за \"24 часа\" проф. Емил Ботев, ръководител на департамент \"Сеизмология\" в Геофизичния институт на БАН. Толкова е максималната сеизмина активност на това конкретно сеизмично огнище. Това са единични събития, които обикновено не са последвани от следтрусова поредица, каза Ботев. \"Земетресението става в недрата на софийска планина, такъв е разломът около Своге, и се усеща достатъчно слаб, както и няма сериозни въздействия на повърхността. Не представлява сериозен интерес това огнище. По геоложки данни сме оценили, че може да има трус най-много с магнитуд 5, но няма такива данни\", коментира още проф. Ботев. Максималните земетресения в района били със сила средно 4,1. Магнитудът е такава величина, която не може да измери точно, защото се съди по сеизмичните данни от отделните сеизмични станции, а те са разположени на различно разстояние и в различна посока и е естествено да дават различни стойности за магнитуда, затова използваме средни велчини и средната е 4\", обясни още сеизмологът.", "date": "2017.11.11", "title": "Сеизмологът проф. Емил Ботев: Такива трусове у нас стават 1-2 пъти годишно (Обновена)"}
{"url": "https://www.24chasa.bg/novini/article/6544576", "text": "Земетресение с магнитуд 4,4 по Рихтер е разтърсило днес западния турски окръг Маниса, съобщава турската частна телевизия НТВ, цитирана от БТА.  Трусът е бил усетен и в съседния окръг Измир. Земетресението е регистрирано в 11.56 ч. от сеизмологичната обсерватория Кандилли в Истанбул. То е било на дълбочина 14,6 километра. Трусът е бил кратък и не е причинил жертви и разрушени", "date": "2017.11.11", "title": "Земетресение с магнитуд 4,4 в Западна Турция"}
{"url": "https://www.24chasa.bg/novini/article/6544729", "text": "Минути преди полунощ в петък във врачанското с. Три кладенци пламнал паркираният пред дома на кмета Светлан Евгениев камион „Фиат ивеко”, с който извозвали боклука от селото. Будни съседи веднага сигнализирали пожарната, но преди намесата на огнеборците от Враца кабината на боклукчийската кола изгоряла напълно. Пожарникарите и разследващите полицаи установили, че камионът бил подпален умишлено, след като кабината била залята с горлива смес . Свидетели от селото пък разказали пред униформените , че успели да видят в тъмното да бяга по улицата след палежа охранителя Петър Захариев. Срещу фиксирани такси 33-годишният мъж бил нает да пази най-застрашените от кражби къщи в Три кладенци, каза кметът Евгениев. Днес охранителят подпалвач бил задържан, а случаят бил докладван на дежурния прокурор във Враца . Образувано било и досъдебно производство, а криминалистите ще изясняват мотивите за палежа.", "date": "2017.11.11", "title": "Селски охранител арестуван като подпалвач"}
{"url": "https://www.24chasa.bg/novini/article/6544645", "text": "Петчленен съдебен състав на Върховния административен съд (ВАС) напълно оневини съдия Ивайло Родопски, които през 2015 и 2016 г. бе обект на последователни искания от двама бивши министри на правосъдието – Христо Иванов и Екатерина Захариева, за налагане на дисциплинарни наказания, пише \"Правен свят\".  С решение от 9 ноември 2017 г. съдиите Милка Панчева (председател), Николай Гунчев, Росен Василев, Сибила Симеонова и Любомир Гайдов отменят акта на тричленен състав на ВАС от 2 август 2016 г., с който на Родопски бе потвърдено наложеното на 24 март 2016 г. от Висшия съдебен съвет (ВСС) дисциплинарно наказание – \"намаляване на основното трудово възнаграждение с 10% за срок от 1 година\". ВАС е осъдил ВСС да заплати на съдия Родопски направените разноски по делото в размер на 1015 лв.", "date": "2017.11.11", "title": "Петчленен състав на ВАС оневини напълно съдия Ивайло Родопски"}
