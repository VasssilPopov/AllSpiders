{"url": "https://www.24chasa.bg/novini/article/6661580", "text": "Норвежци изразиха в социалните мрежи солидарност към Хаити и редица държави в Африка, които американският президент Доналд Тръмп нарече “вонящи дупки”, посочвайки че САЩ не желаят имигранти от тях. Репликата на стопанина на Белия дом предизвика буря от възмущение по света. Тъй като Тръмп пожела имигранти от Норвегия, норвежци му отвърнаха: “Не щем да идваме във вонящата ви дупка”. ООН нарече коментара на президента “шокиращ и срамен”. Групата на африканските страни в международната организация и Африканският съюз поискаха официално извинение. Самият Тръмп отрече в туитър да е използвал такива груби думи по време на срещата за имиграцията в Овалния кабинет. Междувременно президентът на САЩ премина през първия си медицински преглед, който продължи повече от 3 часа. На излизане от болницата във Вашингтон той се ръкува и поговори с лекаря на Белия дом Рони Джаксън, който ръководеше прегледа. Подробности ще бъдат огласени на брифинг в Белия дом във вторник. Докторът все пак каза, че Тръмп е в прекрасно здраве. Според в. “Дейли мейл” обаче прегледът не е включвал преценка на психическото здраве на президента. ", "date": "2018.01.13", "title": "Норвежци към Тръмп: Не щем във вонящата ви страна"}
{"url": "https://www.24chasa.bg/novini/article/6660517", "text": "Старият патриарх на най-цветната компания в света се връща на бойния фронт. На 82 години Лучано Бенетон слиза от яхтата, с която доскоро обикаляше света, за да се наслаждава на парите и пенсията си, и поема отново управлението на фирмената лодка. Както се оказа, тя е доста продънена, след като попадна в ръцете на синовете му. И не само – от години марката, станала прословута в света с колорита от ярки цветове, изглеждаше като потънала в прах и сивота. Тя тъй като се мъчеше да им пласира продукти, които нямаха нищо общо с имиджа на United Colors - “Обединените цветове”. Ядосаният от ситуацията основател на марката сега взема отново кормилото в ръце заедно с 2 години по-малкaта си сестра Джулиана. “През 2008 г. оставих компанията с печалба от 155 млн. евро. Сега я поемам с пасиви от 88 млн. евро за 2016 г.”, изплака Лучано Бенетон в интервю за в. “Република”. “Докато другите по света ни имитираха, United Colors гасяха цветовете си. Магазините ни, които бяха пълни със светлина, сега са тъмни и тъжни като в комунистическа Полша. Спряха да правят пуловери. Това е все едно да спрете водата на един акведукт. Видях в магазините ни с широки рамене и мръсносиви на цвят.”  За новия ренесанс, за който се готви в “Бенетон”, Лучано е извикал отново своя гуру – 75-годишния Оливиеро Тоскани. Това е фотографът, който с ефектните си кампании за комуникация беше превърнал в миналото “Бенетон” от фабрика за пуловери в свят с хиляди лица. Скандалните и предизвикващи полемики кампании на Тоскани направиха от “Бенетон” модел, който да се следва, калейдоскоп от цветове, вкусове, култури и хора с различни цветове на кожата. Всичко това, градено с години, беше обаче обилно посипано с патина и прах, след като възрастният Лучано предаде компанията на наследниците си. Те се концентрираха в страничен доходоносен бизнес, включващ инвестиции в летища, магистрали, ресторантьорство, финанси, и Фамилният холдинг под ръководството на втория син на Лучано – Алесандро, се превърна в империя с 12 млрд. евро годишен оборот и с 64 000 служители по света. Това стана, след като Алесандро Бенетон си даде сметка накъде духа вятърът на финансите. Той остави кормилото на “Бенетон” в ръцете на външни мениджъри, които нямат нищо общо с фамилията, и обърна поглед към други хоризонти. За патриарха Лучано обаче всичко това беше като удар по шестото му дете, за каквото смята създадената от него компания. Затова, след като раздаде шамари наляво и надясно и уволни доста от хората по върховете, той сграбчи здраво волана на марката и натисна газта.  Оливиеро Тоскани също изрита всичко загнило, натрупало се около “Бенетон”, и освободи място за новата си кампания за пролет-лято 2018. За да я направи, отиде в “Джамбелино”, народен квартал в Милано, и снима в едно училище 28 деца от 13 националности и 4 континента. “Това не е бъдещето, а настоящето”. Така Тоскани “Тръгваме от интеграцията. Това са хилядите, които са рискували живота си и този на децата си за по-добро бъдеще. Между тях може да има и престъпници, но има и идеи, страст и много смелост. “Бенетон” има нужда от това”, казва Тоскани. Лучано Бенетон се ражда преди 82 г. в Тревизо, Северна Италия. Въпреки че фамилната компания “Бенетон” е основана заедно с братята му Джилберто и Карло и със сестра му Джулиана, именно Лучано е човекът с нюх, на когото се дължи успехът ѝ. Лучано е големият син на Роза и Леоне Бенетон, който навремето печели от отдаването на автомобили и велосипеди под наем. Когато баща му почива, Лучано е едва на 10 г. Оставя училището и започва работа в магазин за платове. Няколко години по-късно сестра му Джулиана му поръчва да изработи пуловер по мярка, като единственото условие е да е жълт. За онези времена това е нещо необичайно, тъй като родителите не обличат децата си с ярки цветове. Въпреки това обаче много познати на семейството започват също да си поръчват жълти пуловери. Младият Лучано си дава сметка, че може да на търговския продукт.  През 1965 г. четиримата братя и сестра Бенетон отварят първия магазин на фамилната марка в Понцано Венето, малко италианско градче в област Венето. Идеята на Лучано е да отворят магазини в центровете и в най-елегантните части на градовете. За да разшири мрежата си, фамилията Бенетон за пръв път в Италия въвежда и модела на франчайзинг. През 1971 г. Бенетон отваря магазин и в столицата на модата – Париж. Моделите на пуловерите са семпли, направени са обикновено от вълна, но цветовете им винаги са ярки. През 1974 г. Лучано Бенетон купува марката Sisley, която става част от компанията майка. През 1980 г. “Бенетон” дебютира с магазин и в Ню Йорк. Малко след това патриархът Лучано, президент на групата, си дава сметка, че спортът може да се окаже чудесен метод за интернационализирането на марката. – ражда се тимът “Бенетон Формула Лимитед”, чийто шеф е Флавио Бриаторе. Именно Бенетон лансира кариерата на Михаел Шумахер. Скудерията на “Бенетон” е спечелила 27 гранпри в 260 състезания. Групата се лансира и в сферата на ръгбито и баскетбола, където също купува клубове. Години по-късно се ражда и “Фабрика” - центърът за изследвания в сферата на комуникациите, графиката, фотографията, киното. През 1999 г. групата прави друга успешна стъпка – влиза в компанията за магистралите в Италия, а после в “Оливети” и “Телеком”. През 2000 г. обаче напуска Формула 1. След серията успехи идва 2006 г., когато по случай 40-годишнината от основаването на марката Лучано Бенетон решава да я предаде в ръцете на сина си Алесандро. Днес марката присъства в над 120 страни. Лучано Бенетон има и политическа биография – той е бил сенатор от Републиканската партия. Баща е на четири деца, родени между 1962 и 1969 г. от съпругата му, както и на син от връзката си с италианска бизнесдама.", "date": "2018.01.13", "title": "Лучано се връща в “Бенетон” да оцветява\nпосивелите пуловери"}
{"url": "https://www.24chasa.bg/novini/article/6661659", "text": "Група от 56 журналисти от водещи европейски и световни медии, отразяващи началото на българското европредседателство, посетиха днес Рилския манастир, предаде  .  Репортерите разгледаха манастирския музей, влязоха в централния храм на Светата обител, разгледаха иконната зала, чуха беседа за историята на манастира от уредничката Живка Мантаркова. На излизане от храма ирландският журналист Парис Смит каза: Това е много впечатляващо място за молитва. То е особено важно за мен, защото тук е погребан Джеймс Баучер. Той е голям герой на българския национализъм, който не е бил познат много в Ирландия, но напоследък вече беше признат. Утре групата ще посети Стария Пловдив.", "date": "2018.01.13", "title": "Журналисти от водещи европейски и световни медии посетиха Рилския манастир"}
{"url": "https://www.24chasa.bg/novini/article/6661664", "text": "Фалшива тревога за приближаваща балистична ракета стресна жителите на Хавайските острови, предадоха Асошиейтед прес и Франс прес. Тревогата била подадена погрешка от служители в местния клон на управлението за извънредни ситуации, предава БТА. До мобилните телефони на хората било пратено съобщението: \"Заплаха от балистична ракета, идваща към Хавай. Потърсете незабавно убежище. Това не е учение\". После говорителят на управлението Ричард Репоза каза, че станало дума за фалшива тревога и се води разследване как се е стигнало до нея.  Фалшивата тревога обаче породи паника сред жителите и в социалните мрежи на фона на севернокорейската ядрена и ракетна заплахи. Сенаторът демократ от Хавайските острови Брайън Шатц каза, че фалшивата тревога е в резултат на човешка грешка, без да навлиза в подробности. Предполага се, че става дума за грешка на системата за тревога Амбър, която зависи от министерството на правосъдието. Съобщението, получено от жителите на Хавайските острови, е било предназначено за тестване на системата и е било пратено по погрешка, се казва в изявление на сайта на местната метеорологичната служба на Хавайските острови.", "date": "2018.01.13", "title": "Фалшива тревога за балистична ракета стресна жителите на Хавайските острови"}
{"url": "https://www.24chasa.bg/novini/article/6661601", "text": "Промените във фейсбук, които основателят на социалната мрежа Марк Зукърбърг обяви в петък, са му стрували 3,3 млрд. долара само за ден, обяви агенция Блумбърг. Така той е загубил четвъртото си място с списъка на най-богатите хора на планетата. Зукърбърг иска новинарския поток във фейсбук да се промени така, че да се даде място на повече съобщения и снимки на приятели за сметка на постове на корпоративни страници и на медийните публикации. Инвеститорите обаче веднага реагираха на съобщението и акциите на социалната мрежа поевтиняха с 4,5%. Загубата от 3,3 млрд. е тежка, но няма да се отрази кой знае колко на състоянието на американеца, което се оценява на 74 млрд. долара. Още повече че миналата година бе много добра за него и той увеличи богатството си с 4,4 млрд. ", "date": "2018.01.13", "title": "Промените във фейсбук изядоха $ 3,3 млрд. на Марк Зукърбърг"}
{"url": "https://www.24chasa.bg/novini/article/6660227", "text": "За първи път в живота си търновският бизнесмен Георги Вълев влиза с белезници в Института по психология на МВР на 5 април 2011 г. Свива се на стола в почти ембрионална поза, сякаш иска да се защити. Напрегнат е, стреми се да е сдържан и да се контролира. Тогава е на 53 г. Обвинен е, че е поръчал убийства на бандата на Пешо Сумиста, че е В стаичката на института Вълев демонстрира обърканост и тревожност, но психолозите са сигурни, че те са престорени заради предстоящата съдебнопсихологична експертиза по делото “Килърите”. Вълев дава пестеливи отговори. Започва активно, често се спира да премисли думите си и се отказва да продължи, за да не сгреши. Не е склонен да попълва тестовете, но след дълги убеждения се заема с първия. Отделя много време на всеки въпрос. Казва: “Всяко нещо може да го тълкувате както искате”. В един момент спира и отказва да попълва отговори. В килията става мълчалив и затворен. Времето, в което е бил на върха, е отминало. През октомври 2010 г. той изненадващо е арестуван. За задържането му знаят малцина от разследващия екип, вътрешният министър по това време Цветан Цветанов и главният прокурор Борис Велчев. Месец по-рано по подозрение, че са намесени в “мокри поръчки”, зад решетките влизат Петър Стоянов - Сумиста, Васил Костов-Кеца и Янко Попов-Туцо. Сред тях Вълев е най-образованият и най-заможният. Той е филолог, има семейство и двама големи сина. Роден е в Чирпан, където живее с родителите си, наричани от него “честни идеалисти комунисти”. Мести се във Велико Търново, когато го приемат в немската гимназия. Отбива военната си служба в Стара Загора. Една година е радист в противовъздушната отбрана с чин младши сержант. Втората година кара като трудовак в открития рудник “Елаците”. Пред психолозите казва, че понеже го хванали, че е напуснал секретен пост, за да се види с приятелката си. След като завършва немска филология през 1986 г., Вълев става учител по немски в търновското училище “Владимир Комаров”. Работи по заместване 1 г., но е съкратен. В търсене на препитание започва сезонна работа като представител на “Балкантурист” в австрийска туристическа фирма. Твърди се, че тогава се занимавал и с обмен на валута. През 1991 г. Вълев се отдава на бизнеса.  Започва с игрални автомати, внос от Холандия, после отваря заведения и дискотеки. През 1993 г. съдружникът му умира в катастрофа и той продължава сам. Навлиза в търговията с имоти, хотелиерството и строителството. По онова време е собственик на 4-звездния хотел “Премиер” във Велико Търново, на комплекс “Извора” в Арбанаси и на парк-хотел в Дряново, където често настанява футболисти. Държи под наем магазини, паркинги и дискотеки. От съдебно решение по делото “Килърите” става ясно, че е бил едноличен собственик на капитала на 4 ЕООД: “Европа Палас”, “Бинго Ниш”, “Поликомерс СГ” и “Валекс ВВ”. Участва като съдружник или управител и в други фирми и оглавява регионалната асоциация на хотелиерите и ресторантьорите във Великотърновска област. Неговият брат Таньо е акционер в Тракия банк и през 2015 г. е осветен от комисията по досиетата в ДС като агент “Илия”. Георги държи офис в Четвърти корпус на бившето военно училище на ул. “Христо Ботев” 19 в Търново. Кара скъпи коли - мерцедес, “Ауди 8”, бентли. Учредява спортен клуб по борба и сумо, спонсорира състезания. Покрай сумото се запознава със Сумиста. През 1996 г. е главен спонсор на българския отбор по сумо за петото световно първенство в Токио. Вълев казва, че е платил самолетните билети на спортистите. Според психиатричната експертиза заради успехите в бизнеса и финансовия си просперитет Вълев формира нереалистична представа за себе си, “претенциозно чувство за превъзходство” над другите и чувство за безнаказаност. Ето основните щрихи от психологическия му портрет, изготвен в МВР: егоцентричен, Всяко нещо прави с определена цел и я преследва докрай. С високи интелектуални способности, комуникативен, но емоционално хладен и мнителен. Стреми се да изглежда компетентен и авторитетен. Изпитва потребност да контролира другите и очаква в замяна уважение и възхищение. Не приема провал, търси вината за неуспехите извън себе си. Не е толерантен към тези, които не одобряват плановете му и не се съобразяват с желанията му. Прагматично ориентиран, алчен, склонен да отреагира агресивно при ситуации, застрашаващи аза му. Готов е да експлоатира другите за собствена изгода, като не зачита правата им. За успехите казва: “Като правиш нещо с желание, се справяш чудесно.” Вълев не приема оценките. Смята, че нарочно, под натиск искат “да го изкарат лош човек”. Казва, че възприема себе си не като милионер, а като “бизнесмен, който създава условия за работа на другите не с партийни или червени пари”, а лично с негови. За да докаже, че “не е лаком”, разказва в съда случка отпреди 30 г. “Намерих една чантичка портфейл с 4 западногермански паспорта и 4000 марки. Ако бях такъв ( щях да ги прибера, да изтъргувам паспортите и да взема марките. Аз ги предадох, с представителя на австрийската фирма Ханс намерихме германците. Даже той настояваше те да ми дадат пари за това и получих 30-40 марки. Стана ми неудобно, като взе да се пазари да ми дават дребни пари за жеста.” Приятели и врагове казват за Вълев, че преди да загази с правосъдието, е имал голямо влияние в Търново.  Демонстрирал близки контакти с политици, прокурори и полицаи, държавни служители. Потвърждават го и хора, работили за него, които стават свидетели по делото “Килърите”. Един от тях - Пламен Лаков, казва: “Зная, че Жоро Вълев има много познати, “негови хора” в полицията и прокуратурата. Така да се каже, Вълев е влиятелен човек... явно те не се спират пред нищо”. Свидетелят Красимир П. твърди, че е бит от хора на Вълев. Разказва, че след побоя отишъл в спешното на търновската болница. “Още с влизането си в кабинета казах на лекаря, че са ме били хора на Вълев. Той веднага вдигна телефона. Чух, че казва “Жоро” и още, че един от неговите хора е тук при него и иска да бъде освидетелстван. Аз станах и си тръгнах”, казва свидетелят. Макар неведнъж да е бил в компанията на полицаи и прокурори, Вълев отрича да се е ползвал от “полицейски и прокурорски чадър”: “Не съм ял и не съм пил никога с шефовете на полицията, не съм им искал услуги. Може да сме били заедно на коктейл на града например или на някой национален презник, когато съм бил поканен като представител на бизнеса”, казва той под клетва пред шуменския съд. Докато е сред силните на деня, прави опит да влезе и в политиката. В обясненията си пред съда разказва, че присъствал на тържество на спонсорите и поддръжниците на ГЕРБ в гранд-хотел “Велико Търново” (не сочи дата, но вероятно е през 2009 г.). Твърди, че бил в списъка на учредителите на ГЕРБ в града, но го махнали от него. Местна активистка му обяснила, че Бойко Борисов го задраскал заедно с още 4-ма бизнесмени. Причината била показна акция на ГДБОП в офис на Вълев. Първата защитна реч на Вълев в съда трае 3 дни. В нея той заявява, че не е поръчител на убийства, а жертва. Твърди, че дори било подготвяно убийството му, и намесва името на осъден по делото “Акрам”. отсича той. На 8 октомври 2010 г., преди да бъдат обявени първите присъди по делото “Килърите”, Вълев казва, че има хора, които с публичните си изяви са потъпкали с “груб милиционерски ботуш” неговия “брилянтен имидж, създаван цял живот”. Целта била да бъде “съсипан и превзет апетитният му бизнес” и да му вземат един от най-атрактивните имоти в Търновския регион. Споменава за 2 заведения, които преминали от неговите “в чужди ръце” - на някой си Велко, който се ползвал с политическа подкрепа. В пледоарията си в съда в Шумен който в понеделник бе застрелян с 5 куршума на столичния бул. “България”. Споменава го веднъж пред друга съдебна инстанция като конкурент, но в контекста на събирането на доказателства по дело, в което е разпитван бившият антимафиот на Велико Търново Орлин Тодоров. Би Ти Ви цитира още едно изказване на Вълев в пледоариите: “До ареста ми бях представител на Рагин за Великотърновския регион. В момента тази длъжност се заема от брата на бизнесмена Петър Христов”. Вълев често опитва да говори за политика в залата, но съдът го прекъсва със забележката, че това не е предмет на делото. Вълев настоява, защото можело да се окаже, че е “политически затворник”. Прокуратурата обаче го обвинява за криминални деяния - от държане на 4 патрона през лихварство до поръчки за убийства. Твърди, че в повечето случаи бизнесменът е действал заради пари и за отмъщение. Делото минава през над 15 магистрати и съдебни заседатели. Гледано е от шуменския съд, два състава на Варненския апелативен съд и два - на Върховния касационен съд (ВКС). Никой не приема обясненията на Вълев за убедителни и подкрепени с доказателства. Вълев е осъден за лихварство в периода 2000-2009 г. и като подбудител на два побоя на общо 8 г. затвор. На 1 декември 2017 г. ВКС слага точка на делата срещу него. Влиза в сила доживотна присъда без право на замяна за Вълев като поръчител на убийствата на търновския адвокат Петър Лупов, застрелян в гаража си на 25 март 2009 г., и на шуменския бизнесмен Румен Рачев, убит 3 месеца по-късно. Според обвинението финансови загуби, свързани с 54% от акциите на бившата Тракия банк, са го подтикнали да възложи убийствата на Сумиста. До последно Вълев твърди, че е бил в добри отношения с Лупов и Рачев, че не е имал причина да ги отстранява и не е възлагал “мокри поръчки” на Сумиста. На 9 януари 2018 г., ден след убийството на Петър Христов, той стана на 60. По повод твърдения, че наскоро в килията му е открит мобилен телефон, “24 часа” отправи запитване до Министерството на правосъдието. Оттам поясниха, че спалното помещение на Вълев наистина е било претърсено, но джиесем не е открит. Затворникът спазвал дисциплината и досега не бил наказван. От време на време му разрешавали свиждания с роднини. Зад решетките Вълев казвал, че се чувства подкрепен от близките си, но че “няма приятел, на когото може да разчита за всичко”.   “Нямам мотив да поръчвам убийства. Нито съм зъл, нито отмъстителен. Винаги търся разбирателство. Плащания на ръка на Петър Стоянов, когото наричат Сумиста, аз го знаех като Вожда, никога не съм правил. На ръка никакви пари не съм му давал, не е имало за какво”, уверява Вълев в съда. Казва, че разговарял със Сумиста за продажба на бизнеспроекти със строителни разрешения. Според свидетели на обвинението Вълев е плащал за убийствата на траншове. Сочат се обаче само две конкретни цифри - 60 000 и още 10 000 лв. По този повод Вълев казва: “Не съм изпращал 60 000 лв. в плик в Пловдив, тези пари не могат да се поберат в плик... Аз съм филолог и учител по професия, подобни действия са чужди на моята природа. Относно религията, аз съм умерено вярващ - християнин съм. Вярвам в Господ. На Бойко Борисов вече не вярвам. Гласувах за него по съвест, както и цялото ми обкръжение, което не е малко. Обвинението срещу мен е скалъпено и чудовищно. Имам 7 обвинения. Съвестта ми е чиста. Ако бях гузен, нямаше свободно да говоря в килията си, в която и да е килия, където съм бил, а те са много, и в затвора в Бургас включително... Дори и при ареста си съм бил спокоен”, казва Вълев. Защитава го сериозен екип от адвокати, но някои още в хода на делото се отказват. По повод убийството на Петър Христов и съобщенията в медиите, че МВР разследва евентуален конфликт между него и Вълев, адвокат Лъчезар Таков заяви: “Говорих с Вълев. Той се чувства изключително дискомфортно, че безотговорно намесват името му в това убийство.” Досега Вълев не е разпитван по случая. ", "date": "2018.01.13", "title": "Георги Вълев от Килърите - от учител по немски до милионер в затвора"}
{"url": "https://www.24chasa.bg/novini/article/6661689", "text": "Няколкостотин антиглобалисти протестираха днес в Берн в Швейцария срещу организирането на ежегодния международен икономически форум в Давос и срещу присъствието на тазгодишното му издание на американския президент Доналд Тръмп, предадоха световните агенции. Демонстрантите носеха лозунги, на които пишеше Борете се срещу форума, срещу Тръмп, срещу капитализма!\" и \"Изяжте богатите!\", предава БТА.  Форумът ще се проведе от 22 до 26 януари. Във вторник Белият дом обяви, че Тръмп е предвидил да отиде на него. На следващия ден швейцарска организация Кампакс, организираща разнородни кампании, постави началото на петиция срещу идването на Тръмп в Давос. В нея вече се подписаха 12 880 души. Друг протест срещу присъствието му на Давос се очаква да има в Цюрих на 23 януари. Днешната демонстрация в Берн протече спокойно, въпреки че властите предупреждаваха, че може да има големи прояви на насилие.", "date": "2018.01.13", "title": "Протест в Швейцария заради присъствието на Тръмп на икономически форум (Снимки)"}
{"url": "https://www.24chasa.bg/novini/article/6661706", "text": "Катастрофа между два леки автомобила е станала на кръстовището на бул. „Александър Малинов“ и ул. „Св. Киприян“ в ж.к. „Младост“ 2, предаде „Фокус“. На мястото на инцидента има екип на „Спешна помощ“. Движението по ул. „Св. Киприян“ е затруднено.                                                                                                                                                                                                                                                                                                                       ", "date": "2018.01.13", "title": "Катастрофа между две коли затруднява движението в столичния \"Младост\" 2"}
{"url": "https://www.24chasa.bg/novini/article/6661652", "text": "Тежко напрежение зрее в управляващата коалиция по повод Истанбулската конвенция, която в петък е била депозирана от Министерския съвет в деловодството на Народното събрание. Документът не е качен в електронното деловодство и текстовете по него не се знаят дори от депутатите. “24 часа” разполага с превода неофициално. Текстовете, които вероятно ще предизвикат сериозно напрежение сред депутатите, са в членове 3, 4 и 14. Повдигнатите с тъмно думи и изрази са тези, които вероятно ще разлюлеят коалицията на два лагера. Под чл. 3 “Определения”, където е описано що е то насилие, домашно насилие и насилие над жените, основано на пола, е дадена дефиниция и на думата “пол”. В точка “в” пише: “Пол” означава социално изградени роли, поведения, дейности и характеристики, които определено общество смята за подходящи за жените и за мъжете”. Чл. 4, параграф 3 пък гласи:  Чл. 14, параграф 1 пък постановява, че нестереотипните роли на пола ще се изучават в училище: Част от депутатите и министрите на ГЕРБ били озадачени от тези текстове, заради които конвенцията, която и бездруго България не е длъжна да приеме, не е ратифицирана в 11 от 28-те държави - членки на ЕС Управляващите обаче били посъветвани отвън повече от дипломатично да побързат - като силен знак при старта на българското председателство на Съвета на ЕС. Именно затова документът мина на първото правителствено заседание за годината - на 3 януари. Приемането без скандалните текстове, промушени тук-там между безспорните за защита на жените от насилие, категорично не е опция, научи още “24 часа”. В чл. 78 на конвенцията е записано изрично, че  с изключение на няколко текста, които и бездруго не будят дебат.  Взривоопасните текстове категорично не са включени в обхвата на тези, по които може да има особено мнение. Изтъкнати юристи и преподаватели по международно право и висши магистрати са категорични, че Наказателният кодекс и въобще цялото действащо законодателство на България са достатъчно надеждни за защита на правата на жените. От “Обединени патриоти” са категорични - мине ли конвенцията през Народното събрание, ще преосмислят оставането си в коалицията В Светия синод подготвят също позиция по скандалната конвенция и ще излязат с него до дни, твърдят източниците ни. За бързо приемане на документа, който е подписан първо от Турция - през 2011 г., откъдето идва и името му, призовават от организациите за защита на хората с нетрадиционна сексуална ориентация В деня на откриването на парламента - 11 януари, който съвпадна и с официалния старт на българското европредседателство, стотина души демонстрираха до паметника на Цар Освободител с лозунг “Любовта не боли”. Управляващите ще се срещат с представители на Хелзинкския комитет. След като БСП, “Обединени патриоти” и “Воля” заявиха категорично, че няма да подкрепят документа, в Народното събрание ГЕРБ може да разчита единствено на подкрепата на ДПС. Освен това двама от депутатите на най-голямата партия - Вежди Рашидов и Георги Марков, вече заявиха категорично, че няма да гласуват “за”. В ГЕРБ категорични за приемане на конвенцията са външният министър Екатерина Захариева, правосъдният Цецка Цачева и евродепутатът Андрей Ковачев.  Което обаче не е проблем за приемането на конвенцията - проверка на “24 часа” сред юристите на парламента показа, че за да мине, са нужни не 121 гласа, а подкрепата на половината от присъстващите, така че всичко зависи от кворума. Дойдат ли всички депутати на работа в деня, в който документът се гласува в пленарната зала, той категорично няма как да мине, защото ГЕРБ и ДПС имат 120 гласа - с един по-малко от необходимите, а и в двете групи има непримирими противници на конвенцията. Истанбулската конвенция не е обвързана по никакъв начин със спекулата за третия пол и семейното законодателство. Това каза евродепутатът от ГЕРБ/ЕНП Андрей Ковачев пред Фокус. Той подчерта, че документът засяга единствено домашното насилие и защитата на нежния пол. “Фалшивите новини и това, че някои хора си правят изводите от заглавията в медиите, водят до разпространяването на тази фалшива психоза. Конвенцията няма нищо общо с другите теми”, обясни Ковачев. Той уточни, че конвенцията не е на ЕС, а на Съвета на Европа и е била ратифицирана с огромно мнозинство от ЕП. И изрази надежда, че депутатите ще се запознаят по-отблизо с документа, преди да започнат обсъжданията в българския парламент. “Има необходимост за ратифицирането на Истанбулската конвенция. Аз съм “за”, заяви пък преди ден правосъдната министърка Цецка Цачева. Всички държави членки я подписали, 17 я ратифицирали, а останалите били на път да го направят. Това е основен въпрос и на ЕК, и на договора ни за ЕС, допълни тя. Проблемът идвал от недостатъчното вникване в текстовете. “Към нея има обяснителен доклад, в който ясно се казва, че определението за пол е само за нуждата на конвенцията. Трябва да я ратифицираме със съдържанието, което се влага. 99,9% конвенцията говори за защита на правата на жените”, каза министърката. “Конвенцията не ни задължава в учебните програми да влиза дефиниция на понятието “джендър”. Смисълът, който се влага, е, че сме равнопоставени. В някои от действащите закони, ще има промени. Но преди това да се случи, ще се проведе широк дебат”, увери Цачева.  Под маската за превенция от насилието над жени Истанбулската конвенция прокарва недопустими текстове като “социален пол”, “разчупване на стереотипите за мъж и жена”, официализиране на термина “джендър”, както и въвеждане на трансджендър обучение в детските градини и училищата. Това заявиха в декларация от ВМРО. Ние сме категорични, че в България има вековни ценности, морал и традиции, които ще продължим да отстояваме и браним от новите, извратени “световни тенденции”, заявяват от партията на вицепремиера Красимир Каракачанов. Ако днес държавата ни допусне подобна провокация, то утре и “Добър ден!” ще бъде повод за дела за сексуално насилие, пише още в декларацията. ВМРО изразява и възмущението си от позицията на френския евродепутат Карима Дели, че официалната видео реклама на българското председателство трябва да бъде спряна незабавно заради послание, което смята за политически некоректно. За адекватността на самото съдържание не е мястото и времето да се говори, но сме категорични, че да се търси подтекст за сексуален тормоз, е крайно, грозно, нелепо и недопустимо, пише в декларацията на националистите. “На това тук по нашенски ние му казваме “Да търсиш под вола теле” - нещо, което именно тези неолиберални общности се опитват да реализират и да ни убедят, че е нормално”, допълват от ВМРО. Това е поредният пример за извратената криворазбрана реалност, в която “Зелените”, чийто представител в ЕП е Дели, живеят, и недопустимите стандарти, които крайните либерали в Европа се опитват да насаждат, категорични са от партията на Каракачанов. ", "date": "2018.01.13", "title": "Политици, напрегнати от  уроци в училище за “нестереотипни” роли"}
{"url": "https://www.24chasa.bg/novini/article/6661654", "text": "Лодка с 29 мигранти на борда е акостирала на гръцкия остров Кефалония, като причината за това е повреда в двигателя на морския съд, пише гръцкото електронно издание Ekathimerini. 10 от мигрантите на лодката са деца, пет от тях са жени, докато останалите 14 са възрастни мъже, предава \"Фокус\". Според разпространената информация, повредата в лодката е настъпила по време на буря в региона между Кефалония и близкия остров Закинтос. Очаква се групата мигранти да бъде прехвърлена към Атина.", "date": "2018.01.13", "title": "Лодка с 29 мигранти акостира на остров Кефалония заради повреда"}
{"url": "https://www.24chasa.bg/novini/article/6661564", "text": "Президентът на САЩ Доналд Тръмп е заявил, че с вулгарното си изказване по адрес на Африка и Хаити единствено е изразил това, което много хора мислят, но не смеят да изрекат на глас, твърди пред Асошиейтед прес човек, който е разговарял с него. Тръмп прекарал четвъртък вечер в разговори с приятели и съветници, за да поиска мнението им за станалото, твърди източникът, който пожелал да не бъде назован. Според него Тръмп не съжалявал за казаното и обвинил медиите, че го изопачават, предава БТА. Критици на президента заклеймиха думите, използвани в четвъртък на среща с група сенатори в Белия дом, посветена на миграцията, а Тръмп и съветниците му не отрекоха, че действително ги е употребил. Лидерите на Републиканската партия се въздържаха от изявления, с изключение на председателя на Камарата на представителите Пол Райън, който нарече вулгарния език на Тръмп \"много местен\".", "date": "2018.01.13", "title": "Тръмп заявил, че с изказването си за имигрантите е изразил всеобщо мнение"}
{"url": "https://www.24chasa.bg/novini/article/6661573", "text": "Американският космически товарен кораб „Дракон“ се е приземил успешно в Тихия океан в събота, съобщава РИА Новости. Корабът, който принадлежи на частната фирма SpaceX, е единственият способен да доставя провизии на международната космическа станция, предаде \"Фокус\".  Съоръжението е стигнало до целта си на 17 декември, където е доставил успешно товар, тежащ почти два тона, включително и определен брой лабораторни мишки, върху които учените ще изследват влиянието на нова технология, предназначена да намали гравитационното налягане спрямо мускулите на намиращите се на станцията космонавти. На борда на върналия се товарен кораб се намират растения, отгледани в космоса, които на свой ред ще бъдат изследвани от учените на Земята.", "date": "2018.01.13", "title": "Космическият товарен кораб „Дракон“ се приземи успешно в Тихия океан"}
{"url": "https://www.24chasa.bg/novini/article/6661581", "text": "Бус и лек автомобил са се ударили челно на първокласния път София-Варна, малко след изхода от Търговище в посока Омуртаг, в местността „Момина чешма“. Това съобщиха за „Фокус“ от ОДМВР-Търговище. Сигналът за инцидента е подаден в 17.40 часа. По предварителна информация в болница за преглед са транспортирани пътувалите в двата автомобила. По първоначални данни те са контактни и без опасност за живота. Движението в участъка се осъществява в едната лента и се регулира от „Пътна полиция“.", "date": "2018.01.13", "title": "Кола и бус се удариха челно на пътя София-Варна, в местността \"Момина чешма\""}
{"url": "https://www.24chasa.bg/novini/article/6660419", "text": "От Св. синод обявиха старта на петото издание на  , в който могат да участват деца от 3-а група на забавачниците до ученици в 12-и клас. Творбите трябва да са посветени на православния християнски празник Възкресение Христово-Пасха, посочват от Културно-просветния отдел, който се ръководи от Ловчанския митрополит Гавриил. Децата и юношите могат да участват в разделите изобразително изкуство, литература (поезия и проза) и фотография. Творбите им трябва да бъдат изпратени по пощата до 17 март, като важи датата на пощенското клеймо. Награждаването е на 22 април, 3 Неделя след Пасха - на св. Мироносици и ще бъде в столичния храм “Св. св. Кирил и Методий”, като след това ще се организира изложба с наградените творби. Културно-просветният отдел на Св. синод от миналата година започна и нова инициатива, свързана с Националния конкурс “Възкресение Христово” - “Деца рисуват за деца”. Творбите на малките художници, които са наградени, участват в благотворителен търг. С парите се купува техника за онкоболни деца. През 2017 г. Св. синод, сдружение “Маринела” и “24 часа” организираха изложба в едноименния хотел, където до рисунките беше поставена и кутия на доброто. След това с помощта на председателя на парламентарната комисия по вероизповеданията и правата на човека Красимир Велчев благотворителният търг се проведе и в Народното събрание. В кутията с дарения, както и по банковата сметка на инициативата се събраха над 15 хил. лв. С парите беше закупена апаратура за детската клиниката по хематология и онкология в ИСУЛ. Културно-просветният отдел на Св. синод и началникът на клиниката проф. Добрин Константинов стартираха и нова инициатива - катехизически беседи с онкоболните деца и родителите им. Духовници ще посещават малчуганите на големите църковни празници и ще говорят с тях за православието. След конкурса “Възкресение Христово 2018” също ще има благотворителен търг, става ясно от статута му. Четири са възрастовите групи, които могат да участват в конкурса за рисунка - 3-а и 4-а група на детските градини, 1-4 клас, 5-8 клас и 9-12 клас. В раздел литература ще се приемат творби само за учениците, а за фотография - от 5-и до 12-и клас. Творбите в раздел изобразително изкуство с тема за Възкресение Христово трябва да са поставени в паспарту с размер 35/50 см, посочват организаторите. В долния десен ъгъл на гърба трябва да са изписани трите имена на автора, възраст, учебно заведение или клуб, адрес и телефон за контакт. За литература (проза или поезия) важи същото, но трябва да има и заглавие на творбата, като тя трябва да се изпрати и на имейл skpotdel@bg-patriarshia.bg. За раздел фотография се приемат само разпечатани черно-бели или цветни снимки, отпечатани на фотохартия, като серия от 3 се счита за една творба. Те също трябва да се пратят и на имейла. Ето и адреса в Св. синод, където се изпращат рисунките, литературните произведения и фотографиите: 1000 София, ул. “Оборище” 4, Св. синод, Културно-просветен отдел, за националния конкурс “Възкресение Христово”, Пенка Христова", "date": "2018.01.13", "title": "Пето издание на Националния конкурс “Възкресение Христово” обяви Св. синод"}
{"url": "https://www.24chasa.bg/novini/article/6661613", "text": "Младежкото ляво крило на Германската социалдемократическа партия започна да убеждава партийни членове да не подкрепят съставяне на коалиция с консерваторите на канцлера Ангела Меркел, съобщи Ройтерс. Неговият лидер Кевин Кюнерт започна обиколка в страната, по време на която се среща с партийни членове и се опитва да ги убеди да не подкрепят предложението за голяма коалиция. Други членове на лявото младежко крило взеха участие в редица радио и телевизионни програми, за да разкритикуват воденето на преговори с Християндемократическия съюз и баварския Християнсоциален съюз, предаде БТА.  Ръководството на социалдемократите е изправено пред трудната задача да убеди партийните членове да гласуват на партийния конгрес на 21 януари за воденето на преговори за подновяване на ръководената от Меркел коалиция. След приключването на официалните преговори те ще гласуват отново, само че този път по пощата. Коалиционното споразумение се сблъсква със съпротива сред социалдемократите поради опасения, че може още повече да отслаби партията, след като на изборите на 24 септември ГСДП постигна най-лошия си резултат след 1933 г. Много от членовете на ГСДП се тревожат и от перспективата крайнодясната партия \"Алтернатива за Германия\" да стане най-голямата опозиционна партия в парламента, което ще е факт при евентуално съставяне на широка правителствена коалиция. За да убеди социалдемократите да станат част от правителство под нейно ръководство, Ангела Меркел се съгласи да бъдат опуснати 5,95 милиарда евро инвестиции в образованието, науката и цифровизацията до 2021 година. Тя се съгласи и на увеличаване на германската вноска в евробюджета за насърчаване на кохезионната политика в Европа.", "date": "2018.01.13", "title": "Леви социалдемократи са против голяма \nкоалиция в Германия"}
{"url": "https://www.24chasa.bg/novini/article/6661588", "text": "Началникът на полицията в Букурещ Нику Драгош Орландо и негов заместник подадоха оставки в петък вечерта заради скандал с обвинен в педофилия полицай, съобщава Медиафакс. По-рано тази седмица столичният полицай Еуджен Стан бе арестуван по обвинения, че е извършил сексуално посегателство срещу две деца - 9-годишно момче и 5-годишно момиче. Според прокуратурата 22-ма полицаи са разследвани по подозрения, че са прикривали ченгето - педофил. Прокурорите са разширили разследването, за да установят дали колеги на обвинения полицай не са му помогнали да се измъкне от наказателно преследване по случай от декември 2016 г., когато Еуджен Стан нападнал жена във входа на блок. Разследван е случай с друг колега на Стан, който правил секс с 16-годишно момиче. Ректорът на румънската полицейска академия Даниел Торже също съобщи в петък, че подава оставка от поста, след като Корпусът за контрол в рамките на МВР започна проверка срещу него заради обвинения на студентка за сексуален тормоз. Случаят започнал да се разплита след медийни публикации. “Това, което се появи в пресата, са измислици. От позицията си на служител на МВР не ми е позволено да изляза в публичното пространство, за да представя всички доказателства, че ми се пречи да изпълнявам длъжността си, и на какъв натиск съм подложен да се откажа от тази длъжност”, обяви в прессъобщение Торже. Той добави, че на първото заседание на университетското ръководство ще представи оставката си. Разкритите сексафери доведоха до конфликти в правителството. Вътрешният министър Кармен Дан поиска оставката на началника на Румънската полиция Богдан Деспеску, като посочи, че началниците на Еуджен Стан очевидно са си закривали очите за неговите престъпления. Премиерът Михай Тудосе обаче отложи уволнението на Деспеску и заяви, че очаква следващата седмица той да представи мерки за справяне със ситуацията. ", "date": "2018.01.13", "title": "3-ма румънски топполицаи с оставки за сексафери"}
{"url": "https://www.24chasa.bg/novini/article/6661401", "text": "БСП няма да подкрепи Истанбулската конвенция. Това реши червеният пленум току-що след бурни дебати, продължили над 5 часа. 61 от членовете на Националния съвет са гласували \"за\" решението да не се подкрепя ратификацията на спорната конвенция при гласуването й в парламента. 25 са се обявили \"против\", а 7 са се въздържали. Заради конвенцията по-рано днес в остър сблъсък влязоха президентът на ПЕС Сергей Станишев и соцлидерката Корнелия Нинова. Станишев обяви дискусията за изкривена и обясни, че няма такова нещо като трети пол в конвенцията. След което предупредил червените, че решението им ще има сериозни последици. Това няма да е първия път, в който позициите на ПЕС и БСП се разминават, отвърнала му Нинова. И напомнила, че така е било и по отношение на квотите за мигранти, СЕТА и санкциите срещу Русия. Националните ни интереси диктуват по важни въпроси да имаме различни позиции, обяснила соцлидерката. Още в началото на годината Нинова и Изпълнителното бюро на партията излязоха с позиция против конвенцията. Националният съвет на Българската социалистическа партия: - като подчертава, че насилието срещу жените, както физическо, сексуално, така и психологическо, е широко разпространено в обществото и трябва да бъде разглеждано като крайна форма на дискриминация и нарушаване на правата на човека; - като възприема, че насилието срещу жените, представлява системно нарушение на основните права и сериозно престъпление, което трябва да се санкционира като такова; - като отчита, че в обществото продължават да съществуват съвременни форми на робство и трафик на хора, които засягат основно жени; - като подчертава, че са необходими допълнителни мерки за насърчаване на жени, които са били жертва на насилие да потърсят помощ, както и да се гарантира, че те получават подходяща подкрепа в съответствие с техните потребности, информирани са за своите права и имат достъп до правосъдие; - като има предвид, че трябва да се сложи край на безнаказаността, като се гарантира, че извършителите се преследват и наказват; - като отчита, че гражданското общество, и по-специално организациите на жените, имат ключов принос за предотвратяването и борбата с всички форми на насилие и тяхната дейност следва да бъде призната, насърчавана и подкрепяна, за да могат да я извършват по възможно най-добрия начин; - като се води от убеждението, че само комбинация от политики, съчетаваща законодателни и незаконодателни мерки, в това число правни, съдебни, инфраструктурни, културни, образователни, социални и здравни дейности, както и равнопоставено участие на жените във всички области на обществото, може значително да намали насилието срещу жените и последствията от него; - като подкрепя всички инициативи, кампании и усилия на Обединението на жените социалистки срещу насилието над жените и децата и постигане на равнопоставеност на половете РЕШИ: БСП да предложи и внесе в Народното събрание конкретни законодателни текстове, с които да гарантира ефективната борба с насилието над жени и да се приложат на практика разпоредбите на Конвенция за защита на жените от всички форми на насилие: 1. Промени в наказателното законодателство за най - строго преследване и наказване на насилниците; 2. „Домашното насилие” да бъде инкриминирано; 3. Да се инкриминира „преследването“ като поведение със заплашителен характер срещу конкретно лице; 4. Да се криминализират „насилствените бракове” и „принудителното съжителство на съпружески начала”; 5. Да се засили наказателната отговорност за нарушаване на заповед за защита от домашно насилие, като се предвидят по - високи санкции, особено за извършителите, които имат по няколко заповеди и/или нарушения на заповеди; 6. Да се изградят Кризисни центрове във всеки областен град, като това стане държавна делегирана дейност. В Конвенцията съществуват текстове, които разделят българското общество и могат да бъдат тълкувани разнопосочно. ПГ на „БСП за България“ не подкрепя ратификацията на Конвенцията на Съвета на Европа за превенция и борба с насилието над жени и домашното насилие.", "date": "2018.01.13", "title": "БСП няма да подкрепи Истанбулската конвенция - вижте решението (Обновена)"}
{"url": "https://www.24chasa.bg/novini/article/6661415", "text": "При обработени 83% от бюлетините на президентските избори в Чешката република, най-голяма подкрепа има действащият държавен глава Милош Земан, за когото са гласували малко над 40% от избирателите. Втори с подкрепа от 25,76% е бившия председател на Чешката академия на науките Иржи Драхош. Това съобщава ТАСС, позовавайки се на официални данни. При така създалата се ситуацията, новият президент ще бъде определен по време на втория тур от изборите, насрочен за 26 и 27 януари, предава \"Фокус\".  Гласоподавателната активност е била малко над 61%. Окончателните резултати се очакват по-късно в събота.", "date": "2018.01.13", "title": "Очертава се балотаж на президентските избори в Чехия"}
{"url": "https://www.24chasa.bg/novini/article/6661459", "text": "Германските власти разследват случай с пакет, съдържащ взривно вещество и запалително устройство, открит в клон на берлинска банка. Смята се, че пакетът е свързан със случая на изнудване на компанията за доставки на пратки Ди Ейч Ел (DHL), предаде ДПА. Говорителят на бранденбургската полиция Торстен Хербст каза днес, че пакетът и съдържанието му се изследват в съдебномедицинска лаборатория край Берлин. Смята се, че заподозреният или заподозрените действат в района около германската столица, предава БТА.  Германия бе силно разтревожена, след като властите откриха през декември, че подобните на бомба устройства, открити в пакети на Ди Ейч Ел в Потсдам и Франкфурт на Одер, са опит да се изнудва компанията за няколко милиона евро в криптовалутата биткойн. Пакетът, намерен вчера, обаче не е бил изпратен чрез Ди Ейч Ел, а е бил доставен от човек. Източници посочиха пред ДПА, като се позоваха на следователи, че намереното в пакета устройство е подобно на откритите в Потсдам и Франкфурт на Одер.", "date": "2018.01.13", "title": "Германските власти разследват пакет с взрив, открит в клон на берлинска банка"}
{"url": "https://www.24chasa.bg/novini/article/6661469", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet. Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн, който е център на едноименната провинция, предава \"Фокус\".  По-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция.  .", "date": "2018.01.13", "title": "Турската артилерия откри огън срещу обекти в сирийската провинция Африн"}
{"url": "https://www.24chasa.bg/novini/article/6661492", "text": "Подкрепящи Доналд Тръмп демонстранти прекъснаха конференция, на която лондонският кмет Сакид Хан трябваше да държи реч, пише британското издание The Telegraph. Секунди преди градоначалникът да започне своето обръщение на конференция, организирана от лява британска организация, група, подкрепяща американския президент е нахлула в залата, предава \"Фокус\".  Демонстрантите са били впоследствие изведени от охраната, като техните действия са протест срещу думите на лондонския градоначалник, който в петък приветства решението на Тръмп да отмени визитата си в британската столица.", "date": "2018.01.13", "title": "Поддръжници на Тръмп прекъснаха реч на кмета на Лондон"}
{"url": "https://www.24chasa.bg/novini/article/6660356", "text": "Японският премиер Шиндзо Абе, който пристига на историческо посещение в България в неделя, е потомствен политик и наследник на влиятелен род, изиграл важна роля в историята на Япония. Той е първият министър-председател от Страната на изгряващото слънце, който идва в София. Дядо му по майчина линия Нобусуке Киси е бивш премиер. Бил е министър на промишлеността по време на Втората световна война. След капитулацията на Япония през 1945 г. той е изпратен в затвора като военнопрестъпник. До присъда обаче не се стига и на вълната на бързо нарастващия антикомунизъм американските окупационни власти го освобождават. Киси се връща в политиката, става министър-председател през 1957 г., а през 1960 г. е в основата на действащия и до днес договор за военно-политическия съюз със САЩ, макар че по време на ратификацията му леви демонстранти едва не превземат парламента. Братът на дядото на Абе - Ейсаку Сато, също е бил премиер на Япония и се прославя като миролюбец. Той получава Нобелова награда за мир през 1974 г., след като Токио се отказва да притежава ядрено оръжие. Бащата на Шиндзо Абе - Шинтаро Абе, е бил един от лидерите на управляващата Либералнодемократическа партия и не става премиер единствено защото се разболява и умира през 1991 г. Бил е обаче външен министър на Япония. Съпругата на Абе - Аки, пък произлиза от много богато семейство. Тя е дъщеря на бившия собственик на най-голямата сладкарска компания “Моринага”. Много енергична и приказлива, за Аки Абе се твърди, че понякога изразява публично различни от съпруга си позиции. Затова мнозина в Япония я наричат “домашната опозиционна партия”. Шиндзо Абе е роден на 21 септември 1954 г. в Нагато, префектура Ямагути, но семейството скоро се мести в столицата. През 1977 г. завършва университета Сейкей, където учи политология в юридическия факултет, след което заминава да учи в САЩ в университета на Южна Калифорния. Когато се връща в родината, Абе започва работа в металургичната компания “Кобе стийл”, но остава там едва три години, преди да влезе в политиката. Той става личен секретар на баща си - обичайна практика в Япония. През 1993 г. за първи път влиза в парламента, като получава по наследство избирателния участък на баща си. През 2002 г., когато КНДР отвлича 5-има японски граждани, Абе е натоварен да преговаря с Пхенян от името на техните семейства. Същата години тогавашният премиер Джиничиро Коидзуми отива да се срещне с Ким Чен Ир и Шиндзо Абе го придружава. През 2006 г. 52-годишният тогава Абе става най- младият премиер в историята на Япония и първият, роден след Втората световна война. Тогава обаче остава на поста по-малко от година. По негово време либералдемократите губят съкрушително изборите за Сената най-вече заради неумението да решат проблема с пенсионната реформа, а правителството е разтърсено от серия скандали. Най-шумният от тях е свързан с министъра на земеделието, който е намерен обесен в кабинета си, след като е извикан в парламента да дава обяснения за разкрити финансови машинации. Шиндзо Абе не издържа на нервното напрежение и през септември 2007 г. неочаквано подава оставка, като се обосновава със здравословни проблеми. Той действително влиза в болница с остро стомашно възпаление, причинено от изтощение и стрес. В следващите 5 години Абе остава в сянката на политическата сцена. Основната му цел през това време е напълно да възстанови здравето си. После започва пътя си нагоре отначало, като отново се кандидатира за депутат и печели през 2009 г. През декември 2012 г. се връща на бял кон на премиерския пост след провеждането на предсрочни избори. Малко преди това отново заема и поста лидер на Либералнодемократическата партия. Възгледите и целите му остават същите. Той настоява за максимално сближаване със САЩ и е първият държавник, приет от Доналд Тръмп след избирането му. За него главният геополитически съперник на Япония е Китай. През 2013 г. Абе разгневи Пекин, като посети храма Ясукуни, който в Китай и Южна Корея е смятан за символ на агресията на японския милитаризъм. В следващите години японският лидер избягваше да посещава храма, но редовно изпращаше дарове. Абе стана и първият японски премиер, който през 2016 г. посети базата “Пърл Харбър” и мемориала на бойния кораб “Аризона”, в който загиват 1177 американски моряци при японската бомбардировка през 1941 г. През 2015 г. обаче той заяви, че бъдещите японски поколения не трябва да бъдат принуждавани да продължават да се извиняват за събития от Втората световна война. Шиндзо Абе настоява за патриотично възпитание на младежта, за преразглеждане на пацифистките моменти в конституцията, така че страната да може да създаде пълноценна армия. През 2013 г. той представи програмата си за “превантивен пацифизъм”, чиято цел е именно засилването на военния потенциал на Япония Заради това мнозина и в страната му, и навън го определят като “ястреб”. Главната задача при спечелването на втория му мандат обаче бе да изведе японската икономика от рецесията. През 2013 г. той лансира голям експеримент за стимулиране на растежа, наречен Абеномика. Основан е на три стълба: мощни монетарни стимули, нарастване на държавните разходи и дълбоки икономически реформи. Шиндзо Абе е известен като един от най-елегантните японски политици с умението да подбира костюмите си и връзва изящно вратовръзките си Той е висок 175 см и тежи 70 кг. В интервю обаче признава, че обожава да яде сладолед. Освен характерния за японските политици голф се увлича и по стрелба с лък. На страницата му във фейсбук го следват стотици хиляди хора. Твърде нетипична първа дама, навремето съпругата му Аки е била диджей в една от големите радиостанции. 55-годишната госпожа Абе открито подкрепя сексуалните малцинства и през 2014 г. взе участие в гей парада в Токио. Тя е и първата премиерска съпруга, която активно използва социалните мрежи, като пуска в тях снимки от всекидневието на премиерската двойка, която обаче няма деца. По време на срещата на Г-20 в Хамбург миналото лято Аки Абе седеше до Тръмп на заключителната вечеря. По-късно в интервю пред в. “Ню Йорк таймс” президентът на САЩ каза, че тя е прекрасна жена, но комуникацията не вървяла, защото “тя изобщо не говори английски” и на масата имало преводач. Съпругата на Шиндзо Абе обаче има много сериозно образование и макар и с лек акцент, е изнасяла цели речи на английски на различни форуми. Затова мнозина коментираха тогава, че просто не е искала да си говори с Тръмп. ", "date": "2018.01.13", "title": "Японският премиер има опозиционна партия у дома - жена си"}
{"url": "https://www.24chasa.bg/novini/article/6661522", "text": "Пленумът на БСП прие позиция за НП „Пирин“ и отложи останалите точки от дневния ред за друго заседание, предава „Фокус. Позицията за строителството в Национален парк „Пирин“ на партията е, че БСП подкрепя развитието на зимния туризъм, но е против обслужване на корпоративни интереси и нарушаване на законодателството. Точките от дневния ред, свързани с отчета на ПГ на „БСП за България“ за втората сесия на 44-ото Народно събрание, и анализът на местната власт бяха отложени за друго заседание на Националния съвет.", "date": "2018.01.13", "title": "БСП за НП \"Пирин\": Подкрепяме зимния туризъм, но не и корпоративните интереси"}
{"url": "https://www.24chasa.bg/novini/article/6661528", "text": "Британското издание Daily Mail публикува на страниците си статия, посветена на първия полет на авиокомпанията „Изиджет“ до българския град Варна. Изданието пише, че градът е бил дестинация за германски и полски туристи от десетилетия, но Варна иска да отвори себе си и за британски посетители, предава \"Фокус\".  В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в града \"е слънчево като в Ница, плажовете са също толкова хубави, но във Варна цените са на 1/3“ от тези във френския град. Вестникът пише още, че има два града Варна. Единият представлява място с приятни клубове, добри хора и тонове история, докато другият град са местата, отдалечени на няколко километра от жилищните квартали, пише вестника, уточнявайки, че става въпрос за варненските плажове и най-вече Златни пясъци. При все това британското издание не пропуска да отбележи наличието на бездомни хора по улиците на българската \"морска столица\".", "date": "2018.01.13", "title": "\"Дейли Мейл\": В България е хубаво като в Ница, но е по-евтино"}
{"url": "https://www.24chasa.bg/novini/article/6661541", "text": "Жители на македонската столица са организирали с помощта на социалните мрежи в страната протест, предизвикан от мръсния въздух в града, съобщава македонската държавна агенция Макфакс. Недоволните граждани ще се съберат пред сградата на Народното събрание към обяд местно време, предава \"Фокус\". Според някои от тях високото замърсяване на въздуха е предизвикано от остарялата система за изгаряне на отпадъци, която не филтрира токсичните газове.", "date": "2018.01.13", "title": "Македонци ще протестират утре заради мръсния въздух в Скопие"}
{"url": "https://www.24chasa.bg/novini/article/6661545", "text": "Трима души са пострадали в катастрофа между два леки автомобила на 10 км от Самоков, в посока София. Това съобщи за „Фокус“ говорителят на Центъра за спешна медицинска помощ-София Катя Сунгарска. Инцидентът е станал около 16.00 часа. В двата автомобила са пътували общо 9 човека. Тримата пострадали са около 30-годишни. Те са с различни наранявания, без животозастрашаващи травми. Транспортирани са в лечебно заведение.", "date": "2018.01.13", "title": "Трима пострадаха в катастрофа между две коли близо до Самоков"}
{"url": "https://www.24chasa.bg/novini/article/6661555", "text": "Полицията в Берлин отцепи района около площад \"Potsdamer Platz\" заради подозрително куфарче, оставено под часовниковата кула, до входа на гарата, предава  .  На място е изпратен екип за обезвреждане на взривни устройства.                                                                                                                                                                                                                                                                                                                       ", "date": "2018.01.13", "title": "Отцепиха площад в Берлин заради подозрително куфарче (Видео)"}
{"url": "https://www.24chasa.bg/novini/article/6661589", "text": "БСП няма да подкрепи Истанбулската конвенция. Това реши червеният пленум в продължили над 5 часа бурни дебати. 61 от членовете на Националния съвет гласуваха “за” решението да не се подкрепя ратификацията на спорната конвенция при гласуването ѝ в парламента. 25 бяха “против”, а 7 се въздържаха. В конвенцията съществуват текстове, които разделят обществото и може да бъдат тълкувани разнопосочно, записва БСП в позицията си. Тя ще подготви законодателни промени, с които да се гарантира ефективна борба с насилието над жени и да се приложат на практика разпоредбите на конвенцията. Предлага се инкриминиране на домашното насилие и на преследването като поведение със заплашителен характер срещу конкретно лице, както и най-строго преследване и наказване на насилниците. Да се засили наказателната отговорност за нарушаване на заповед за защита от домашно насилие, като се предвидят по-високи санкции, особено за извършителите, които имат по няколко заповеди и/или нарушения на такива, иска още БСП. Трябвало и да се изградят кризисни центрове във всеки областен град, като това стане държавна делегирана дейност. Друго предложение е за криминализиране на “насилствените бракове” и “принудителното съжителство на съпружески начала”. Заради конвенцията в остър сблъсък при дебатите влезли президентът на ПЕС Сергей Станишев и соцлидерката Корнелия Нинова. На влизане за заседанието сутринта Станишев напомни, че БСП вече е подкрепила конвенцията, като е гласувала в подкрепа на резолюция на ПЕС. И обясни, че интерпретациите по темата за т.нар. социален пол в конвенцията са неправилни. Дискусията е изкривена, няма такова нещо като трети пол в конвенцията, заявил той и пред членовете на червения Национален съвет. И обвинил управляващите, че те са виновни за неразбирането на смисъла на документа. Каквото и решение да вземе БСП, ще има сериозни последици, предупредил президентът на ПЕС. Не за първи път позициите на ПЕС и БСП се разминават, отвърнала Корнелия Нинова. Така било и по отношение на квотите за мигранти, СЕТА и санкциите срещу Русия. Националните ни интереси диктуват по важни въпроси да имаме различни позиции, обяснила соцлидерката. Ангел Найденов също се обявил в подкрепа на конвенцията. Той призовал червените да се вслушат в думите на вицепрезидентката Илияна Йотова, която като евродепутат от 2004 г. е работила за приемането на документа. Кристиан Вигенин пък поискал отлагане на ратификацията в НС, докато не се проведе широко обществено обсъждане. Можем ли да приемем, че това е лъжицата с катран в кацата с мед, попитала пък Велислава Дърева. Това е все едно да вкараме порно сцени във “Война и мир”, ядосала се тя. БСП прие и решение за Пирин, с което се обявява за развитие на туризма, но по всички най-високи екологични стандарти.", "date": "2018.01.13", "title": "След бурни дебати и сблъсък между Нинова и Станишев БСП реши: не подкрепя конвенцията (Обзор)"}
{"url": "https://www.24chasa.bg/novini/article/6661378", "text": "Мълния порази днес бензиностанция в южния турски окръг Анталия, предаде турската телевизия НТВ. При инцидента в град Каш се е разразил пожар. Пламъците са обхванали и автомобил, зареждан с гориво. По чудо при инцидента няма пострадали. Фактът, че няма ранени се дължи и на реакциите на служителите в бензиностанцията, които са успели да помогнат на клиентите, намиращи се в автомобилите, да излязат навреме от тях, предава БТА.  Екипи на пожарната служба в Каш са успели да угасят пожара. Нанесени са много големи материални щети на бензиностанцията и на автомобилите в района.", "date": "2018.01.13", "title": "Мълния порази бензиностанция в Анталия"}
{"url": "https://www.24chasa.bg/novini/article/6661227", "text": "Наркотестове ще бъдат правени на шофьорите в Кипър от 25 януари, съобщи началникът на пътната полиция на островната държава Спирос Спиру, цитиран от \"Сайпръс мейл\". Мярката има за цел да намали инцидентите и смъртността на пътя, предаде БТА. Полицията вече е напълно обучена как се прилага дрегерът за наркотици и е готова да започне проверките. Устройството отчита положителен резултат при употреба на канабис, опиоиди, кокаин, амфетамини и метамфетамини. В случай че дрегерът реагира позитивно, полицаите ще взимат проба от слюнката на водачите и ще я изпращат за анализ в държавна лаборатория. Максималното наказание на шофьорите, управляващи автомобил под влиянието на наркотици, е до 3500 евро глоба и три години лишаване от свобода. Те също така могат да загубят правоспособността си за срок до три години.", "date": "2018.01.13", "title": "Въвеждат наркотестове за шофьорите в Кипър"}
{"url": "https://www.24chasa.bg/novini/article/6661240", "text": "Северна и Южна Корея са се споразумели да проведат преговори на работно равнище на 15 януари в павилиона „Тонгил“ от северната страната на граничното селище Пханмунджом, предава Reuters, цитиран от \"Фокус\".", "date": "2018.01.13", "title": "Северна и Южна Корея се споразумяха за преговори на 15 януари"}
{"url": "https://www.24chasa.bg/novini/article/6661252", "text": "След дълго боледуване, на 56-годишна възраст почина Катя Катева - дългогодишен звукорежисьор в програма \"Хоризонт\", предаде   За тъжната вест съобщи нейното семейство. Ще запомним Катя като усмихнат и добронамерен човек, който си отиде без време, споделят колегите й. Поклон пред паметта й!                                                                                                                                                                                                                                                                                                                       ", "date": "2018.01.13", "title": "Почина дългогодишната звукорежисьорка в програма \"Хоризонт\" Катя Катева"}
{"url": "https://www.24chasa.bg/novini/article/6661049", "text": "Концентрациите на въглероден двуокис в германските сладководни езера се увеличават, в резултат на което се повишава киселинността им, съобщи ДПА. Учени от Рурския университет в Бохум отбелязват, че същото явление е характерно и за моретата. Когато въглеродният двуокис се разтвори във водата, стойностите на рН намаляват, предаде БТА. По-високите концентрации на парниковия газ въздействат неблагоприятно върху защитните механизми на водните бълхи и способността им да се защитават успешно от хищници. Те разпознават химикалите, освобождавани от рибите и ларвите на комарите. Въглеродният двуокис се отразява на нервната им система. Парниковият газ във водата се увеличава не само заради поглъщането му от въздуха, но и от освобождаването му при разпадането на органичен материал.", "date": "2018.01.13", "title": "Въглеродният двуокис увеличава киселинността на езерата в Германия"}
{"url": "https://www.24chasa.bg/novini/article/6661079", "text": "За Петър Христов и Иво Стаменов не мога да коментирам в момента. Там работим. Това каза на брифинг директорът на СДВР старши комисар Ивайло Иванов, предаде „Фокус“. „Иво Стаменов почина вчера. Продължават нашите действия по разследването. Просто се преквалифицира от опит за убийство на за убийство. Нашите действия са едни и същи. Дали има опит за убийство, или убийство – действаме по един и същи начин“, заяви ст. комисар Иванов. По думите му се проверяват всички версии, защото вече трябва да се провери голям обем от информация, за да бъдат изведени точните и да се изчистят мотивите. „Не мога да коментирам повече този случай. Оставете ни да поработим и когато има информация, ще ви кажем веднага. Никога не сме спестили нещо или не сме го скрили“, каза още ст. комисар Ивайло Иванов.", "date": "2018.01.13", "title": "МВР: Продължаваме да работим по случаите на убитите Христов и Стаменов"}
{"url": "https://www.24chasa.bg/novini/article/6661096", "text": "Установена е самоличността на  . Това съобщиха от пресцентъра на ОДМВР – Варна. Това е 40-годишен мъж от Варна. Сигналът за мъж в безпомощно състояние близо до жилищен блок на ул. \"Радецки\" в града е подаден малко преди 7.30 часа. Пристигналите на място екипи са констатирали смъртта му. От полицията допълниха, че по първоначални данни не се касае за извършено спрямо 40-годишния мъж криминално престъпление. Работата по случая продължава под надзора на Районната прокуратура във Варна.", "date": "2018.01.13", "title": "Трупът открит във Варна е на 40-годишен мъж"}
{"url": "https://www.24chasa.bg/novini/article/6661111", "text": "Турският президент Реджеп Тайип Ердоган отново даде под съд лидера на основната опозиционна партия Кемал Кълъчдароглу с искане за обезщетение в размер на 150 хиляди турски лири (около 33 хиляди евро), съобщава \"Хюриет дейли нюз\", цитиран от БТА. Ердоган държи отговорен лидера на кемалистката Народнорепубликанска партия (НРП) за забележки, които опозиционерът направил във връзка с отстраняването на кмета на истанбулския квартал Бешикташ по-рано този месец. Кметът Мурат Хазинедар и двама членове на общинския съвет бяха отстранени от постовете си на 4 януари от министерството на вътрешните работи. На следващия ден Кълъчдароглу отправи остри критики към президента и управляващата партия заради решението. През декември м.г. вътрешното министерство отстрани и кмета на истанбулския квартал Аташехир във връзка с подозрения за корупция, напомня \"Хюриет дейли нюз\".", "date": "2018.01.13", "title": "Ердоган отново даде на съд лидера на основната опозиционна сила"}
{"url": "https://www.24chasa.bg/novini/article/6661128", "text": "Британският министър на финансите Филип Хамънд критикува позиция на Европейския съюз по Брекзита, която заплашва Лондон със загуба на различни преференци след напускане на блока, съобщи ТАСС. Критиките на министъра са отправени в интервю за германския в. \"Велт ам зонтаг\", части от което днес са публикувани на сайта на изданието, предаде БТА. Хамънд определя като \"параноя\" опитите на ЕС да води по-твърда политика с Лондон по Брекзита, за да не се предизвика ефект на доминото и други страни също да поискат да напуснат. Той сравнява ЕС с клуб и казва, че не може да се управлява един клуб като се глобяват членовете, които са решили да напуснат, а трябва да се положат повече усилия, за да бъде привлекателен клубът за нови и настоящи членове. По думите на министъра Лондон вижда, че например САЩ и много други страни искат да сключат с Великобритания нови търговски споразумения, а от Европа не се чуват такива желания. Хамънд заяви, че Лондон е взел окончателно решение да напусне ЕС и не се готви да размисля. Бих посъветвал тези, които ценят близките отношения с Великобритания, да не хранят илюзии, заяви той. През първия етап от преговорите между ЕС и Великобритания по Брекзита се обсъждаха финансовите условия за напускането на Лондон, въпросът за защита на правата на гражданите и бъдещият граничен режим между Великобритания и Ирландия. На срещата на върха през декември в Брюксел лидерите на страните на ЕС одобриха преход към втория етап от преговорите, при който двете страни трябва да се споразумеят за сътрудничеството си в сферите на сигурността и търговията. Консултациите трябва да продължат до ноември 2018 година, след което страните ще имат половин година за ратификация на постигнатите договорености в националните парламенти. Самият Брекзит е насрочен за 29 март 2019 година, след което започва двегодишен преходен период.", "date": "2018.01.13", "title": "Британският финансов министър сравни позицията на ЕС за Брекзит  с \"параноя\""}
{"url": "https://www.24chasa.bg/novini/article/6661131", "text": "Бивш служител на турската Агенция за информационните и комуникационни технологии е задържан във връзка с убийството на руския посланик в Анкара Андрей Карлов, пише Hurriyet, цитиран от \"Фокус\". „На 12 януари 2018 г. бившият служител на турската Агенцията за информационните и комуникационни технологии бе арестуван“, съобщава източник от турските сили за сигурност, останал анонимен, поради наложените ограничения за общуване с медиите. Съдът в Анкара е наредил задържането по обвинение за „връзки с планиране не убийство“.", "date": "2018.01.13", "title": "Задържаха втори заподозрян за убийството на руския посланик Карлов в Анкара"}
{"url": "https://www.24chasa.bg/novini/article/6661116", "text": "Нов процес започва в пловдивския окръжен съд срещу Атанас Червенков-Райфъла, след като апелативният отмени наказанието му от 13 г. затвор заради съществени процесуални нарушения. Делото е насрочено за 17, 18 и 19 януари, а по него обвиняеми са бизнесменът и още четирима негови съучастници. Според събраните доказателства Райфъла е поръчал покушение над собственика на медицинския център „Хипоталамус” в града Аргир Гяуров. На 12 февруари 2014 г. той бил многократно намушкан с нож във входа на блока си в кв. „Кючук Париж”, но оцелял. Червенков бил подбудител и за 5 палежа на автомобили на хора, с които бил в конфликт. Сред тях е бившият депутат от ГЕРБ Антоний Йорданов. Райфъла сметнал, че народният представител има пръст общината да му прекрати концесията за пазара на ул. „Младежка” и да не бъде избран за председател на ловно-рибарското дружество. По тази причина дал команда на авера си Веселин Загорски да бъдат опожарени две коли на Йорданов и жена му. Те пламнали на 9 януари 2014 г. Година по-късно по поръчка на Райфъла била драсната клечката и на мерцедес на депутатската съпруга. Бизнесменът стоял и зад други два палежа на возила. При първото разглеждане на делото съучастниците му получиха от 4 години и щест месеца до 16 г. лишаване от свобода.", "date": "2018.01.13", "title": "Райфъла пак на съд за опит за убийство и палежи"}
{"url": "https://www.24chasa.bg/novini/article/6661141", "text": "Скромната багета със златистата си хрупкава коричка е предмет на завист по целия свят, заяви френският президент Еманюел Макрон, призовавайки тестеното изделие да бъде включено в списъка на ЮНЕСКО за нематериалното културно наследство, предаде ДПА. През декември неаполитанската пица беше добавена в списъка на ЮНЕСКО за нематериално културно наследство, предаде БТА. Трябва да запазим съвършенството на багетата и умението да я приготвяме и затова тя трябва да бъде включена в списъка на световното културно наследство, каза вчера Макрон, цитиран от радио \"Европа 1\". Багетата е част от ежедневието във Франция и има специална история, допълни държавният глава. При кандидатстването за списъка на ЮНЕСКО Италия описа неаполитанската пица като кулинарно умение, предавано от поколение на поколение. Подчертано бе майсторството и културното значение на пицаря. По думите на Макрон след успеха на италианците, френските пекари се питат защо и тяхната багета не бъде призната. И са прави, отбеляза президентът.", "date": "2018.01.13", "title": "Макрон иска да обявят хрупкавата багета за част от културното наследство на ЮНЕСКО"}
{"url": "https://www.24chasa.bg/novini/article/6661162", "text": "Много македонски семейства ще посрещнат довечера Нова година по Юлианския календар, съобщава агенция МИА, цитирана от БТА. По традиция те ще отбележат настъпването на новата година като семеен празник. Както и на Бъдни вечер, на трапезата ще има пита със скрита в нея монета, която според поверието носи късмет на онзи, на когото се падне. Съобразно стария календар утре се почита паметта на Свети Василий Велики, а македонците, които носят неговото име, ще празнуват имен ден. В църквите в страната ще бъде отслужена литургия по случай Обрезание Господне. Македонската православна църква заедно с руската, сръбската, полската, грузинската и Ерусалимската патриаршия и манастирите в Света гора остават верни на Юлианския календар. За разлика от тях България, Гърция и Румъния се водят от Григорианския календар.", "date": "2018.01.13", "title": "Довечера посрещат Нова година по Юлианския календар в Македония"}
{"url": "https://www.24chasa.bg/novini/article/6661179", "text": "Учени от Миланския политехнически университет в Италия предполагат, ч  съобщи Лента, цитирана от БТА. Във въпросната скрита камера може да има създаден от метеоритно желязо трон, който се е използвал в погребалния ритуал и според вярванията е трябвало да помогне на фараона да се отправи към задгробния живот. В края на миналата година археолози от Франция и Япония откриха 30-метрова кухина в Хеопсовата пирамида с помощта на мюонна радиография в рамките на проекта \"Скан пирамидс\". Методът на сканиране е базиран върху регистриране на минаващите през пирамидата потоци мюони - частици, които възникват при сблъсъци на космически лъчи със земната атмосфера и достигат повърхността на нашата планета. Установено бе, че скритата камера се намира над Голямата галерия - коридори, които водят към гробницата на фараона. Това показва, че помещението вероятно е играло важна роля в погребалния ритуал. По думите на учените, то не е имало функция, свързана с намаляване на натиска върху Голямата галерия, тъй като при строежа сводовете й са били достатъчно укрепени. В древни текстове, посветени на погребалния ритуал, се споменава, че след смъртта си фараонът трябва да седне на железен трон и с него да мине през \"небесните двери\". Учените са на мнение, че тронът може да е бил създаден от метеоритно желязо. То било широко използвано от древните египтяни за производство на предмети, предназначени специално за владетели. Хеопсовата пирамида е построена преди повече от 4500 години и е единственото от Седемте чудеса на света, съхранено до наши дни.", "date": "2018.01.13", "title": "Учени предполагат, че в кухината в Хеопсовата пирамида има тронна зала"}
{"url": "https://www.24chasa.bg/novini/article/6661182", "text": "Хамас обяви днес, че е отхвърлило покана за участие в заседание на палестинското ръководство утре и другиден в Рамала, на което трябва да се обсъди какъв отговор да бъде даден на признаването на Йерусалим за столица на Израел от президента на САЩ Доналд Тръмп, предаде Франс прес, цитиран от БТА. Решението на ислямисткото движение може да обтегне още повече отношенията с Палестинската автономна власт и Организацията за освобождение на Палестина (ООП), ръководени от Махмуд Абас, в момент, когато започна да се оформя споразумение за помиряване на враждуващите формации. Хамас обаче изтъква своя \"ангажимент в подкрепа на единството на нашия народ\". Според него \"условията, при които ще се събере Централният съвет на ООП, ще попречат решенията да бъдат взимани на висотата на нашите стремежи\". Според палестински източници един от вариантите, предложени за обсъждане от Централния съвет, е замразяване на историческото признаване на Израел през 1988 година. Централният съвет на ООП е един от органите на организацията, признат от международната общност като представител на палестинците от палестинските територии и на палестинската диаспора. Хамас и Ислямски джихад не са част от ООП, но са били поканени на заседанието. Ислямски джихад също съобщи, че няма да участва. Хамас искаше срещата да се състои извън палестинските територии, за да се избегне натиск от израелска страна, но Абас реши то да се проведе в Рамала, където е централата на неговото правителство.", "date": "2018.01.13", "title": "Хамас няма да участва в заседание на ООП за Йерусалим"}
{"url": "https://www.24chasa.bg/novini/article/6661194", "text": "Земетресение с магнитуд 5,9 е регистрирано днес на около 158 километра югоизточно от Соломоновите острови в Тихия океан, съобщи Геофизическият институт на САЩ, цитиран от Ройтерс и БТА.                                                                                                                                                                                                                                                                                                                                                                                                                                                                                                                                                                                                                                              ", "date": "2018.01.13", "title": "Регистрираха земетресение с магнитуд 5.9 в Тихия океан"}
{"url": "https://www.24chasa.bg/novini/article/6661219", "text": "В остър сблъсък са влезли президентът на ПЕС Сергей Станишев и соцлидерката Корнелия Нинова на заседанието на червения пленум по повод дискусия за позицията на БСП по Истанбулската конвенция. На влизане за заседанието Станишев напомни, че БСП вече е подкрепила конвенцията, като е гласувала в подкрепана резолюция на ПЕС. И обясни, че интерпретациите по темата за т.нар. социален пол в конвенцията са неправилни. Дискусията е изкривена, няма такова нещо като трети пол в конвенцията, заявил Станишев и пред членовете на червения Национален съвет. И обвинил управляващите, че те са виновни за неразбирането на смисъла на документа. Каквото и решение да вземе БСП, ще има сериозни последици, предупредил Станишев. Това няма да е първия път, в който позициите на ПЕС и БСП се разминават, отвърнала Корнелия Нинова. И напомнила, че така е било и по отношение на квотите за мигранти, СЕТА и санкциите срещу Русия. Националните ни интереси диктуват по важни въпроси да имаме различни позиции, обяснила соцлидерката. В подкрепа на тезата на Станишев се изказал и Явор Куюмджиев. Той обяснил, че понятието gender се превежда неправилно от английски и оттам идва проблема. Можем ли да приемем, че това е лъжицата с катран в кацата с мед, попитала пък Велислава Дърева. Това е все едно да вкараме порно сцени във \"Война и мир\", допълнила тя.", "date": "2018.01.13", "title": "Сблъсък Станишев-Нинова за третия пол"}
{"url": "https://www.24chasa.bg/novini/article/6661225", "text": "Кабинковият лифт \"Симеоново - Алеко\" няма да работи днес за граждани, ситуацията е много тежка. Това съобщи за  „Фокус“ изпълнителният директор на „Витоша ски“ Костадин Костадинов,  „Все още лифтът не е пуснат. Сега се върти въжето. Много лед се е натрупал по него. Ситуацията е такава, че сутринта лифтът тръгна и вследствие на климатични аномалии, въжето започна да образува дебел слой лед. Вследствие на това, започна да се пързаля. Хората, които се бяха качили, ги прибрахме по станциите. Въжето се върти, за да падне ледът и да сме сигурни поне за утре да работи. Като алтернатива може да се ползва Драгалевския вид или градски автобус. Направих проверка – няма субективни причини. Това се случва много рядко, ето, че се случи точно днес“, обясни Костадинов. По думите му, ако се оправи лифтът, може поне персоналът да слезе с него, но да не се рискува с пътници. „Днес е по-добре да не работим, защото времето се влошава с всеки изминал час. Не изключвам пак да възникне проблемът. Когато има пътници, става много неприятно. Днес те не бяха много, въпреки че предполагахме, че ще има доста хора, но не е така. Утре сутринта лифтът би следвало да тръгне в 8.30 часа. Личният състав си е изпълнил задълженията, така че към тях нямам упрек“, каза още Костадин Костадинов.", "date": "2018.01.13", "title": "Кабинковият лифт \"Симеоново - Алеко\" няма да работи днес, ситуацията е много тежка"}
{"url": "https://www.24chasa.bg/novini/article/6661255", "text": "Нов руски дивизион, въоръжен със зенитни ракетни системи С-400 \"Триумф\", започва днес бойно дежурство в Крим на фона на растящото напрежение на полуострова, съобщиха Ройтерс и руски агенции, цитирани от БТА. Русия анексира Крим от Украйна през 2014 година, в резултат на което ЕС и САЩ наложиха икономически санкции на Москва, а в региона се установи напрегната безизходна ситуация. Това е вторият дивизион, въоръжен със зенитни ракетни системи С-400 \"Триумф\" на полуострова след първия от пролетта на 2017 година близо до пристанищния град Феодосия. Новото подразделение ще бъде разположено в Севастопол и ще контролира въздушното пространство над границата с Украйна, отбелязва Риа новости. С-400 \"Триумф\" е ултрамодерна система за противовъздушна и противоракетна отбрана с обсег на действие 400 км. По думите на командира от руските въздушни сили Виктор Севостянов, цитиран от Интерфакс, системата може да премине към режим на бойни действия за по-малко от пет минути. С-400 \"Триумф\" е най-новата руска зенитно-ракетна система и е приета на въоръжение през 2007 г. Предназначена е за унищожаване на авиация, крилати и балистични ракети, може да се използва и срещу наземни обекти.", "date": "2018.01.13", "title": "Русия разположи още един ракетно-зенитен \nдивизион С-400 в Крим"}
{"url": "https://www.24chasa.bg/novini/article/6660486", "text": "Трансджендър, интерсексуален, ЛГБТ(И), пансексуален джендъркуиър... Объркахте ли се? Навсякъде и във всички етапи от историята се срещат хора, които излизат или не се вписват изцяло в двуполовата класификация мъж - жена. Днес ги наричаме хора с трансджендър идентичност, трансполови или просто трансхора. И докато тези определения са относително нови, за трети пол говори още Платон в своя диалог “Пир”, писан около IV в. преди Христа. През последните години т.нар. трети пол, различен от традиционните два, е обект на внимание повече от всякога. От герои в киното и популярни сериали и книги, през тема на все повече документални филми, а в резултат на това - с все по-осезаемо присъствие и влияние в обществата. Рядко тема, за която светът говори, остава невидима в България и, за да сме в крак с модата, проблемът бе широко дискутиран и стана повод за десетки спорове у нас. Повод за разправиите е конвенция, която въвежда дефиниция на понятието “пол” и докара спорещите до статут на “изгубени в превода” (виж карето). Документът определя пола като “социално изградени роли, поведения, дейности и характеристики, които определено общество смята за подходящи за жените и за мъжете”. И ако у нас широкото общество смята за подходящи само два типа поведения, противоположни един на друг, то в много култури мултисексуалността съществува от десетки векове. Още през IV век пр. Хр. в “Пир” който притежавал чертите и на двата пола. “А тези три рода с тези особености съществували поради това, че мъжкият род имал произхода си от Слънцето, женският - от Земята, а този с общите черти на другите два рода - от Луната.” Древните гърци също приемали съществуването на мъже с по-изразени женски характеристики, и на жени - с мъжки. Най-общо в древността под трети пол се разбират мъже, а в някои случаи жени, които са трансцендентирали своята полова роля, т.е. възприели са някои от чертите или всичките на другия пол. Това може да е обличане, употреби в езика (промяна на обръщенията) и дори кастрация при мъжете. Особено подробна е дискусията на възможните комбинации и проявления на пол и сексуална идентичност в древноиндийската традиция. В главните медицински текстове на традиционната индийска медицина се споменават “три природи” - мъжка, женска и трети род. “Кама сутра” (около II в.) говори за хомосексуални бракове, основаващи се на “тясна свързаност и пълно доверие един в друг”. Третият род се приема и интегрира в обществото. И до днес в Индия присъствието на такива индивиди на сватба се смята за щастлив знак. Никое описание на трансджендър в историята не е пълно без споменаване на Жана д'Арк (1412-1431 г.) - девата, живяла като мъж. Няма никакви доказателства, че френската светица е прекосила границите на пола си поради някаква различна сексуална идентичност, но Обличането на жена в мъжки дрехи се третира от църквата като престъпление подобно на ересите. Това е и едно от важните обвинения на съда срещу французойката. Един от най-ранните случаи на хирургическа промяна на пола от женски в мъжки е на американеца Алън Харт. През 1917-1918 г. Лусил Харт се превръща в Алън, като претърпява една от най-ранните хистеректомии. Харт се жени два пъти след промяната на пола си, той е успешен лекар радиолог с принос в изследването на туберкулозата и автор на няколко романа. Днес науката приема, че не просто защото през пубертета може да не се развият вторични полови белези. При израстването и развитието на детето еволюира и неговата идентификация с даден пол. Тя се отразява в избора на дрехи, занимания, предпочитания. Вътрешната джендър идентичност, или психологическият пол, ръководи избора на джендър   роля. Многообразието на трансидентификации, което съвременните изследвания постепенно откриват, говори за съвършената неадекватност на двуполовия стандарт. Установени са около 40 различни степени на “междинен пол”. Статистически приблизително Но докато хомосексуалността, травестизмът, транссексуалността са вече добре познати и на много места приети и легализирани, случаите на “трети пол” с цялото им многообразие остават огромна непроучена територия. Предполага се, че над 700 000 души в САЩ са в позиция на несъответствие между своята идентичност и пола, с който са родени. Междувременно случаите на престъпления и дискриминация спрямо трансполовите хора остават ярко изразени - 78% цитират подобни преживявания, а 41% са имали опити за самоубийство. Регистрирани са случаи, при които мъже гейове и жени лесбийки са подложени на “гласова дискриминация” и не достигат до престижни назначения в службата заради гласовете си, които не звучат “хетеросексуално”. Не са рядкост и силно солидарните с всички различия страни. през миналата година, след като армията на страната приветства новобранци с всякаква сексуална ориентация и полова идентичност. Това стана само часове след като американският президент Доналд Тръмп обяви, че ще забрани на транссексуалните да служат в армията. Туитът на канадските въоръжени сили беше придружен със снимка на група военни, които участват в парад със знамена с цветовете на дъгата, веещи се от оръжията им. Освен като мъж и жена канадците вече ще могат да се самоопределят и като трети особен пол. Правителството официално разреши третият пол, обозначен като Х, да може да се вписва във всички документи. Целта е да се улесни получаването на паспорти, документи за пътуване или имиграционни документи, които съответстват най-добре на половата идентичност на хората, които не се идентифицират нито с мъжкия, нито с женския пол, се казва в изявление на канадското правителство. С разширяването на толерантността в Канада се стигна и до куриозен случай, в който в официалните документи. Според младата двойка простият биологичен преглед не може да разкрие истинската идентичност на детето. Един от родителите - Кори Доти, транссексуален човек, който не се идентифицира нито като мъж, нито като жена и използва местоимението “те”, казва, че на 8-месечното им бебе все още не е издаден сертификат за раждане, защото официалните лица ги задължават да попълнят графата мъжки или женски пол. Т.нар. трети пол, около който в България споровете не стихваха цяла седмица, не дочака влизането на конвенцията в Народното събрание и макар и формално да не присъства в текста ѝ, влезе в акредитациите за медиите, които ще отразяват събитията около българското председателство на ЕС. На бланките за журналисти са посочени три графи - женски, мъжки и неопределен. Дори и да е норма и евростандарт за форумите на Брюксел, въпросната графа е тотален прецедент за нашата страна, където подобно полово разнообразие не е институционализирано поне засега. През 2014 г. Европарламентът официално въведе понятието трети пол. Нововъведението се състои от две подкатегории - транссексуални и интерсексуални хора, които имат правата на мъжете и жените. Революционната реформа бе записана в резолюция и даде картбланш за изготвяне на “пътна карта” на ЕС срещу хомофобията и дискриминацията заради сексуалната ориентация и половата идентичност. официално в документите си. Промяната е мярка срещу сексуалната дискриминация, която да даде възможност на транссексуалните и хората, които не искат да си определят половата принадлежност, да запълват с Х графата “пол” в документите за самоличност. Освен Австралия страните, които до този момент са въвели официално опция за трети пол в документите, са Нова Зеландия, Канада, Бангладеш, Индия, Непал, Колумбия, Аржентина и няколко американски щата. В Европа Германия е на път да стане първата европейска държава, която ще дава възможност на граждани да не се определят нито като мъже, нито като жени. Най-висшата юридическа инстанция в Берлин настоя да се легализира “третият пол” в актовете за раждане. До края на 2018 г. депутатите трябва да приемат нова регулация, за да предоставят на “третия пол” вариант в актовете за раждане, добави съдът, вземайки решение в полза на ищец. Изненадващата серия от туитове, с които американският президент Доналд Тръмп обяви, че транссексуални няма да служат в армията на САЩ, бе осъдена като дискриминация с чисто политически мотиви. Администрацията на Тръмп отхвърли и знакова разпоредба за обществените училища, която позволяваше на трансджендър проваляйки ключова инициатива на предишния президент Барак Обама. Тогава бяха създадени дори тоалетни за хора, които не се определят с никой от двата традиционни пола. Отмяната на правилата предизвика поредния конфликт в Америка между вярващите в традиционните ценности и социалните прогресивисти и вероятно доведе до увеличаване на уличните протести. Преди години датската столица Копенхаген бе определена за едно от най-толерантните и отворени общества в Европа и най-доброто място в света за посещения на хомосексуалисти. Дания влезе в историята, превръщайки се в първата държава в света, която през 1989 г. признава еднополовите съюзи (“регистрираните партньорства”). С всички тези събития, чрез съдбите на много трансхора определянето на пола в рамките на бинарна система - мъж или жена, в зависимост единствено от чисто физически признаци при раждането, попада под огромен въпрос. Биологичен пол и джендър никога вече няма да се възприемат като задължително съвпадащи. В английския език има два термина, които отговарят на българската дума “пол” - gender и sex. Макар че те често се използват като взаимозаменяеми, имат различни конотации. Sex се отнася към биологичните разлики, а gender - към културните и социални разлики между половете.  - личност, която не изпитва сексуално влечение към нито един от половете.  - човек, който е емоционално и/или сексуално привлечен както от мъже, така и от жени.  - разговорен термин за човек, който изпитва сексуално привличане към хора от своя пол.  - социален пол. Термин, използван в социалните науки за означаване на социалните и културните измерения на идеите за женственост и мъжественост, представите за това да бъдеш мъж или жена.  - човек, който не се самоопределя в рамките на традиционната двуполова система (като мъж или като жена).  - общо понятие, което се използва за много видове състояния, при които човек се ражда с репродуктивна анатомия, която не отговаря изцяло на нито един от приетите за универсални мъжки или женски пол.  - човек, който се облича с дрехите на другия пол.  - жена, която е привлечена емоционално и физически от други жени.  - общество на лесбийки, гей, бисексуални, трансджендър. понякога се добавят също и И(I) и Ку(Q), за да се включат интерсекс и куиър хората (LGBTIQ).  - човек, който е физически и емоционално привлечен към хората, независимо от половата им идентичност и сексуалната ориентация.  - привличане към множество полове и/или полови идентичности, но не накуп. Тоест може да бъдеш привлечен от жени, трансджендъри, кросдресъри и всичко изброено, но с изключение на няколко полови идентичности или полове.  - човек, привлечен полово повече от интелекта, отколкото от която и да е друга черта.  - човек, който е привлечен само от транссексуални индивиди.  - човек, който е мъж по рождение, но живее като жена или е в процес на промяна на пола.  - човек, който е роден жена, но е в процес на промяна на пола към мъж.  - общ термин, включващ всички, чиято полова идентичност се различава от рождения пол.", "date": "2018.01.13", "title": "Третият пол е познат още преди Христа"}
{"url": "https://www.24chasa.bg/novini/article/6660855", "text": "Трима души загинаха и 45-има бяха ранени днес следобед при сблъсък на автобус с лека кола в Хоромержице, северозападно предградие на Прага, съобщи говорителка на чешката полиция, цитирана от Франс прес. Загинали са водачката на леката кола и двама души в автобуса, който се блъснал в дърво, след като излязъл от пътното платно поради неустановена засега причина, заяви представителката на полицията Моника Шиндлова. Петима от ранените са в тежко състояние. Две деца с рани на главата са поставени на командно дишане в състояние на изкуствена кома, предаде БТА. Ранените са настанени в различни пражки болници. Автобусът на компания \"Арива\" осигурявал редовна връзка между Прага и село Холубице в околностите на чешката столица.", "date": "2018.01.13", "title": "Трима загинаха, а 45 са ранени при катастрофа между кола и автобус край Прага"}
{"url": "https://www.24chasa.bg/novini/article/6660859", "text": "Правителството на Испания категорично отхвърли днес възможността бившият лидер на Каталуня Карлес Пучдемон да управлява региона от чужбина, предаде Ройтерс. На пресконференция правителственият говорител Иниго Мендес де Виго каза, че правителството ще оспори в съда всеки опит за осъществяване на това намерение, предаде БТА. В сряда сепаратистките партии в Каталуня се споразумяха да преизберат Пучдемон за премиер на регионалното правителство, като да изпълнява функциите си чрез видеовръзка от Брюксел, където пребивава в доброволно изгнание. Ако се върне в Испания, Пучдемон е заплашен от арест по обвинение в противодържавна дейност и бунт заради обявената независимост на Каталуня. \"Парламентарните правила са много ясни\", каза Де Виго, според когото тези правила не предвиждат парламентарно присъствие, което не е персонално. \"Тези стремежи са заблуда, те са напълно нереалистични и са в разрез с правилата и здравия разум\" добави той. Според радио \"Кардена сер\" правителствени юристи са проучили каталунското парламентарно законодателство и са заключили, че всеки претендент за ръководител на изпълнителната власт в областта трябва да присъства лично при гласуването на кандидатурата му. Каталунските законодатели ще се съберат на първото си заседание следващата сряда, когато трябва да изберат парламентарен председател. Премиерът на областта може да бъде избран до края на месеца. Друг възможен кандидат за поста е бившият вицепремиер Ориол Жункерас. Той обаче е сред вкараните в затвора заради обявената независимост, а днес съдът му отказа да бъде прехвърлен в каталунски затвор, за да може да присъства на парламентарните заседания.", "date": "2018.01.13", "title": "Мадрид: Беглецът Пучдемон не може да управлява Каталуня от чужбина"}
{"url": "https://www.24chasa.bg/novini/article/6660862", "text": "87-годишен мъж стана 18-ата потвърдена жертва на калните свлачища в Калифорния, съобщиха на пресконференция вчера местните власти, цитирани от Асошиейтед прес. Шерифът на окръг Санта Барбара Бил Браун съобщи, че още шестима души са в неизвестност, но още преди да приключи пресконференцията, той се върна при микрофона и с радостен тон съобщи, е току-що е имало телефонно обаждане, че един от тях, 53-годишният Джон Кийтинг, е открит. \"Той е в болница извън района и се лекува. Така че в нашия списък с изчезнали хора останаха петима\", каза шерифът.", "date": "2018.01.13", "title": "18 са вече жертвите на калните свлачища в Калифорния"}
{"url": "https://www.24chasa.bg/novini/article/6660867", "text": "Японският премиер Шиндзо Абе, който пристигна вчера в Естония, първи етап от обиколката му в шест страни от Централна Европа, започна тази първа визита на японски лидер в трите балтийски страни, България, Сърбия и Румъния, със съобщението, че Токио ще се присъедини центъра на НАТО за киберотбрана в Талин, предаде Франс прес. Абе се опитва да увеличи подкрепата за политиката си на твърдост спрямо Северна Корея. Въпреки намаляването на напрежението напоследък с приближаването на зимните олимпийски игри в Южна Корея, японският премиер отново призова за натиск над Пхенян по въпроса за ядрената и ракетната му програма, предаде БТА. Двамата с естонския премиер бяхме единодушни, че ядреното въоръжаване на Северна Корея е неприемливо и е необходимо да се окаже максимален натиск върху Северна Корея, заяви японският премиер пред журналисти след срещата си с Юри Ратас. Освен актуални международни въпроси Абе и Ратас обсъдиха сътрудничеството в областта на киберсигурността. Стъпка по стъпка, ние ще научим как НАТО би могла да бъде полезна за Япония и в каква степен Япония може да бъде от полза за НАТО, заяви пред журналистите в Талин Норио Мураяма, говорител на японското министерство на външните работи, по повод участието на Токио в центъра киберотбрана. Запитан за заплахата от кибератаки, японският дипломат наблегна на необходимостта от сътрудничество в отговор на \"предизвикателствата, пред които сме изправени, например от Северна Корея\". Абе е придружаван от съпругата си Акие и от представители на над 30 японски компании, сред които гигантът на онлайн търговията \"Ракутен\" и \"Мицубиши корпорейшън\". Трите балитйски страни са логистични центрове, подчерта пред АФП японски дипломат преди отпътуването на Абе, виждайки в тях входна врата към Европейския съюз, както и към пазарите на Русия и на страните от бившия Съветски съюз. Югоизточна Европа предлага висококвалифицирана работна ръка, заяви дипломатът относно България, Румъния и Сърбия. Япония иска да засили присъствието си в района, където Китай бързо развива контакти. Шестте страни, които включва обиколката на Шиндзо Абе, са част от групата на 16 страни от Централна и Източна Европа и Балканите, които имат ежегодна среща на върха с Китай, припомня Франс прес.", "date": "2018.01.13", "title": "Шиндзо Абе: Япония се присъединява към центъра на НАТО за киберотбрана в Талин"}
{"url": "https://www.24chasa.bg/novini/article/6660866", "text": "Когато е подаден сигнал, трябва да се предприемат всички мерки, за да не се допусне някакъв проблем. Полагат се максимални усилия. И преди имаше подобна концентрация на злонамерени обаждания, които бяха разкрити. Това Цветан Цветанов коментира пред   сигнали за бомби, подадени през последните от 2 дни в столицата. \"Във връзка с председателството ще има много подобни конфронтации. Искам да заявя, че компетентните органи ще свършват своята работа. Вие видяхте какви драконови мерки за сигурност имаше в началото на председателството. От името на правителството искаме да се извиним на българските граждани, за неудобствата, които причини европредседателството\", допълни той. \"Няма някакви съществени новини, защото се осъществяват необходимите действия. Това, което можеше да се каже е, че са предприети всички мерки, за да бъде задържан извършителя. В момента, в който върви едно разследване, сами разбирате, че да се внася някаква неяснота, няма да е коректно. Към всяко едно престъпление има огромен интерес. Главният прокурор сам каза, че има много случаи, когато са предприети необходимите мерки, за да се защитят служителите на държавата\", така Цветанов коментира случая с простреляния данъчен Иво Стаменов, който вчера почина.  \"Разкриването на едно такова тежко престъпление не може да стане за един ден. Тук е имало сериозна подготовка, поне месеци. Аз съм свидетел на много тежки престъпления. Единственото, за което сме призовавали обществото, е да дадат време на органите да си свършат работата\", каза още той. \"Смятам, че ако има системен подход, ще мога да се ограничат други престъпления и да се разкрият предишните\", допълни Цветанов. \"Познавах го чрез публични прояви във Велико Търново и чрез бизнеса. Не сме били лични приятели, познавахме се. Той беше близък до всички, които искаха да се развиват в България. Симпатизирал е на партията ни и изпълнил е гражданския си дълг. Смятам, че всеки един българин, който има такава информация, трябва да я споделя с компетентните органи. Не съм се интересувал от обемите и дейността, която върши. Познанството ми с Христов е от момента, в който съм влязъл в политиката\", обясни Цветанов, попитан за случая с убития бизнесмен Петър Христов. ", "date": "2018.01.13", "title": "Цветанов за Петър Христов: Не сме били лични приятели, познавахме се"}
{"url": "https://www.24chasa.bg/novini/article/6660878", "text": "Земетресение с магнитуд 4,3 по скалата на Рихтер е регистрирано в граничния регион  , показва справка на интернет-страницата на Европейския средиземноморски сеизмологичен център (EMSC ), предаде \"Фокус\". Земетресението е регистрирано на дълбочина от 2 км. в 4:03 часа местно време (2:33 часа българско време) на 70 км. западно от иранския град Илам и на 123 км. източно от Багдад. Няма данни за жертви и разрушения.", "date": "2018.01.13", "title": "Ново земетресение на границата между Ирак и Иран"}
{"url": "https://www.24chasa.bg/novini/article/6660886", "text": " Считам за нормално, когато не си съгласен с дадена политика, да искаш да бъдеш чут.Не е неочаквано събитие. Това заяви министър Екатерина Захариева по повод последните протести пред  . \" Надявам се доста хора да са чули речта на Туск, беше много вълнуващо. Аз не очаквах. Знам, че много често политиците говорят на езика на държавата, на която гостуват, но не очаквах да е цялата му реч. Оказа се, че доста от нещата той сам е търсил и написал. Това показва, че на първо място лично България е близко до сърцето на Туск. Това показва и отношението му към председателството ни\", коментира тя. \"Хубаво е да говорим за нещата, които още не са решени. Хубаво е да има план. Това, че се говори за нещата, които трябва да подобряваме, не е лошо. Само за миналата година имаме 14% ръст на доходите, но има за какво още да се работи. Има много други неща, над които трябва да се работи в България\", обясни Захариева. \"С колеги от Европа говорихме и те ми казва \" Екатерина, боли ме, защото знам колко ефективни можете да бъдете\". Няколко еврокомисари ми го казаха. Имаме проблеми - да, никой не ги крие. Целта на реформата не е да отпадне мониторинга. Надявам се с работата си да покажем през тези 6 месеца, че България има още какво да представи\", заяви тя.", "date": "2018.01.13", "title": "Захариева: Нормално е да искаш да бъдеш чут, когато не си съгласен с политиката"}
{"url": "https://www.24chasa.bg/novini/article/6660892", "text": "Късно снощи Софийският градски съд уважи нашето искане за налагане на мярка за неотклонение „задържане под стража“ спрямо Емил Милев – Крокодила. Това съобщи говорителят на Софийска градска прокуратура Зорница Таскова за \"24 часа\". „Искането бе внесено във връзка с наше разследване за грабеж от 30 декември 2008 г. в магазин „Била“, уточни прокурор Таскова. Според разследващите Крокодила е задигнал над 170 хил. лева от търговският обект, който се намира в квартал \"Люлин\" и това бил целият новогодишен оборот на магазина. Тогава веднага било образувано досъдебно производство и се събирали доказателство срещу извършителя. По-рано в петък състав на спецсъда с председател Иво Хинов отказа да задържи за постоянно зад решетките Крокодила по друго дело, водено срещу него - Килърите 2. Заради ареста му, наложен от градския съд, Крокодила не успя да излезе на свобода, въпреки че в началото на седмицата той бе оправдан на първа инстанция по най-голямото му дело за 4 грабежа. Срещу него тече и друг процес в Софийския районен съд за хулиганство, че се обърнал с груби думи към съдийка през 2016 г.", "date": "2018.01.13", "title": "Задържаха Крокодила за грабеж от 2008 г."}
{"url": "https://www.24chasa.bg/novini/article/6660896", "text": "Американците не искат телевизионната водеща Опра Уинфри да се кандидатира за президент, предаде Франс прес, като се позова на ново допитване до общественото мнение на института \"Марист Пол\". Анкетата, в която са участвали 1350 души и която е била направена в периода понеделник-сряда, показва, че само 35 процента от американците искат Опра да се кандидатира на изборите през 2020 г. Ако обаче Опра все пак се кандидатира, тогава допитването показва, че 50 процента от американците са готови да гласуват за нея срещу 39 процента, които биха гласували за Доналд Тръмп, в случай че той се бори срещу нея. Останалите анкетирани са без мнение, предаде БТА. Допитването показва също, че 64 процента от анкетираните имат като цяло положително мнение за телевизионната водеща. Спекулациите, че Опра Уинфри може да се кандидатира за президент се засилиха, след като тя произнесе вдъхновяваща реч на церемонията за наградите Златен глобус, в която се застъпи за жените, малтретирани от мъжете.", "date": "2018.01.13", "title": "Проучване: Американците не искат Опра \nда се кандидатира за президент"}
{"url": "https://www.24chasa.bg/novini/article/6660903", "text": "Администрацията на президента Доналд Тръмп може да се впусне в разработването на нови ядрени оръжия и изрично да остави открита възможността за ядрен отговор на големи неядрени атаки, ако проектът за нова ядрена доктрина на САЩ, изтекъл в медиите, стане реалност, предаде Ройтерс, цитиран от БТА. Пентагонът отказа да коментира документа Nuclear Posture Review, който беше публикуван от сайта \"Хъфингтън пост\" и предизвика остри критики от експерти по контрола над въоръженията, според които той може да повиши рисковете от ядрена война. От министерството на отбраната заявиха, че не обсъждат предварителни, неодобрени проекти за стратегии и обзори. Документът не е завършен и предстои да бъде прегледан и одобрен от президента и министъра на отбраната, се казва в изявлението на Пентагона. Анонимен осведомен източник потвърди пред Ройтерс, че документът е автентичен, но не каза дали е същият вариант, който ще бъде представен на Тръмп за одобрение. Президентът разпореди изготвянето на новата ядрена стратегия на 27 януари миналата година. Несекретната версия на документа заема 64 страници. Предполага се, че новата доктрина ще бъде официално обнародвана в края на януари или началото на февруари, предаде ТАСС. Предшественикът на Тръмп, президентът Барак Обама, обяви намерението си да намали ролята на ядрените оръжия в стратегията за национална сигурност на САЩ в своя \"Nuclear Posture Review\" през 2010 г., когато за последен път беше изготвен този политически документ. Проектът на администрацията на Тръмп обаче твърди, че презумпциите от времето на Обама за свят, в който ядрените оръжия стават излишни, са се оказали погрешни. Светът е повече, а не по-малко опасен, гласи текстът. Той още по-категорично потвърждава ролята на ядрените оръжия като възпираща сила срещу противниците на САЩ и се застъпва за скъпа модернизация на остаряващия американски ядрен арсенал. Бюджетното бюро на Конгреса оцени разходите за модернизация и поддръжка на ядрени арсенал на САЩ за следващите 30 години на повече от 1,2 трилиона долара. Според новия документ поддръжката на съществуващия арсенал ще струва почти половината от прогнозираната сума. Ефективната ядрена възпираща сила обаче е по-евтина от войната, изтъква текстът. Отбелязва се, че Русия и Китай модернизират своите ядрени арсенали, а провокациите на Северна Корея застрашават регионалния и глобалния мир. Според проекта САЩ, въпреки че ще спазват всички договорни задължения, ще разработват нова крилата ракета, базирана на подводница, с ядрена бойна глава, и ще модифицират малък брой съществуващи бойни глави за балистични ракети, базирани на подводници, за да произведат ядрен вариант с по-малка мощност на заряда. Документът предвижда и нещо, което експертите тълкуват като намек за заплахата от кибератаки, например с цел срив на енергийната мрежа на САЩ - той оставя открита възможността за ядрен ответен удар при \"изключителни обстоятелства\". \"Изключителните обстоятелства може да включват значителни неядрени стратегически атаки\", се казва в текста. Според експерт, цитиран от Ройтерс, проектът е отклонение от дългогодишната американска политика. Той разширява сценариите, при които САЩ биха могли да използват ядрено оръжие и следователно увеличава риска от употребата на ядрено оръжие, изтъква експертът. Макар че потвърждава обещанието от времето на Обама да не използва или да заплашва да използва ядрено оръжие срещу държави без ядрено оръжие, ако те са се присъединили към Договора за неразпространение на ядреното оръжие, проектът въвежда вратичка: САЩ си запазват правото да променят тази гаранция при поява на заплаха от неядрени технологии. Микаела Додж, анализатор от Фондация Херитидж, смята, че текстът изглежда нарочно е неясен по въпроса кога и как САЩ биха отвърнали, с цел да възпира по-добре противниците. Ако изрично кажем кога няма да отвърнем с най-силните оръжия, които имаме, ние косвено поощряваме нашите противници да кроят планове именно за тези сценарии, обясни тя.", "date": "2018.01.13", "title": "Нова политика на Тръмп може да засили ролята на ядрените оръжия"}
{"url": "https://www.24chasa.bg/novini/article/6660905", "text": "Германският канцлер Ангела Меркел заяви, че се надява, че ново правителство ще може да бъде съставено до Великден, предаде ДПА. В своя избирателен окръг в Тринвилерсхаген, в североизточната провинция Мекленбург-Предна Померания снощи след маратонските разговори между нения блок ХДС/ХСС и социалдемократите за това дали да влязат в официални коалиционни преговори, Меркел ги нарече \"първата стъпка в един дълъг процес\", предаде БТА. По думите й още проблеми ще трябва да бъдат решени на европейско равнище. Много проблеми се нуждаят от международни, европейски решения, добави тя, като посочи като примери отношенията със САЩ и Китай и екологични проблеми.", "date": "2018.01.13", "title": "Меркел: Надявам се да съставим ново правителство до Великден"}
{"url": "https://www.24chasa.bg/novini/article/6660915", "text": "Във връзка със сваления билборд с послание от полицейския синдикат до евроделегатите в България, ние от медиа агенция „Аргент“, бихме искали да внесем яснота и да потвърдим, че в конкретния случай, както и при всички наши проекти, сме работили професионално, следвайки установената бизнес практика, отношения и процедури. Бихме искали категорично да заявим, че упреците към нас за подвеждане и саботаж от страна на колегите ни от „Метрополис“, свалили впоследствие билборда, са некоректни и несъстоятелни. Нашата работа и отношения с бизнес партньори се развиват по правила и разписани договорни отношения, в които всеки един от участниците е информиран за действията на другия. В този смисъл е нелепо да се твърди, че един от партньорите, а именно този, който е извършил монтажа на визията на билборда и отчита качеството и навременното изпълнение със снимков материал, не знае какво пише на него. Медиа агенция „Аргент“ вече 22 години е сред лидерите в бизнеса, защото винаги спазваме стриктно професионалните и законови стандарти в работа си. Такъв е случаят и с билборда на Синдиката на полицейските служители, който по никакъв начин не противоречи на закона и не включва нерeгламентирано съдържание. Нашите договори и регулацията на бизнеса постановяват, че отговорността за рекламното съдържание се носи от клиента в качеството му на директен рекламодател, а не от медийната агенция. Ние нямаме договорни отношения с директния клиент, поръчал билборда - Синдиката на полицейските служители. Наш възложител по тази поръчка е „Студио Васколов“, фирма с която работим отдавна. В тази връзка, каквато и да е реалната причина от „Метрополис“ да свалят билборда на Синдиката на полицейските служители, тя няма нищо общо с медиа агенция „Аргент“. Решението за сваляне на билборда е принадлежи на колегите от „Метрополис“ и няма причина те да прехвърлят отговорността за него към нас. В този смисъл нашата отговорност е да свършим своята работа професионално и в срок, следвайки правилата и стандартите в нашия бизнес, което всъщност направихме в изпълнение на договорните ни отношения по проекта.", "date": "2018.01.13", "title": "Медиа агенция \"Аргент\" с официално становище за сваления билборд на МВР"}
{"url": "https://www.24chasa.bg/novini/article/6660909", "text": "Добра беше речта на председателя на Съвета на ЕС Доналд Туск при откриване на българското председателство. На първо място ме впечатли, че беше на български. Имаше хубави послания, беше закачливо, имаше послание към всички аудитории. Ако някой смята, че е лесно да произнасяш реч на чужд език, да се опита да изнесе реч на полски. Ако се прочете между редовете, каза : Стегнете се, можете. Това каза пред   вицепремиерът Томислав Дончев. Той призова да имаме адекватно отношение към европредсесателството. Влизаме в дежурство по график и трябва да свършим много работа и трябва да бъде не ниво, обясни той. Вицепремиерът е категоричен, че България няма да отлага реформите заради председателството, както пишат чуждите вестници. Полицаите не са рекетирали Борисов, за да получат пари, убеден е Дончев. \"Всички искаме полицаят да е добре заплатен, мотивиран. МВР има нужда от пари, но и от реформи - да има повече жива сила и разследващи полицаи, по-малка администрация.Ние ни обичаме реформите, когато се случват. Обичаме да говорим за тях, но не обичаме да ги правим\", поясни Дончев. Вицепремиерът обясни, че обича планините и особено Пирин. \"Не бих подкрепил едно решение, което да я застраши. Милея не по-малко за планината и за гората. Имаме събудени всички страхове. Надявам се, че зад втория лифт, не се крие нищо друго\", каза той. Дончев отрече в кабинета да се е говорило за оставката на министъра на екологията Нено Димов. \"От вота на недоверие не знам какво печелим и какво губим – това е нормална парламентарна практика. В България има корупция, с която не се борим достатъчно. Но не сме корумпирана държава. Защото това означава, че са загубени имунните сили да се борим с това явление\", категоричен бе Томислав Дончев. Според него борбата с корупцията не може да се реши само с един орган и един закон. Но той първата голяма стъпка за унищожаване на това явление. Приемането на еврото е много добро решение за България, но то трябва да се вземе внимателно.", "date": "2018.01.13", "title": "Томислав Дончев: Туск каза между редовете – стегнете се, можете"}
{"url": "https://www.24chasa.bg/novini/article/6660919", "text": "Китайски спасителен екип откри днес две тела на катастрофиралия ирански танкер , който гори от една седмица, след като се сблъска с друг кораб в Източно Китайско море, съобщи Ройтерс, позовавайки се на агенция Синхуа. Четиримата спасители донесоха кислородни маски на борда на \"Санчи\", където бяха намерени двете тела на палубата, предаде БТА. Те се опитаха да достигнат до спалните помещения, но бяха принудени да се върнат обратно поради температурата от около 89 градуса по Целзий на горящия кораб. В понеделник беше открито тяло на моряк, вероятно от подпаления танкер, което беше изпратено в Шанхай за идентифициране. Продължават да се водят за изчезналите останалите от 32-членния екипаж, от които 30 иранци и двама граждани на Бангладеш. Спасителният екип е открил и записи с данни от пътуването - \"черната кутия\" - преди да напусне плавателния съд след по-малко от половин час поради промяна на посоката на вятъра и появата на гъст отровен дим, който усложнява операцията, отбелязва Синхуа.", "date": "2018.01.13", "title": "Откриха две тела на катастрофиралия ирански танкер край Китай"}
{"url": "https://www.24chasa.bg/novini/article/6660923", "text": "Иран заяви, че ядреното споразумение от 2015 година не подлежи на предоговаряне, след като президентът на САЩ Доналд Тръмп заплаши да оттегли страната си от споразумението, ако не бъдат отстранени \"ужасните дефекти\" в него, предаде ДПА, позовавайки се на комюнике на иранското министерство на външните работи. \"Ядреното споразумение е международно признат и сключен договор и не подлежи на предоговаряне\", се казва в комюникето, предаде БТА. Иран няма да приеме промени или нови задължения, гласи документът. Ядреното споразумение с Иран беше подписано през 2015 година от САЩ по време на управлението на бившия американски президент Барак Обама, както и от Иран, Китай, Русия, Великобритания, Франция и Германия. То предвижда Техеран да може да използва ядрените си мощности за мирни цели, но без да разработва ядрени оръжия. В замяна бяха отменени икономическите санкции срещу Иран. Вчера Тръмп заяви, че ще удължи замразяването на санкциите срещу Иран за последен път, за да даде на Вашингтон и европейските му съюзници възможност да поправят \"ужасните дефекти\" на иранското ядрено споразумение от 2015 г. чрез допълнително споразумение. \"Това е последна възможност. При липса на подобна договорка САЩ няма отново да отложат санкциите, за да останат страна по иранското ядрено споразумение. А ако в даден момент преценя, че подобна договорка е непостижима, ще се оттегля от споразумението незабавно\", се казва в изявление на Тръмп. Следващият срок за замразяване на санкциите е след 120 дни за основните от тях, отбелязва АФП. В частни разговори Тръмп се е противил на идеята да отложи още веднъж санкциите срещу страна, която според него е растяща заплаха в Близкия изток, посочва Ройтерс.", "date": "2018.01.13", "title": "Иран отхвърли исканията на Тръмп за предоговаряне на ядреното споразумение"}
{"url": "https://www.24chasa.bg/novini/article/6660508", "text": "Исторически момент!”, “Респект!” и “Поклон!” - така въодушевена фейбсук прие трогателната реч на председателя на Европейския съвет при откриването на българското председателство на Съвета на ЕС. Отдавна не се бяха появявали подобни хвалебствени коментари за политик от политици, журналисти и обикновени българи. “Доналд Туск ни каза това, което в България доста хора искат да забравим. Че сме силна нация, че имаме славно минало, че сме фактор на Балканите и в развитието на ЕС... През 1989-а Полша беше до нас, които се изправихме срещу режима на Живков... Бяха до нас, рамо до рамо. Днес поляк се изправи и назова това, което е в душите на всички. написа Емил Кошлуков. “Вчерашната реч на Туск показа, че в политиката има и интелигентни хора на най-високо ниво. Дано и ние някога имаме такива”, пожелава си Костадин Георгиев, а Евгени Петров сравнява казаното от председателя на Европейския съвет със случвалото се по същото време по улиците на София: “Браво, Доналд, 4 минути срещу 9 протеста!”. “Туск е пич! Той за нас ли говори?”, пита Елена Бойчева. Заедно с възторжените коментари за Доналд Туск постове в родния фейсбук се отличиха и с традиционния хейт. Което предизвика недоумение дори на политици от опозицията. “Невежеството е голяма сила, убеждавам се ежедневно. Но Това написа председателят на парламентарната комисия по европейските въпроси Кристиан Вигенин, който е сред известните лица на БСП. Той визира тези, които се възмущаваха, че Туск ни е нарекъл “наследници на Спартак”. И специално за тях пусна линк към статия на “Уикипедия”, в която се обяснява: “Спартак е тракиец, произхождащ най-вероятно от племето меди (населявало средното поречие на река Стримон), но е възможно също да е бил член на племето беси (обитавало териториите от Мизия до Родопите) или на племето гети (разположено по двата бряга на Долен Дунав). а преди това е премиер в родната Полша. Той остава на тази длъжност 7 години, което го прави най-дълго управлявалия министър-председател в демократична Полша и първия преизбран на този пост. “Той е страстен, убеден и убедителен европеец” , бе коментарът на германската канцлерка Ангела Меркел при избора на Туск за високия европейски пост през 2014 г. Точно със същите думи тя се обърна в приветствието си към полския премиер през 2010 г., когато беше удостоен с Карловата награда за политика - отличие, присъждано само на големи европейски личности. който винаги знае какво да каже, благодарение на което успя да постигне сътрудничество с Русия в най-страшната криза за един полски управник - разследването на катастрофата край Смоленск, в която загинаха президентът Лех Качински и над 90 от полския елит. Туск е роден на 22 април 1957 г. в Гданск в семейството на занаятчия. Баща му умира, когато е на 14 години. Дядо му е бил началник в железниците. По произход Туск е етнически кашуб - славянска малцинствена група от североизточните райони на Полша. За етническия си произход разбира в зряла възраст. Научава езика на кашубите и застава в челните редици за възраждането на културата им, която е била в упадък. Завършва история в Гданския университет през 1980 г. и създава студентския клон на работническото движение “Солидарност” на Лех Валенса. През тези години Туск е под заплахата за задържане заради опозиционната си дейност. Професионалния си живот Това е рядкост, защото икономиката в комунистическа Полша е в ръцете на държавата. Фирмата на Туск боядисва най-различни промишлени обекти, от комини до мостове, и така той научава правилата на пазарната икономика, разказва приятелят му Йежи Боровчак. По онова време Туск работи по 16 часа на ден, за да изпълни сроковете на някоя поръчка. Още от този период Туск е убеден либерал, който мисли, че Полша има нужда от повече предприятия и от по-малка роля на държавата. През 1989 г. с група либерали от Гданск влиза в партията “Либерално-демократичен конгрес” и след изборите през 1991 г. е избран за депутат. След 7 години става зам.-председател на Сената, а през 2001 г. зам.-председател на Сейма. Дъщеря му има моден блог, а синът му е специалист по връзки с обществеността. При избирането му за първия мандат в Брюксел през 2014 г. пресата в Западна Европа шеговито не спираше да цитира съвет на Малгожата, която му препоръчвала да приеме поста заради “престижа, по-добрите пари и по-малкото проблеми”. Приятели разказват, че Туск говори немски, но допреди години имал проблеми с английския. По повод критиките в тази насока през 2014 г. той обеща, че ще усъвършенства английския си, използвайки за глагола “усъвършенствам” английския глагол polish, който означава едновременно “полски” и “излъсквам”. Бойко Борисов онази вечер не пропусна да отбележи след речта на поляка на български , че се възхищава на упоритостта на Туск да научи спешно английски, за да ръководи Европа. Туск е сред основателите на партията “Гражданска платформа”, изповядваща либерално-консервативна идеология. В момента в опозиция, тя е най-яростният противник на консервативната “Право и справедливост” на фамилията Качински. Съперничеството между Туск и Качински е постоянен сюжет за политиката в Полша. През 2017 г. страните от Европейския съюз избират Доналд Туск за втори мандат, а една държава гласува против - родната Полша, управлявана от Ярослав Качински. След опита на властта в Полша да подчини съдебната система Доналд Туск открито говори за риска полските управници да извадят страната от ЕС. Речта на Доналд Туск ще остане в историята заради печелившата комбинация от хумор и добри думи към българския народ. Той се заигра с актьора Захари Бахаров и “Игра на тронове”, с футболната легенда Христо Стоичков, както и с факта, че нямаме пленено бойно знаме. Нарече народа ни “потомци на Спартак”. Зад добрите речи на успелите стоят един куп хора. Екипът на Туск не е изключение - в кабинета му работят 33-ма съветници. Точно тази реч обаче е дело на ирландец - Уго Брейди. Хора като него често остават в сянка, но кариерата на Брейди не се изчерпва само с писането на речи. Ирландецът публикува статии в престижни издания като “Гардиън” и “Файненшъл таймс”. Брейди пише речите на Туск от 3 години, а е усъвършенствал професионалните си умения в Центъра за европейски реформи, където е бил старши научен сътрудник. Той редовно пише за стратегията на Европа за справянето с организираната престъпност и контратероризма и е публикувал есета за бъдещето на Великобритания в Европа и как да бъде защитено правото за свободно придвижване в рамките на ЕС. В последно време Брейди се изказа възторжено за ирландските дипломати, като заяви: “Аз вероятно виждам това, което повечето хора не могат да видят. Ирландия е най-добре подготвената от всички страни за преговорите за Брекзит”. Уго Брейди е журналист по образование и има магистърска степен по икономически науки. Не за първи път поляци трогват България с жест на уважение. През 2016-а група дипломати от посолството на Полша в София направиха малък, но впечатляващ подарък към всички българи - кратко видео, в което те рецитират стихотворението “Хаджи Димитър” на Христо Ботев на български. Малко повече от година след това жестът беше повторен на 24 май. Полските дипломати в България разпространиха друго видео, в което четат на български език части от класически български произведения. Те бяха облечени в традиционни български народни носии и придружавани от своите семейства. ", "date": "2018.01.13", "title": "Туск е човек на компромиса, който винаги знае какво да каже"}
{"url": "https://www.24chasa.bg/novini/article/6658571", "text": "Откриването на обновената българска желязна църква “Свети Стефан” в Истанбул беше с основание в центъра на вниманието на медиите. Но има още интересни факти. Нашият дядо  по майчина линия арх.-инж. Янаки Шамарджиев ръководи комисията от Министерството на обществените сгради, пътищата и съобщенията (МОСПС) на България, която обсъжда и одобрява проекта на арх. Ховсеп Азнавур за тази църква. По-късно дядо ни Янаки Шамарджиев  отговаря и за извършването на контрола по качеството на материалите и за изпълнението на металната конструкция. Арх.-инж. Янаки Шамарджиев да отиде във Виена, да прецени изпълнението на проекта и евентуално да го приеме. След приемането ѝ църквата е пренесена на части с кораб до Истанбул. Янаки Шамарджиев съпровожда ценния транспорт с тежина 500 тона от Виена, по река Дунав и Черно море през Босфора до Истанбул. После на място на Златния рог ръководи и контролира нейното повторно сглобяване стриктно по плана на арх. Азнавур и на принципа на Айфеловата кула. Дядо ни дава и първото професионално мнение за наличието на историзъм в “Св. Стефан”. В доклад за посещението си във Виена до министъра на обществените сгради, пътищата и съобщенията от 1 юни 1894 г. той прави оценка на изпълнението на архитектурното задание и по-специално на художественото изпълнение на външните детайли на сградата. Арх.-инж. Шамарджиев определя стила на църквата като византийски ренесанс и отбелязва, че е схванат характерът на стила на корнизите, капителите и колоните, които са “изпълнени с точни и чисти очертания”. Арх.-инж. Янаки Шамарджиев - роден на 11 май 1864 г. в Шумен, е първият българин с такова двойно образование – архитект и строителен инженер. където отличникът и златен медалист на Варненската мъжка гимназия е изпратен да следва с държавна стипендия от Княжество България. Тогава Техническият университет в този белгийски град е люлка на новия и модерен за края на ХІIХ век стил ар нуво (ново изкуство), наричан още югендщил или сецесион. В края на ХІIХ век Белгия дава тон в развитието на модерната западноевропейска архитектурна мисъл. След успешното си дипломиране през 1889 г. и въпреки примамливите предложения да остане на работа в Белгия дядо ни се завръща в родината и става един от пионерите на архитектурното и строително дело в младата държава. Пътят му на архитект - проектант и организатор, минава през завеждащ русенските държавни постройки, директор близо две десетилетия на архитектурно-техническите служби при Софийското градско общинско управление, началник на дирекция “Архитектура” при Министерството на обществените сгради, пътищата и съобщенията. Навсякъде колегите и подчинените му ценят неговата висока компетентност, принципност и деловитост. Именно той като председател на Строителната комисия (1907- 1912 г.) по изграждането на храма “Св. Александър Невски” (проект на руския проф. Померанцев) ръководи пряко неговия строеж. Участва активно в архитектурното преустройство на турския конак в Княжеския дворец в София през втория етап на строителство (1894-1896), асистирайки на главния ръководител на строежа арх. Фридрих Грюнангер. сред които са стилните мъжки гимназии в Шумен (1904-1910) и Варна. Той обосновава и налага идеята си за необходимостта от типови проекти за училища и изгражда такива особено в Североизточна България, а така също в Пловдив и Ямбол. По негов проект е построен театър “Ренесанс” (1900 г.), преименуван след това на Профсъюзен дом на културата “Георги Димитров” на площад “Възраждане” в София. Най-красивата може би сграда в родния му Шумен - народно читалище-културен дом “Добри Войников”, също е негово дело. Арх. Шамарджиев проявява афинитет и към санаториално-курортните сгради. Той проектира хигиеничния и светъл детски санаториум за костно-ставна туберкулоза “Св. св. Константин и Елена” във Варна. Първата минерална баня, изградена в България - старата баня във Вършец, чиито инициатор е първият български балнеолог д-р Дамян Иванов, е построена през 1910 г. също по проект на нашия дядо по майчина линия, заедно с арх. Р. Райчев. в България през периода 1890-1922 г., като един от първите конкурси (1907 г.) е за предварителен проект на сградата на Софийския университет, който е трябвало да носи името “Братя Христо и Евлоги Георгиеви”. Журира и в трите конкурса за Съдебна палата в София – 1906, 1907 и 1914 г., за Окръжна палата във Велико Търново (1924 г.) и др. Един от основателите на Българското инженерно-архитектурно дружество (БИАД), арх. Янаки Шамарджиев е противник на сляпото преклонение пред чужди архитектурни школи и влияния. В десетки статии той отправя страстен призив “да тачим нашето, което сме заварили в земята си, останало от нашите предшественици”. дядо ни е автор и на труда “Архитектурата в България”, издаден на френски език. Това е първият опит за история на архитектурата в българските земи и строителството в младата държава, отпечатан по повод участието на България в световното изложение (ЕКСПО) в Сейнт Луис (САЩ) през 1904 г. Най-вече поради липса на средства няколко негови одобрени и красиви проекта не са се реализирали. Един от тях е изящният павилион (1899 г.) на островната част на езерото “Ариана” в Борисовата градина. Идеите, залегнали в неговия конкурсен проект за хотел и минерални бани в София (1895- 1899 г.), са били използвани десетилетие по-късно от създателите на Централната баня - арх. Грюнангер и арх. Момчилов. В София арх. Шамарджиев проектира най-често в приглушен сецесион някои интересни жилищни сгради. Вече в напреднала възраст в края на 20-те години, ръководи изграждането на цели квартали в Бяла, Василико (днес Царево), Поморие, Ямбол и др. за българите бежанци от Македония и Тракия. Безукорно честен при всички тези високи позиции, които заема, носител и на званието “държавен архитект”, Янаки Шамарджиев си построява собствена къща   вече на пенсионна възраст, през 1923 г. При това след като правителството на Александър Стамболийски предоставя безплатно парцели на университетски преподаватели и научни дейци в района около Орлов мост. Така арх. Шамарджиев си В личния си живот е щастливо женен за баба ни Паула Янкович, родом от Загреб, от която има две дъщери - Вера и Надежда. Надежда, по мъж Костуркова, е нашата майка. Арх.-инж. Янаки Шамарджиев получава заслужено признание още приживе. Носител е на най-високите ордени: “Св. Александър”- кавалерски кръст (1906 г.) и “Св. Александър”- офицерски кръст (1922 г.), почетен гражданин на София, Русе и Шумен. Умира в София от инфаркт на 13 август 1937 г. Изпратен е от цялата научно-техническа интелигенция на България и видни общественици.", "date": "2018.01.13", "title": "Арх.-инж. Янаки Шамарджиев, учил в Белгия, строи Желязната църква"}
{"url": "https://www.24chasa.bg/novini/article/6655521", "text": "Ако искате да разберете как работят професионалните криминалисти и какви са задължителните стъпки за разследването на едно престъпление, за да установят от какъв характер е то, ви предлагаме откъс от „Криминалистика. Ключови понятия. Доказателства и разследвания” от Ангел Биков. Книгата е безценно учебно помагало за бъдещите и настоящите дознатели и юристи, както и за студентите по право и журналистика, и удобен справочник за разследващите органи по време на огледа на местопроизшествието и разследването на различни видове престъпления. В книгата е отделено значително място на практическите действия по време на огледа: откриването, изследването, фиксирането и изземването на следите и другите веществени доказателства. Описани са всички макро-и микроследи на местопроизшествието, както и експертизите, на които те подлежат, документни изследвания и др. ГЛАВА 5. ОСОБЕНОСТИ ПРИ ОГЛЕДА И РАЗСЛЕДВАНЕТО НА НЯКОИ ТЕЖКИ КРИМИНАЛНИ ПРЕСТЪПЛЕНИЯ Когато се извършва оглед на мястото на убийството или на мястото на намиране на трупа, наред със спазването на общите правила за огледа е необходимо да се имат предвид редица особености, присъщи на този род престъпления.  може да не съвпадне с мястото на извършване на убийството. Затова разследващият трябва внимателно да съпостави обстановката на мястото на намиране на трупа с характера на намиращите се по него повреждания, позата на трупа и другите данни, по които може да се получи представа за начина на убийството и за следите на действителното местопроизшествие. Търси се отговор на въпроса дали убийството е извършено там, където е намерен трупът. Ако мястото на намиране на трупа не съвпада с мястото на убийството, трябва да установи къде е извършено убийството и да изучи пътищата и начините за пре- местване на трупа. Между действията, посредством които е извършено убийството, условията, в които то е извършено, и обстановката, създала се в резултат на произшествието, трябва да има органическа причинно-следствена връзка.  За да се отговори на основния въпрос   или смъртта е настъпила в резултат на други причини (самоубийство, болест, нещастен случай), е необходимо подробно да се проследи връзката между обстановката на произшествието и действията, в резултат на които са настъпили изменения в тази обстановка. За тази цел е важно не само да се изследва как изглежда местопроизшествието след убийството, но и да се изучи неговото състояние преди убийството, за да се открие характерът на действията, следствие на които са се явили намерените изменения.  Когато се извършва оглед на мястото на убийството и на мястото на намиране на трупа, е необходимо да се имат предвид   и начините, по които е извършено. Ако е извършено с помощта на огнестрелно оръжие, трябва да бъдат взети всички мерки, за да се намерят куршумите, гилзите (ако изстрелът е произведен с автоматично оръжие), следите от опушване и действие на пламъка, следи от механически повреждания от изстрела и т.н. При огледа разследващият трябва да се стреми да събере данни за решаване на следните въпроси: Откъде е бил произведен изстрелът? От каква система и калибър е било оръжието? За да отговори на първия въпрос, е необходимо да знае разстоянието, от което е бил извършен изстрелът, и посоката на полета на куршума. При убийства, извършени чрез обесване, старателно трябва да бъдат изучени следите на мястото, където е била закрепена връвта. По посоката на влакната на връвта и дървото (ако връвта е била прикрепена на дървена напречна греда) е нужно да се направи опит да се определи дали трупът не е влачен от чужда ръка и дали не е използвана напречната греда като упор. С особено внимание трябва да бъде изучена обстановката на мястото, където е намерен трупът. Старателно трябва да бъдат измерени разстоянията между предметите, които са отместени и съборени от жертвата. Необходимо е да се направи опит да се открият следи от борба между обесения и убийците. При убийства, извършени чрез отравяне, е необходимо да се търси отровата, както и следи от нейното действие. Желателно е да се открие съдът или опаковката, в които се е съхранявала отровата. С оглед по-нататъшните експертни изследвания трябва да се съберат отделянията от пострадалия (повърната маса, урина, екскременти). При оглед на мястото, където са намерени части от насечен труп, особено внимание трябва да се отдели за намиране опаковката, в която са били пренесени частите на трупа, както и за изследването на тази опаковка. Грижливо трябва да бъдат изучени самите части на трупа. При това особено внимание трябва да се обърне на начините на насичането и на белезите, с помощта на които по частите на трупа може да бъде познат убитият. Най-ценни указания за следите от престъплението и за това, къде и как да се търсят, следователят може да получи в резултат на внимателното изучаване на трупа на жертвата на престъплението. Като се има предвид, че трупът отразява действията на убиеца и действията на убития преди смъртта, при неговия оглед е необходимо да се изясни: 1. Какви следи би трябвало да се оставят в резултат на извършеното престъпление? 2. Къде може да се търсят тези следи? 3. Как може да се търсят? Качествен и пълноценен оглед на трупа може да се извърши само в присъствието на съдебен лекар. Затова и неговото присъствие е абсолютно задължително. Успехът на разследването на делата, свързани с убийство, в значителна степен зависи от установяването самоличността на убития. Ето защо огледът на трупа започва с изясняване именно на това обстоятелство. Една от основните задачи при оглед на труп с неустановена самоличност е да се издирят и фиксират най-важните и характерни данни, с чиято помощ самоличността на трупа по всяко време ще може да бъде установена. Ако в момента на започването на огледа самоличността на трупа не е установена, следователят трябва да призове местни жители и да ги разпита дали не познават убития. Ако се е убедил, че не е възможно по време на огледа да се установи самоличността на убития, следователят отбелязва в протокола за прегледа на труп всички данни, които са необходими, за да може по време на по-нататъшните следствени действия да бъде установена самоличността на убития. В тези случаи е необходимо да се направи т.нар. “словесен портрет”, при който се охарактеризира външността на убития със старателно описание на неговите особени белези (татуировки по тялото, бенки, брадавици, рани и др.). Абсолютно точно трябва да бъдат описани дрехите на убития, техните най-характерни признаци, а така също и намерените в тях предмети. Дрехите и предметите, намерени по убития и около него, трябва да се запазят, за да може при нужда да бъдат показани на лицата, които ще разпознават убития. Когато в момента на откриването му трупът е в напреднал стадий на разложение и е загубил своята външност или умишлено е бил обезобразен от престъпника, за да затрудни неговото разпознаване, следователят трябва да даде указание на съдебномедицинския експерт по възможност да приведе външността на убития във вид, близък до вида, който е имал приживе. В някои случаи убитият приживе е бил дактилоскопиран от органите на МВР. Ето защо с цел неговото идентифициране е необходимо да му бъдат снети дактилоскопни отпечатъци. Това действие се извършва от експерта криминалист с помощта на съдебния медик. Естествено при огледа на трупа не може да се ограничим със събирането на данни, необходими за установяване на неговата самоличност. Старателният оглед на трупа позволява да се съберат и данни, с помощта на които може да се отговори на изброените по-горе основни въпроси на разследването. Изучаването на раните върху трупа и техния характер и произход позволява да се направи извод как е извършено убийството, какви са причините за смъртта, каква е предшестващата убийството борба между жертвата и престъпника, какво е оръжието, ползвано от престъпника. За разрешаването на тези въпроси допринася изучаването на дрехите и позата на трупа. При огледа на трупа е необходимо да се изпълнят следните изисквания:  Често пъти една ясна подробност, характеризираща позата на трупа, дава възможност да бъде разрешен твърде сложен и спорен въпрос (като дали е имало убийство или е самоубийство). Така например по едно дело, по което е възникнало такова съмнение, трупът е бил намерен, обесен в стаята. Внимателното изучаване на позата на трупа позволило да се отхвърлят всякакви съмнения. Ръцете на обесения се намирали в джобовете му; дланите конвулсивно стискали хастара на панталона и били вкочанени в такова състояние. Такава поза на трупа (често срещана при самообесилите се) не би могла да се създаде изкуствено. Чрез допълнително придобитите данни този извод бил потвърден категорично.  Особено внимателно при това трябва да се отбележат данните за цвета, формата и размерите им, а също и особеностите, които характеризират състоянието на тялото около поврежданията (изгаряния, следи от опушване и т.н.).  Трябва да бъдат указани както характерните особености на костюма, така и намерените повреждания върху дрехите. При огледа на дрехите на трупа е необходимо да се огледа онази тяхна част, която е прилепнала към земята, а също и подметките. Намирането на частички от пръст и други предмети по тях, каквито няма и не е могло да има на местонахождението на трупа, свидетелства, че трупът е преместен от друго място. Щателно трябва да бъдат фиксирани т.нар. “явления по трупа” (вкочаняванията и петната по трупа). По тях може да се установи времето на настъпването на смъртта. Вкочаняването на трупа става поради посмъртното свиване на мускулите в човешкия организъм. Вкочаняването започва от 2 до 4 часа след настъпването на смъртта. След 10 до 12 часа вкочаняването обхваща вече цялото тяло. Ето защо в някои случаи по степента на вкочаняването могат да се направят изводи за интервала от време, в който е извършено убийството. Петната по трупа, които имат розов, червеникав, синкав, виолетов цвят, се появяват скоро след настъпването на смъртта и достигат най-голямо развитие след 10 до 12 часа. Следователно по вида на петната върху трупа също може да се съди за времето на настъпването на смъртта. Друг признак, по който също може да се съди за времето на настъпването на смъртта, е степента на разложението на трупа (ако е намерен продължително време след убийството). С помощта на съдебномедицинския експерт установяването на времето на убийството може да стане и въз основа на анализ на храната, намерена в стомаха и червата на загиналия. Тъй като огледът на трупа е от първостепенно значение за изхода на делото,  1. Местонахождението и месторазположението на трупа. 2. Словесен портрет на трупа, т.е. неговите общи свойства и характеристики (пол, възраст, ръст, цвят на кожата, цвят на очите, косите, охраненост, описание на лицето, главата, очите, носа, ушите, зъбите, езика, шията, китките на ръцете). 3. Позата на трупа. 4. Дрехите на трупа. 5. Предметите, намерени по трупа (часовник, цигари и др.) и покрай него. 6. Микрочастици върху трупа (косми, влакна, частици от растения и т.н.). 7. Поврежданията по трупа. 8. Явленията по трупа (вкочаняване, петна и др.). 9. Месторазположението и характера на предметите и следите, които се намират около трупа. Фотографирането на човешки труп е едно от най-важните следствени действия при разследването на дела, свързани с убийство. Фотографирането на трупа и на неговото местонахождение трябва да се извършва незабавно след пристигане на местопроизшествието, преди още да е започнал огледът. С това действие се фиксира трупът със заобикалящата го обстановка, общият вид и поза в момента на неговото намиране. Ако трупът е променил своето месторазположение, т.е. други лица са го местили преди идването на следствените органи, снимката се извършва при завареното положение. При това може да бъде направена допълнителна снимка и при възстановено въз основа на свидетелски показания на положение на трупа, което задължително се отбелязва в огледния протокол с указване точните данни на свидетеля, по чиито показания е направено възстановяването. Трупът трябва да се фотографира най-малко в три пози (отгоре и от две различни страни, а при необходимост и от други гледни точки). Ако обстановката не позволява цялостно заснемане на трупа, той се снима по правилата на линейната панорама на части. За грешка се счита фотографирането на трупа откъм главата или откъм краката, тъй като в тези пози в резултат на фотодеформацията изображението на трупа върху снимката е съкратено. Отделните детайли от трупа и дрехите (като рани, трупни петна и други следи от насилие) се снимат по правилата на мащабната фотография задължително с мащабна линийка. При необходимост се извършва и цветна фотоснимка. Из  Книгата може да поръчате  !", "date": "2018.01.13", "title": "3 особености при огледа на мястото на убийството"}
{"url": "https://www.24chasa.bg/novini/article/6660845", "text": "Президентът е в отлично здраве, заяви лекарят на Белия дом д-р Рони Джаксън след първия медицински преглед на Доналд Тръмп след встъпването му в длъжност преди почти година, предадоха световните агенции, цитирани от БТА. \"Медицинският преглед на президента днес в националната военна болница \"Уолтър Рийд\" премина изключително добре. Президентът е в отлично здраве и аз с с нетърпение очаквам да информирам за някои подробности на брифинг във вторник\", гласи краткото изявление на д-р Джаксън, разпространено вчера от Белия дом. Президентът Доналд Тръмп премина вчера първия си медицински преглед, откакто е на поста, във военната болница в Бетезда край Вашингтон, след което отпътува за Палм Бийч, Флорида. Тръмп остана три часа в Националния военен медицински център \"Уолтър Рийд\". Той помаха на репортерите на отсрещната страна на улицата, но не отговори на въпроси. На излизане от болницата президентът се ръкува и поговори с лекаря на Белия дом Рони Джаксън, който ръководеше прегледа. Джаксън е бил лекар на президентите при три последователни администрации, напомни говорителката на Белия дом Сара Сандърс завчера. 71-годишният Тръмп встъпи в длъжност преди година като най-възрастният президент в историята на САЩ, започващ първия си мандат, припомня ДПА. Последните публично известни данни за здравето му бяха публикувани пред септември 2016 г. от личния му лекар д-р Харолд Борнстейн, който заяви, че Тръмп ще бъде \"най-здравият индивид, избиран някога\". Тръмп избягва спортовете, освен голфа, и според слуховете си пада предимно по фастфуд и диетична сода. Няма семейна история на преждевременни сърдечни болести, а родителите му са доживели до възраст над 80 и 90 години.", "date": "2018.01.13", "title": "Лекарят на Белия дом: Тръмп е в отлично здраве"}
{"url": "https://www.24chasa.bg/novini/article/6660852", "text": "Началникът на полицията в Букурещ Нику Драгош Орландо и негов заместник подадоха оставки след скандала, който избухна по-рано тази седмица, когато полицейски служител беше обвинен в педофилия. Това съобщи Медиафакс. , предаде  . Прокуратурата уточни, че общо 22 полицаи са разследвани по подозрения, че са прикривали полицая педофил. Прокурорите са разширили разследването, за да установят дали колеги на обвинения полицай не са му помогнали да се измъкне от наказателно преследване по случай от декември 2016 г., когато Стан нападнал жена във входа на блок и бил заловен и предаден на полицията.", "date": "2018.01.13", "title": "Началникът на полицията в Букурещ подаде оставка след сексскандал"}
{"url": "https://www.24chasa.bg/novini/article/6660934", "text": "Труп на мъж е открит тази сутрин в близост до жилищен блок на ул. „Радецки“ във Варна. Това съобщиха за „Фокус“  от ОДМВР-Варна. Сигналът за мъж в безпомощно състояние е постъпил малко преди 07.30 часа сутринта. На място се извършват процесуално-следствени действия, за да се установи причината за настъпилата смърт, както и самоличността на мъжа. На този етап от МВР не съобщават дали става въпрос за убийство или друг инцидент. Очаквайте подробности!", "date": "2018.01.13", "title": "Откриха труп до жилищен блок във Варна"}
{"url": "https://www.24chasa.bg/novini/article/6660942", "text": "Министерството на обединението в Сеул съобщи днес, че Северна Корея е предложила преговори на работно равнище на 15 януари за изпращането на нейната група от артисти (музиканти, танцьори и др.) на зимната олимпиада в Южна Корея, предаде Ройтерс, цитиран от БТА. Северна Корея изпрати предложение за работни преговори на 15 януари в Павилиона Тонгил (обединение) в севернокорейската част от граничното селище Панминчжон относно изпращането на нейната група от артисти, съобщи южнокорейското министерство. Освен това Северът искал да предложи още една дата за преговори на работно равнище относно участието му в зимните олимпийски игри.", "date": "2018.01.13", "title": "Сеул: Северна Корея изпрати предложение за преговори на 15 януари"}
{"url": "https://www.24chasa.bg/novini/article/6660946", "text": "Посланиците от групата на африканските страни в ООН поискаха опровержение и извинение от американския президент Доналд Тръмп заради расистката му реплика относно имигрантите от \"мизерни дупки\", за която беше съобщено в медиите, предаде Франс прес. След спешно съвещание, продължило четири часа, групата единодушно заяви, че е дълбоко шокирана и осъжда скандалните расистки и ксенофобски думи на Тръмп, както са съобщени в медиите, предаде БТА. Групата настоява за опровержение и извинение, като изразява също безпокойството си от трайната и засилваща се тенденция в американската администрация, спрямо Африка и лицата от африкански произход, да се оклеветява континента и цветнокожите хора. Изразява се и солидарност с хаитянския народ и с другите народи, които също са оклеветени, както и благодарност към американците от всякакъв произход, които са осъдили тези изявления. Поне веднъж сме единни, подчерта един посланик пред АФП.", "date": "2018.01.13", "title": "Африканските страни в ООН поискаха извинение от Тръмп"}
{"url": "https://www.24chasa.bg/novini/article/6660967", "text": "Чехите гласуват днес втори ден на първия тур на президентските избори, на които се очаква да бъде преизбран сегашният държавен глава Милош Земан, предаде ДПА. Предизборната кампания на Земан - 73-годишен ветеран на чешката левица, с проруски и прокитайски виждания - беше основана на критики срещу имиграцията и Европейския съюз, предаде БТА. Социологическите проучвания сочат, че той няма да спечели повече от половината гласове на първи тур и ще трябва да се изправи на втори тур след две седмици срещу 68-годишния професор по химия Иржи Драхош, два пъти председател на Чешката академия на науките. Очаква се той да събере най-много гласове сред осмината опоненти на Земан. Центрист либерал и убеден европеец, Драхош смята, че Чехия трябва да играе по-активна роля в Европейския съюз и иска да премахне поляризацията в чешкото общество. Президентите на Чешката република имат малко власт и ограничено влияние извън възможността за някои конституционни назначения, но могат да оказват голямо влияние върху общественото мнение. Около 8,4 милиона чехи имат право на глас. Гласуването приключва днес в 14 часа местно време (15 часа българско). Първите резултати се очакват по-късно тази вечер.", "date": "2018.01.13", "title": "Президентските избори в Чехия продължават втори ден"}
{"url": "https://www.24chasa.bg/novini/article/6660983", "text": "Македонският външен министър Никола Димитров заяви, че е оптимист, че позициите на правителствата в Скопие и в Атина относно спора за името се доближават една до друга, предава македонската медия „Локално“, цитирана от \"Фокус\". „Все още няма предложения на масата с имена“, заяви Димитров. „Между нас все още има различия и те трябва да бъдат преодолени. Важно е Гърция да направи разлика между името на провинцията си и името на нашата държава. Важно е да не се засяга идентичността, именно заради това се очаква следващата сряда да се оформи рамката за преговорите“, допълни той.", "date": "2018.01.13", "title": "Македонският външен министър: Все още няма предложения на масата с имена"}
{"url": "https://www.24chasa.bg/novini/article/6660991", "text": "Двама души са загинали, а 30 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 25 тежки пътнотранспортни произшествия. В София са регистрирани 205 леки и 8 тежки катастрофи, при които са пострадали 11 души.                                                                                                                                                                                                                                                                                                                       ", "date": "2018.01.13", "title": "2 загинали и 30 пострадали при катастрофи в страната през изминалото денонощие"}
{"url": "https://www.24chasa.bg/novini/article/6661005", "text": " Бяха извършени необходимите Проверки. Ние действаме съгласно описани процедури. Всички служби в България проведоха множество оперативно-издирвателни мероприятия. Това заяви директорът на СДВР - старши комисар Ивайло Иванов относно фалшивите сигнали за бомби в столицата.  \"Беше установено, че обажданията се подават от чужд мобилен оператор. Беше установен и подателят на сигналите. Това е 45-годишен български гражданин, който се намира на територията на страна от Европейският съюз. Установено е за това лице, че е подало множество сигнали освен за обекти на територията на България, но и до различни европейски институции. Действаме с партньорските служби по установяване на неговото местонахождение\", каза още той. „В България назад във времето са водени досъдебни производства по същия повод. Той много такива сигнали е подавал. Това деяние е наказуемо и по Наказателния кодекс, и по Закона за тел. 112. В НК има предвидено наказание лишаване от свобода, а в Закона за тел. 112, когато са мобилизирани службите за реагиране, глобата е доста сериозна – тя е от 10 000 до 20 000 лв., и може да се търси обезщетение за причинените вреди и направените разходи от службите. Страната е в ЕС. Към този момент няма да го обявяваме, тъй като все още не е задържан. Действаме в тесен контакт с партньорските служби“, заяви ст. комисар Иванов. По думите му 45-годишният мъж подава сигнали не само на територията на България, а и до най-различни европейски институции. „Последният пример е ЕК. Той от доста време не е на територията на България. Имаме конкретна информация, че е на територията на дадена страна. Просто умишлено не искам да я споменавам. Нека колегите да си свършат работата. Човек, който подава множество такива сигнали, можем само да гадаем каква му е мотивацията – дали има някакво психическо заболяване, или друга цел. Не може така лесно да се подават такива сигнали, защото това внася напрежение сред гражданите, вкарва се огромен ресурс от службите за сигурност“, допълни той и уточни, че при всеки един сигнал са длъжни да реагират. „Има разписана процедура. Действат много служби, много ресурс се разходва. В последно време на аерогара „София“ е подал 3 сигнала, вчера за НДК имаше 2 сигнала, за Народно събрание – 1. Общо взето сигналите се подават на телефони, които са общо достъпни в Интернет“, каза още Ивайло Иванов.", "date": "2018.01.13", "title": "СДВР: Българин в чужбина е подал фалшивите сигнали за бомби в София (Обновена)"}
{"url": "https://www.24chasa.bg/novini/article/6661016", "text": "Карабинерите от Милано заведоха дело срещу 36-годишна българка затова, че застрашава сигурността на хората, разхождайки опасни животни. Българката разхождала с каишка в центъра на Милано пустинен рис каракал, съобщиха италианските медии. Това е хищен бозайник от семейството на котките, известен още като червена котка. От 1996 г. в Италия е забранено отглеждането на подобни животни в градовете. За пръв път българката, която описват като елегантна блондинка, била видяна на разходка с риса в градините „Монтанели” през ноември. Снимка на жената с риса, направена от минувач, бързо обиколи социалните мрежи, попадайки и в полезрението на общинската управа. Кметството лансира апел към гражданите в мрежите да му помогнат да открие рисът, тъй като е опасен хищник. Тези дни карабинерите отнеха риса от собственичката му, която го отглеждала в апартамент в центъра на Милано. Там бил оставян на свобода. Българката съобщила, че ще обжалва решението на италианските власти. Според нея в родината й отглеждането на подобни животни не е забранено. Рисът бил роден през май в Белгия, но българката го купила в Чешката република за 10 000 евро. В момента рисът се намира във ветеринарна клиника в Милано, след което ще бъде поверен на център, оторизиран да отглежда опасни животни. Кметството на Милано публикува съобщение, в което благодари на гражданите, които са му помогнали да открие опасния рис.", "date": "2018.01.13", "title": "Българка разхожда с каишка каракал в Милано, отнеха й го"}
{"url": "https://www.24chasa.bg/novini/article/6661023", "text": "\"Малко бях учуден от тази спешна реакция, непосредствено след празниците, толкова категорична. Само до преди един месец позицията на Съвета на ПЕС чрез гласуване по резолюцията, където има изречение текст \"подкрепяме Истанбулската конвенция\", е подкрепена от БСП\". Това заяви президентът на ПЕС Сергей Станишев преди началото на заседанието на Националния съвет на БСП, което започва в този час на \"Позитано\" 20. Тема на заседанието ще е Истанбулската конвенция, която вече бе внесена в парламента от правителството. В началото на годината Изпълнителното бюро на БСП се обяви против приеманието на конвенцията, а Станишев, като евродепутат и президент на ПЕС я подкрепя. Една четвърт от българките са подлагани на насилие под една или друга форма. Въпросът с насилието над жените не търпи отлагане, категоричен бе Станишев. Това е много сериозен въпрос, но за съжаление в България дебатът по Истанбулската конвенция абсолютно се изкриви, допълни Станишев. Той обясни, че са измислени или силно преувеличени страховете или интерпретациите на конвенцията. изместват истинския проблем с насилието над жените. Само през последната година 3 жени бяха убити от техните партньори след многократни оплаквания за насилие, даде още примери Станишев. Разбирам дискусията , тревогите в българското общество, но трява да разберем и общия политически контекст. Тези неща, които се казват за конвенцията, просто ги няма, допълни президентътна ПЕС. Той обясни, че спорното понятие социален пол е превод на понятието джендър. То е много широко разпространено, бих казал общоприето, в него се обясняват социално, културно определените роли на двата пола мъже и жени, обясни Станишев. \"Това е концепция развита още преди десетилетия и е в голяма степен общо приета. Има стереотипи и разбирания различни в различните общества за това какво трябва да бъде поведението на една жена и на един мъж, тяхната йерархия в обществото. Това се трупа от хилядолетия, но има динамика - преди един век жените не са можели да гласуват и това е било традиционното разбиране за ролята на женския пол. И досега съществуват стереотипи, които казват, че жената трябва да си стои вкъщи и да готви, а мъжът й едва ли не да бъде неин собственик\", коментира Станишев. Президентът на ПЕС попита дали има друга страна в Европа, в която да има такъв спор. И сам си отговори: Не съм чул. Затова съм изразил пред ръководството на партията моята тревога и загриженост и ще я споделя и пред Националния съвет на БСП, каза Станишев.", "date": "2018.01.13", "title": "Станишев: Учудва ме позицията на БСП за  Истанбулската конвенция (Обновена)"}
{"url": "https://www.24chasa.bg/novini/article/6661032", "text": "Въжето е замръзнало вследствие на рязката промяна на температурата. Това съобщи за „Фокус“ изпълнителният директор на „Витоша ски“ Костадин Костадинов,  „Въпреки, че е пуснато да се върти, толкова лед се е образувала по него, че въжето се приплъзва и не може да задвижи механизма. В кабинките на лифта няма хора, изтеглени са“, поясни Костадинов. По думите му подобно нещо се случва много рядко. „Това се случва веднъж на 15 години. Причината е рязката промяна на температурата. Действаме в момента, каквото можем да направим, го правим. Понякога срещу природата не може да се действа“, обясни Костадинов.", "date": "2018.01.13", "title": "Въжето на лифта \"Симеоново - Алеко\" замръзна заради промяната в температурата"}
{"url": "https://www.24chasa.bg/novini/article/6661041", "text": "Евентуалното излизане на САЩ от ядреното споразумение с Иран ще нанесе вреда върху режима на неразпространение на ядреното оръжие, посочи днес руският заместник-министър на външните работи Сергей Рябков, цитиран от ТАСС. Тръмп заяви снощи, че ще удължи замразяването на санкциите срещу Иран за последен път, за да даде на Вашингтон и европейските му съюзници възможност да поправят \"ужасните дефекти\" на иранското ядрено споразумение от 2015 г. чрез допълнително споразумение, предаде БТА. Перспективите за излизането на САЩ от споразумението за Иран ще нанесат много сериозен удар върху системата за международно договаряне и укрепване на режима за неразпространение на ядрено оръжие, посочи Рябков. Ядреното споразумение с Иран беше подписано през 2015 година от САЩ по време на управлението на бившия американски президент Барак Обама, както и от Иран, Китай, Русия, Великобритания, Франция и Германия. То предвижда Техеран да може да използва ядрените си мощности за мирни цели, но без да разработва ядрени оръжия. В замяна бяха отменени икономическите санкции срещу Иран.", "date": "2018.01.13", "title": "Москва: Излизането на САЩ от ядреното споразумение ще нанесе вреда"}
{"url": "https://www.24chasa.bg/novini/article/6661044", "text": "Турция няма да приеме \"привилегировано партньорство\" с Европейския съюз, заяви министърът за ЕС на Турция Йомер Челик, цитиран от \"Хюриет дейли нюз\". \"Ако ни бъде предложено привилегировано партньорство, ние няма дори да го обмислим, а просто ще го отхвърлим\", каза Челик пред телевизия Хабертюрк. Германски политици наскоро предложиха \"привилегировано партньорство\" за Турция като алтернатива на пълноправното й членство в Общността, предаде БТА. \"Никой не може да предложи второкласен статут на Турция в отношенията й с ЕС\", каза Челик, като изтъкна, че страната му има ясна позиция по този въпрос. Министърът критикува също така Йоханес Хан, комисаря, който отговаря за разширяването на ЕС. \"Въпреки, че е европейски комисар за разширяването, той иска да прекъсне отношенията между Турция и ЕС\" заяви Хан. Турция подава кандидатурата си да се присъедини към предшественика на ЕС - Европейската икономическа общност, още през 1987 г. Преговори за членство в ЕС тя започва през 2005 г., но към момента те са в пълен застой. Досега страната е отворила 16 от общо 35 преговорни глави, като само една е завършена. Челик изрази очакването на Анкара да отвори и глава 23, която се отнася до правосъдие и основни права, а също и глава 24 за справедливост, свободи и сигурност.", "date": "2018.01.13", "title": "Турция: Няма да приемем \"привилегировано партньорство\" с ЕС"}
{"url": "https://www.24chasa.bg/novini/article/6661268", "text": "Бреговата охрана на Индия съобщава, че четирима души са загинали при падането на хеликоптер в Арабско море, недалеч от град Мумбай, предава Интерфакс. На борда са се намирали петима сътрудници на индийската петролна и газова компания, както и двама пилоти, предаде \"Фокус\". Възможно е броят на загиналите да се увеличи в сравнение с първоначално обявения. Операцията по издирване продължава. Хеликоптерът е изчезнал 15 минути след излитането си, преминавайки около 30 морски мири от крайбрежието.", "date": "2018.01.13", "title": "Хеликоптер падна в Арабско море, четирима загинаха"}
{"url": "https://www.24chasa.bg/novini/article/6661278", "text": "Китайските власти са открили черната кутия и още две от телата на изчезналите моряци от екипажа на иранския петролен танкер, съобщава AFP.  като от тогава морският съд, превозващ над 136 хил. тона петрол, е обхванат от пламъци, предаде \"Фокус\". Двете тела са открити в неспусната във водата спасителна лодка в събота, след като четирима спасители, екипирани със специални маски и кислородни бутилки са се качили на борда на танкера. Спасителите също така са успели да открият черната кутия на кораба, но опитите да претърсят по-голямата част от борда са се сблъскали с неуспех, тъй като заради пожара температурата на някои места достига до 89 градуса по целзий. Целият екипаж от 32 души се намира в неизвесност след инцидента. Тялото на един от тях бе намерено в началото на тези седмица.", "date": "2018.01.13", "title": "Откриха още две тела и черната кутия на иранския петролен танкер край Китай"}
{"url": "https://www.24chasa.bg/novini/article/6661284", "text": "Близо триста килограма хероин са били заловени от властите в окръг Коджаели, Северозападна Турция, предаде турската частна телевизия НТВ. Във връзка със случая са задържани трима души. Екипи на полицията за борба с наркотрафика са предпрели операция въз основа на сведения, че от Източна Турция ще бъде транспортиран наркотик към Истанбул, предава БТА.  В резултат на техническо и физическо проследяване екипите са установили регистрационните номера на автомобила, който е щял да бъде използван за превоза. Автобусът е бил спрян на магистрала в Коджаели, а в отделение на тавана са били открити двеста шейсет и четири килограма хероин.", "date": "2018.01.13", "title": "Иззеха близо 300 кг. хероин от автобус в Турция"}
{"url": "https://www.24chasa.bg/novini/article/6661290", "text": "Турският президент Реджеп Тайип Ердоган намекна днес за възможна военна операция на Турция в Африн и Манбидж, Северна Сирия, \"ако терористите не се изтеглят до седмица\", съобщава \"Хюриет дейли нюз\". \"В Манбидж, ако не удържат на обещанията си, ще поемем нещата в свои ръце, докато не останат никакви терористи. Ще видят какво ще направим след около седмица,\" каза Ердоган. \"Ако терористите в Африн не се предадат, ние ще ги разбием\", добави той. Ердоган говори на конгрес в Елязъг, Източна Турция, на своята Партия на справедливостта и развитието, предава БТА.  Президентът каза, че Турция ще извърши военна операция в Африн, ако бойците на сирийските кюрдски Сили за защита на народа (СЗН) не се изтеглят, като добави, че Турция е много разочарована от САЩ, които по думите му не са спазили обещанията си. \"САЩ изпратиха 4900 камиона оръжие в Сирия. Знаем го. Не това правят съюзниците\", заяви той. \"Знаем, че са изпратили 2000 самолета, пълни с оръжие\", добави Ердоган. Турският лидер се закани, че Турция ще прочисти границата си с Ирак от \"терористи\". По думите му СЗН се опитват да създадат \"терористичен коридор\" по на южната граница на Турция. \"С операция Ефратски щит ние пресякохме терористичния коридор право в средата. Поразихме ги една нощ внезапно. С операция в Идлиб ще разрушим западния фланг\", каза Ердоган, визирайки Африн.", "date": "2018.01.13", "title": "Ердоган: Ще поемем нещата в свои ръце, докато не останат никакви терористи"}
{"url": "https://www.24chasa.bg/novini/article/6661340", "text": "Истанбулската конвенция не е обвързана по никакъв начин със спекулата за третия пол и семейното законодателство. Това каза в интервю за \"Фокус\" евродепутатът от ГЕРБ/ЕНП Андрей Ковачев. Той подчерта, че конвенцията касае единствено случаите на домашно насилие и защита на нежния пол. „Фалшивите новини и това, че някои хора си правят изводите от заглавията в медиите, водят до разпространяването на тази фалшива психоза. Конвенцията няма нищо общо с другите теми. Другите теми също все пак се дебатират от страните в Съюза, но пак казвам – Истанбулската конвенция няма нищо общо с дебата, който се проведе.“ Андрей Ковачев направи уточнението, че Истанбулската конвенция не е конвенция на ЕС, а на Съвета на Европа, която е била ратифицирана с огромно мнозинство от ЕП. Той изрази надежда, че депутати ще се запознаят по-отблизо с конвенцията преди да започнат обсъжданията и в българския парламент.", "date": "2018.01.13", "title": "Андрей Ковачев: Истанбулската конвенция не е обвързана със спекулата за третия пол"}
{"url": "https://www.24chasa.bg/novini/article/6661353", "text": "„От днес, 13 януари 2018 г., влиза в сила европейската директива за платежните услуги, която прави онлайн плащанията по-евтини, лесни и сигурни. Отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с онлайн плащане“, заяви българският евродепутат от ГЕРБ/ЕНП Ева Майдел, която работи по директивата в комисията по парични и икономически въпроси на Европейския парламент. Това съобщиха от пресцентъра на ГЕРБ.  „Директивата е нагледен пример за по-голямата полза в някои случаи да има законодателство на европейско ниво, отколкото на национално. Всеки, който е запазвал онлайн хотел или кола под наем е изпадал в ситуация, в която накрая плаща повече, от колкото е показано на уебсайта. Това вече няма да се случва и потребителите ще виждат крайната цена преди да платят. Освен това, всеки ще може да изисква обратно средства, които са напуснали сметката му с директен дебит, например за битови сметки или фиксирани месечни плащания като наеми и т.н. в рамките на 8 седмици и търговците ще са длъжни да ги върнат безусловно.“ допълни Майдел. Други аспекти, които третира директивата за платежните услуги, са даването на правна сигурност и рамка за всички иновативни компании, използващи финансови технологии (Финтех), които вече могат да се конкурират с банките на равни начала.", "date": "2018.01.13", "title": "Ева Майдел: От днес онлайн плащанията стават по-евтини и сигурни"}
{"url": "https://www.24chasa.bg/novini/article/6661368", "text": "Чешкият президент Милош Земан води на първия тур от президентските избори с около 42 процента от гласовете. Това показват първи резултати от преброяването на подадените бюлетини от малко над 50 на сто от изборните секции, съобщиха световните агенции. Втори е Иржи Драхош, прозападен учен, с 25 процента, значително пред останалите седем претенденти за президентския пост. Ако победителят в първия тур не вземе над 50 процента от вота, двамата кандидати с най-много гласове ще премерят сили на балотаж, който също като първия тур ще продължи два дни и е насрочен за 26-27 януари, предаде БТА.  Основни теми в предизборната кампания на Земан бяха противопоставяне на миграцията и критики срещу Европейския съюз. Мнозина го смятат за проруски. Шестдесет и осем годишният Драхош е нов в политиката. Той казва, че иска да намали поляризацията в чешкото общество. Чехите едва за втори път избират пряко своя държавен глава. Преди това президентът - до голяма степен церемониален пост - беше избиран от парламента.", "date": "2018.01.13", "title": "Милош Земан води на първия тур от президентските избори в Чехия"}
{"url": "https://www.24chasa.bg/novini/article/6661375", "text": "Седем души са ранени при взрив в албанския град Шкодра, случил се около 10:30 часа сутринта местно време, съобщава Albanian Daily News. Полицията подозира, че експлозията е била опит за убийството на местния бизнесмен Лулзим Кула. Контролни проверки се извършват в целия град, както и по изходите на Шкодра, с цел да се залови извършителят. Към момента няколко души са задържани във връзка с взрива, предава \"Фокус\". Двама от ранените се намират в тежко състояние и са транспортирани до близка болница.", "date": "2018.01.13", "title": "Седем ранени при взрив в Албания, подозират нападение срещу бизнесмен"}
