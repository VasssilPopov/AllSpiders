{"url": "https://www.24chasa.bg/novini/article/7721284", "text": "16-годишно момче с елтротинетка беше блъснато от кола на столичния бул. “Васил Левски” в понеделник следобед, видя репортер на “24 часа”. Ученикът от руската гимназия отключил модерното градско возило минути преди инцидента. Тръгнал с тротинетката по ул. “Аксаков”. Вместо да мине през подлеза на университета, който е наблизо, той тръгнал да пресича натоварения булевард с 6 платна, за да отиде в парка при паметника на Съветската армия. В този момент колите потеглили. Първата успяла да заобиколи нарушителя, но втората го бутнала. Момчето паднало на земята. Сигнал за инцидента е подаден на тел. 112 в 15,30 ч. Линейка откарала ученика в “Пирогов”. Разминал се само със счупен крак. ", "date": "2019.10.21", "title": "Кола блъсна 16-годишен ученик с елтротинетка в София"}
{"url": "https://www.24chasa.bg/novini/article/7721005", "text": "Тасманийският тигър, известен още и като тасманийски вълк, е животно с ивици в задната част на тялото си, за което се смята, че е изчезнало през 1936 година. Бенджамин - последният екземпляр от вида, умира тогава в зоопарк на австралийския остров Тасмания. От 2016 година обаче все повече хора казват, че са видели тасманийски тигър на острова. До момента са получени поне 8 сигнала, коментира stern.de. Сега учените искат да разберат какво стои зад мистерията. Тасманийското министерство на околната среда публикува сигналите в документ. Първият сигнал е от 2016 г., последният - от 15 август 2019 г. От тогава се спекулира, че поне един тасманийски тигър вероятно все още е жив. Очевидците са най-вече туристи. Двама от тях казват, че са наблюдавали животното през февруари 2018 г. в продължение на 12-15 секунди. \"Беше с ивичеста и твърда опашка, както и с ивици на гърба си. По-голямо е от лисица, но по-малко от немска овчарка\", разказват те. И двамата са 100% сигурни, че са видели тасманийски вълк. Други казват, че животното, което са видели, е с размери \"между домашна котка и лабрадор\". През юли мъж в южната част на острова открива отпечатък от лапа, който съотвества на отпечатък на \"тасманийски тигър\". От изчезването си през 1936 година животното придобива култов статус на острова, съпоставим с отношението към чудовището от Лох Нес в Шотландия. Тасманийските вълци на острова драстично намаляват през 19-и век, след като правителството дава парични награди за всяко убито животно от вида. Целта била да се опазят овцете. Днес препарирани животни могат да се видят в различни музеи. Бенджамин - последното оцеляло животно, се намира в Художествената галерия на Музея в столицата на острова Хобарт.", "date": "2019.10.21", "title": "Тасманийският тигър, изчезнал през 1936 г., все по-често е забелязван от туристи на острова (Видео)"}
{"url": "https://www.24chasa.bg/novini/article/7721084", "text": "Стартира поетапното строителство на 13,4 км от път I-1 (E-79) Мездра – Ботевград, лот 2 от км 161 до км 174. Днес изпълнителят започна подготвителните дейности за обезопасяването на обекта, поставянето на знаци, премахване на горния хумусен слой и т. н. Всички дейности, които ще се извършват през следващите дни, са встрани от настоящото пътно платно и няма по никакъв начин да възпрепятстват трафика, съобщиха от пресцентъра на АПИ. Изграждането на направлението Видин - Ботевград /167 км/ започва от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Изпълнител на лот 2 е ДЗЗД „МБ ЛОТ 2-2019“, с участници: „Европейски пътища“ АД, „Водно строителство-Благоевград“ АД и Вахостав-СК, а.с. Стойността на договора е 266 975 906.88 лв. с ДДС. Строителният надзор ще осъществява „МБ КОНСУЛТ“ ДЗЗД, в което са: „КОНТПАС“ ЕООД, „СТРОЛ – 2000“ АД, „ЕН АР КОНСУЛТ“ ЕООД, „ПЛАН ИНВЕСТ ПЛОВДИВ“ ЕООД и „АРИБАЛ“ ООД. Техният договор е за 2 316 600 лв. с ДДС. За лот 1, който е 19,3 км (от км 174 до км 194), има подписан договор за строител и надзор. Изпълнител е Обединение „ГЕОПЪТ ЛОТ 1“, с участници: „Геострой“ и „Пътстрой-92“. Стойността на договора е 159 599 936, 26 лв. с ДДС. Строителният надзор е възложен на ДЗЗД „Мездра Консулт“, в което са: „Трансконсулт – БГ“ ООД и „Рутекс“ ООД. Техният договор е за 1 476 000 лв. с ДДС. Строителните работи и на този лот също започнаха. Пътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, което е с по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Предвидено е построяването на селскостопански надлези, площадки за отдих и т. н. За първи път при изпълнението на обществените поръчки за строителство на пътя ще се приложи нова схема на плащане, която предвижда цялата стойност на договора да се разплати на изпълнителя след завършване на обекта и има издадено разрешение за ползване на новопостроения пътен участък. Целта е изпълнителите да работят максимално мобилизирано и да завършат обекта качествено и в кратък срок. Направлението Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.10.21", "title": "Започна строителството на участък от пътя Мездра - Ботевград"}
{"url": "https://www.24chasa.bg/novini/article/7721088", "text": "Мнозинството в Европейския парламент настоява евродепутатите да се произнесат последни по постигнатите промени в споразумението за оттеглянето на Великобритания от ЕС. Това съобщиха на пресконференция преди началото на сесията на ЕП в Страсбург представители на различни политически групи. Дневният ред на сесията предвиждаше утре евродепутатите да обсъдят въпроса и се очакваше те да гласуват последните текстове. ЕП днес припомни, че желае да бъде последният във веригата на утвърждаване на постигнатата договореност, като преди това бъде изяснено становището на мнозинството от депутатите в британския парламент, съобщава БТА. ЕП е готов да свика извънредна сесия следващата седмица, за да гласува новите текстове и ако междувременно тези текстове са били подкрепени от британските депутати. По думите на представители на ЕП въпросът за свикването на извънредна сесия е чисто политически, а от организационна гледна точка няма никакви пречки, за да бъдат текстовете гласувани преди 31 октомври. Очаква се решението как да се действа да бъде взето по-късно тази вечер на заседание на ръководството на ЕП.", "date": "2019.10.21", "title": "ЕП иска да се произнесе последен по споразумението с Лондон"}
{"url": "https://www.24chasa.bg/novini/article/7721115", "text": "„Скъпи жители на Свиленград, благодаря ви, че отделихте от времето си, за да се видим и да ви отговорим на въпросите, които ви вълнуват. В Свиленград има нерешени проблеми, но най-голямата ни тревога е за обезлюдяването и демографската криза. Нашият кмет и общински съветници ще подпомагат младите хора чрез стипендии от общината, за да учат, но след това да се върнат и да работят тук, ще има помощ на младите семейства с безплатни детски градини и ясли и осигуряването им с общински жилища”, заяви лидерът на БСП Корнелия Нинова в Свиленград, където беше за да подкрепи кандидата за кмет Стамо Димитров, съобщиха от пресцентъра на БСП. „Той е млад, успял човек, баща на три деца. Беше активен и като общински съветник, сигурна съм, че и като кмет ще продължи да работи за вас”, обясни Нинова. „Трябва да направим общи усилия. Демографската катастрофа не е партиен въпрос. Това е национален въпрос”, допълни тя. Нинова обясни, че от левицата са подготвени мерки и за възрастните хора - специален социален общински пакет. „ За трети път предложихме в парламента преизчисляване на всички пенсии на пенсионерите. Само така може да се реши проблемът с бедността на възрастните хора”, обясни лидерът на БСП. Корнелия Нинова припомни статистиката от преди няколко дни, която гласи, че в страната близо 2 милиона живеят под прага на бедност и от тях милион и половина са пенсионери. Тя коментира, че Свиленград и регионът са много благоприятни за развитие на земеделието : „За една държава е важно да развива производството и земеделието. Затова поздравявам Стамо Димитров за инициативата- като кмет да открие общинска земеделска борса, на която земеделските производители да реализират продукцията си”. Тя даде за пример Румъния, която създаде предприятие за изкупуване и преработка на собствената земеделска продукция. „Ще помогнем на национално равнище с всички законадателни мерки, за да стимулираме родното производство и земеделие. Нашите кандидати тук поемат ангажимент да намалят местните данъци и такси на фирми, които инвестират в производство в региона. За да дойдат инвеститори, е нужно да им се създадат условия. Поздравявам колегите от Свиленград, че няма да продават общински имоти. Те трябва да се инвестират заедно с фирмите в общи производства, за да има и приходи за общината и да се равива икономиката”, завърши Корнелия Нинова. По време на срещата Нинова връчи членски карти на новоприетите социалисти.", "date": "2019.10.21", "title": "Корнелия Нинова: Демографската криза не е партиен, а национален въпрос"}
{"url": "https://www.24chasa.bg/novini/article/7721120", "text": "І. МЕТЕОРОЛОГИЧНА ОБСТАНОВКА: През нощта ще бъде предимно ясно и тихо, като след полунощ над източните райони отново ще се образува ниска облачност или мъгла. Преобладаващите минимални температури ще са между 6° и 11°, по-високи по Черноморието. Утре ще е слънчево, преди обяд в източните райони - мъгливо. Ще се появи слаб североизточен вятър. Максимални температури между 22° и 27°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; Движението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; Движението от км 5+300 до км 5+900 посока София се осъществява в една лента поради ремонтни дейности на асфалтовата настилка. Ограничено е движението в активната лента, като движението се осъществява в изпреварващата. Срок до 22.10.2019 г. Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.; Движението се осъществява двупосочно в една лента на път АМ Струма на км 72+900 по посока на движение Благоевград – София в работен участък от 50 метра,поради кратковременни ремонтни работи. до 22.10.2018 год. ;.Сигнализирано с пътни знаци .; ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-907: Движението по път III-907 км 0+000 до км 24+000 в участъка „Босна –Папазова нива“ движението се осъществява с повишено внимание поради полагане на асфалтова настилка . Участъка е сигнализиран с пътни знаци.Срок: до 28.10.2019г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; Път III-842: Движението по път III-842 Юндола – Голямо Белово от км 10+000 до км 21+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 22.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 23.10.2019 г.; Път ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.10.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.11.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок 25.10.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.21", "title": "Вижте състоянието и ограниченията по пътищата за вторник"}
{"url": "https://www.24chasa.bg/novini/article/7719324", "text": "Драмата с новия завод на “Фолксваген” не спира. Уж всичко беше ясно още в началото на лятото, уж всичко беше уточнено и договорът с Турция подготвен за подписване – но нищо не се случи. Надзорният съвет всеки път отлага решението и всеки път има нови и нови аргументи за отлагане – от човешките права, отмяната на резултатите от местните избори, през отнемането на независимостта на централната банка, операцията в Сирия и т.н. И това едва ли ще са последните подобни развития. Когато се прави дългосрочна инвестиция, има необходимост от сигурност и устойчивост. Неслучайно договорът с Турция се отлага точно от надзорния съвет на “Фолксваген” – там са представителите на акционерите, които точно имат най-голям интерес да се грижат за дългосрочния интерес. Изпълнителните директори идват и си отиват, те повече мислят за краткосрочните финансови показатели. Надзорът е с по-стратегическа насоченост и засега явно няма необходимата увереност, за да подпише договора. Което дава определени шансове на България. Разбира се, други страни от региона също искат да се възползват от ситуацията и да привлекат новия автомобилен завод. Румъния веднага поиска да възобнови преговорите, но проблемът е, че страната няма правителство. Коалиционното правителство на Виорика Дънчила беше свалено с вот на недоверие, а ново правителство все още няма. В момента дори няма кой да издигне кандидат за еврокомисар на Румъния – президентът на страната твърди, че отиващото си правителство няма право да номинира еврокомисар, но самото правителство не е съгласно с това тълкувание. Заради липсата на еврокомисари от Румъния, Франция и Унгария се отложи влизането в длъжност на цялата Европейска комисия. Във всеки случай политическата ситуация в Румъния е сложна, което означава, че на този етап няма кой да води преговори и да поема дългосрочни ангажименти при евентуални преговори с “Фолксваген”. От друга страна, “Фолксваген” е все повече притискан от срокове и няма много време за нови процедури и нови преговори. Програмата предвижда през ноември 2019 г. окончателно да е избрана площадка за автомобилния завод и веднага да започне строителството, за да може производството да влезе в експлоатация през 2022 г. Ако се спазват сроковете, най-голям шанс имат сегашните водещи кандидати – Турция и България. Нови кандидати може да се допуснат само при отлагане на сроковете. Съответно на този етап България е с по-добри шансове от други страни като Румъния. Междувременно миналата седмица се състоя първото съвместно заседание на правителствата на Франция и Германия след подписването на договора от Аахен. В общата декларация след заседанието се подкрепя въвеждане на “въглеродно мито” при внос от трети страни, ако те не спазват екологичните стандарти. Подобна политика може да е проблем за евентуален завод в Турция, макар засега това да са само декларации, далече от законодателна инициатива. Наскоро редица влиятелни представители на Европейския парламент – включително Манфред Вебер от най-голямата парламентарна група на ЕНП, и Райнхард Бютикофер, председател на Европейската партия на зелените – повдигнаха въпроса за непозволена държавна помощ, предоставена от Турция за новия завод на “Фолксваген”. При това положение въпросът не може да се неглижира. Ако ЕК излезе с негативно решение, целият смисъл на инвестицията в Турция се загубва – “Фолксваген” избра Турция именно заради щедрите държавни субсидии. Но те са незаконни тъкмо защото са щедри. Нека припомним, че новата ЕК все още не е гласувана в Европарламента, а там България има гласове, за разлика от Турция, която не е член. През юли новият председател на Европейската комисия Урсула фон дер Лайен беше избрана с 383 гласа при 374 минимално необходими за избора. С други думи, говорим за мнозинство от около 10 гласа. А българските гласове в европарламента са 17. Без българските гласове нямаше да бъде избрана. Вероятно и в гласуването за комисията България ще има решаващ глас. Съответно страната може да поиска ангажименти от новата комисия да не допуска заводи да напускат Европа заради незаконни практики. Това не е важно само заради завода на “Фолксваген” – при него така или иначе нещата са на финална фаза. Но е важно за множество бъдещи инвестиционни проекти, каквито ще има много. След успеха на електрическите автомобили “Тесла” сега всички световни компании започват да преминават към електрически автомобили. А електрическите автомобили имат нужда от батерии, много батерии. “Фолксваген” обяви, че се нуждае от 150GWh мощности за батерии в Европа до 5 години. Това означава, че производителите на батерии ще трябва да изградят много нови заводи, които са капиталоемки и всеки от тях е над милиард евро и повече. Заводите за батерии са само един пример. Ще има и много други възможности, поради което е важно натрупаният опит при работата с “Фолксваген” да се запази и да се използва за следващите проекти. Трябва да запазим и добри отношения с “Фолксваген”, дори да загубим надпреварата, защото ще има и нови възможности. В крайна сметка принципът е прост – ако кандидатстваме за 10 големи завода, може да вземем 2-3 и това ще е успех. Ако не кандидатстваме, нищо няма да вземем.", "date": "2019.10.21", "title": "“Фолксваген” - България още е в играта"}
{"url": "https://www.24chasa.bg/novini/article/7721139", "text": "Министърът на земеделието, храните и горите Десислава Танева посети Добрич по покана на кандидата за кмет на ГЕРБ-СДС Надежда Петкова. „С удоволствие дойдох при Вас” – каза Танева. „Пазарът на труда страшно се промени във времето. Да задържиш хора с експертиза и възможности е трудно за държавните и общинските структури, те отиват в частния бизнес” – добави министърът. Тя имаше среща и със земеделски производители, обсъдени бяха Общата селскостопанска политика на ЕС, както и проблеми на Добричка област.", "date": "2019.10.21", "title": "Танева в Добрич: Държавните и общинските структури се управляват трудно откъм кадрите"}
{"url": "https://www.24chasa.bg/novini/article/7721158", "text": "Четирима работници паднаха от срутил се покрив в чепеларското село Орехово. \"Те поправяли стрехата на къщата. По време на работа са счупила и четиримата полетели надолу. Къщата е двуетажна\", обясни директорът на старши комисар ОДП-Смолян Николай Димов. Мъжете са паднали от порядъка на 7-8 метра височина. \"Чиста трудова злополука, не знам дали имат трудови договори. Работниците са ремонтирали покрива на двуетажна къща на двама братя, които живеят в Пловдив. Трима от работниците са от Чепеларе, а един от Орехово\", каза кмета на селото Павлина Петкова. Пострадалите са на възраст между 50 и 60 години, били скупчени от едната страна и ковали челна дъска, когато пропада покрива. Транспортирани са до болницата в Смолян. \" И четиримата са в добро общо състояние. Прегледани са от травматолог, който установи че нямат счупено. В адекватно състояние са, разговарят. Единият е с натъртвания и е настанен в хирургията за наблюдение\", съобщиха от Спешния център към МБАЛ-Смолян. По случая е образувано е досъдебно производство, водят се разследвания за конкертните причини, които са предизвикали инцидента, заяви старши комисар Димов.", "date": "2019.10.21", "title": "Четирима строители паднаха от срутил се покрив в родопско село"}
{"url": "https://www.24chasa.bg/novini/article/7721183", "text": "Окръжният съд в Ловеч определи мярка за неотклонение \"домашен арест\" на 59-годишния Валентин Василев.  На излизане от съда Василев бе посрещнат с аплодисменти от граждани, негови съселяни и познати, дошли да го подкрепят. Те са инициирали и подписка в негова защита, като до момента са събрани над две хиляди подписа, които ще внесат в съда при започване на делото срещу него, предаде БТА. Прокуратурата на днешното заседание поиска най-тежката марка за неотклонение - \"задържане под стража\". Съдът прие, че от събраните до момента писмени и гласни доказателства може да се направи извод за евентуална съпричастност на Василев в извършването на престъплението, за което е обвиняем, и за което се предвижда от 10 до 20 години лишаване от свобода. Според мотивите на съда обаче не е налице втората предпоставка за искане на най-тежката мярка, а именно, че ще се укрие или извърши друго престъпление. Стана ясно, че не е осъждан, работи, има висше образование, семеен с 5-годишно дете, с положителни характеристични данни. Съдът взе под внимание е факта, че след извършване на деянието, Василев сам се е обадил на органите на реда. В съдебната зала той разказа как се е стигнало до убийството, което, според него, не е било умишлено, а при самозащита, тъй като е бил нападнат от пострадалия и семейството му, след молба да намалят силната музика. Разпитана бе и съпругата на обвиняемия Даниела Василева. Тя посочи пред медиите, че след инцидента е била заплашвана няколко пъти от семейството на Борисов. Кметът на село Лисец Пламен Върбановски заяви пред съда, че близките на потърпевшия живеят в селото от няколко месеца и срещу тях има много оплаквания от местните жители. \"Не съм застрелял нарочно човека, просто беше самоотбрана, той искаше да влезе в къщата при детето ми\", заяви на излизане от съдебната зала Василев. \"Дано излезе истината наяве. Аз не съм искал въобще да стрелям по него, те тръгнаха, има го на видеозапис, ще го видят разследващите. Нека оставим прокуратурата да си свърши работата. Не искам да давам оценки за никого\", каза още той. Окръжна прокуратура - Ловеч може да обжалва мярката за неотклонение в тридневен срок пред Апелативния съд във Велико Търново.", "date": "2019.10.21", "title": "Пуснаха под домашен арест обвинения за убийството в Лисец, 2000 се подписаха в негова защита"}
{"url": "https://www.24chasa.bg/novini/article/7721202", "text": "Най-малко 55 слона са умрели от глад в най-големия национален парк в Зимбабве през последните два месеца, тъй като голямата суша принуждава животните да търсят храна и вода в съседни райони, предаде Асошиейтед прес, цитирана от БТА. \"Проблемът е реален, а ситуацията - ужасна\", заяви говорител на местната служба за националните паркове. Става въпрос за най-голямата суша в страната от години. Тъй като се отдалечават от природните паркове в Зимбабве, животните унижожават реколтата и понякога убиват хора. Говорителят поясни, че тази година са били убити над 20 души. Пренаселването с животни в националния парк Хванге допринася за унищожаване на растителността. \"Там обикновено живеят 15 000 слона, но в момента броят им е около 53 000\", отбеляза говорителят.", "date": "2019.10.21", "title": "55 слона са умрели от глад през последните два месеца в Зимбабве"}
{"url": "https://www.24chasa.bg/novini/article/7721209", "text": "От ОД на МВР в Търговище издирват по молба на близките 15-годишно момиче от Търговище. Йорданка Радостинова Иванова е в неизвестност от 16 октомври т.г, когато е напуснала дома си, съобщават от дирекцията. Момичето е високо 150 см, с кафяви очи и среднодълга тъмна коса. Било е облечено със сиви дънки и бяло яке, носело е черни маратонки. Умоляват се гражданите, които разполагат с информация за издирваната, да сигнализират, при гарантирана анонимност, на тел. 112 или на тел. 0601/60460 в оперативната дежурна част на Районното полицейско управление в Търговище.", "date": "2019.10.21", "title": "Издирват 15-годишната Йорданка Иванова от Търговище"}
{"url": "https://www.24chasa.bg/novini/article/7721217", "text": "Български граждани на 38 години е загинал в пътна катастрофа тази сутрин в района на кипърския град Пафос, съобщава в. \"Сайпръс мейл\", цитиран от БТА. Ванът, който българинът управлявал, се блъснал челно в друго превозно средство, идващо от отсрещната посока. Катастрофата е станала около 9 часа сутринта на пътя между селата Архимандрита и Куклия. И двамата шофьори са откарани в болница в град Пафос. Водачът на вана, който транспортирал колети, починал от раните си в болницата. Другият шофьор е със сериозни наранявания, но няма опасност за живота му.", "date": "2019.10.21", "title": "Българин загина при катастрофа в Кипър"}
{"url": "https://www.24chasa.bg/novini/article/7721215", "text": "Председателят на Камарата на общините на британския парламент Джон Бъркоу осуети опита да британското правителство да внесе отново за гласуване днес споразумението за Брекзит, договорено от премиера Борис Джонсън с ЕС миналата седмица, предадоха световните агенции, съобщи БТА. Първи опит в тази насока бе направен в събота, но тогава депутатите приеха поправка, с която де факто отложиха гласуването по сделката. Правителството поиска днес да се състои нов вот, но Бъркоу отказа с аргумента, че това би представлявало нарушение на парламентарните правила. \"Сегашната инициатива на правителството по същество повтаря съботната му инициатива, по която Камарата на представителите вече се произнесе. Външните обстоятелства от събота досега не са се променили. Имайки предвид това, реших, че предложението на правителството днес няма да се обсъжда, защото това би било повторение на вече проведените дебати и нарушение на правилата за работа на парламента\", каза Бъркоу, цитиран от световните агенции. Този отказ да се организира нов вот означава, че правителството ще трябва сега да продължи да работи за прокарване в парламента на законодателството, необходимо за ратификацията на сделката за Брекзит. Опоненти на Джонсън обаче имат намерение да провалят този опит чрез внасяне на поправки, които ще съсипят договорената от Джонсън с ЕС сделка, отбелязва Ройтерс. Правителството планира да внесе по-късно днес за обсъждане и гласувания ключов законопроект за Брекзит, а първият кръг дебати и гласувания по него ще се състои утре, предаде Асошиейтед прес. Борис Джонсън се надява законопроектът да бъде одобрен от парламента преди 31 октомври, датата на планирания Брекзит. Не е ясно дали правителството ще има време да спази този срок.", "date": "2019.10.21", "title": "Бъркоу осуети втори опит за гласуване на сделката на Джонсън за Брекзит"}
{"url": "https://www.24chasa.bg/novini/article/7721233", "text": "Президентът на Франция Еманюел Макрон, който миналата седмица на Европейския съвет блокира започването на присъединителни преговори със Северна Македония и Албания, може да посети Скопие и Тирана следващия месец, съобщават албански медии, предаде БТА. След среща с европейски лидери в Брюксел Макрон каза на пресконференция, че планира да посети Скопие и Тирана, за да се срещне с премиерите на двете страни, Зоран Заев и Еди Рама. Еди Рама също каза днес, след заседание на ръководството на неговата Социалистическа партия, че скоро ще има важни срещи, включително с Макрон. В знак на подкрепа от Париж в Тирана бе открито представителство на френската Агенция за развитие, която ще работи по перспективите за развитие на Албания. Засега няма официално потвърждение за посещение на френския президент в Северна Македония и Албания.", "date": "2019.10.21", "title": "Макрон отива в Скопие и Тирана, ще обяснява френското вето"}
{"url": "https://www.24chasa.bg/novini/article/7721239", "text": "В Любляна се проведоха първите изслушвания преди старта на делото за шокирала цяла Словения застрахователна измама. Млада жена и нейният приятел са подсъдими, след като стана ясно, че тя е отрязала ръката си с циркуляр с цял да получи голямо застрахователно обезщетение, съобщава местната „Поп ТВ”, цитирана от  Според прокурорите 29-годишният Себасиен Абрамов е убедил 21-годишната Юлия Адлесич, че ако предизвика инцидент, който да ѝ докара 100% инвалидност, ще получи от застрахователя 380 000 евро, както и 3000 евро на месец за цял живот. В схемата са замесени още трима души от семейството на Адлесич. Разследването хвърли нова светлина и върху случай от преди 4 години с участието на нейния приятел. Полицията вече подозира, че Абрамов не е застрелял тогавашната си приятелка по непредпазливост, а всъщност е било извършено добре планирано престъпление.", "date": "2019.10.21", "title": "До 8 г. затвор грозят словенка – отрязала си ръката, за да вземе застраховка"}
{"url": "https://www.24chasa.bg/novini/article/7721242", "text": "125 военни коли на сирийските кюрдски Сили за защита на народа (СЗН) са се изтеглили от района на планираната \"зона за сигурност\" в Северна Сирия в посока към провинция Хасака, съобщиха източници от турските сили за сигурност, цитирани от в. \"Хюриет дейли нюз\", предаде БТА. СЗН имат време да се изтеглят до 10 ч. вечерта на 22 октомври от планираната \"зона за сигурност\" съгласно временното примирие, договорено между Анкара и Вашингтон, целящо да позволи изтегляне на кюрдската милиция от позициите й в Североизточна Сирия. Ако някакви терористи останат след 22 ч., те ще бъдат неутрализирани, казаха източници от силите за сигурност пред \"Хюриет дейли нюз\". Турция иска да формира 120-километрова \"зона за сигурност\" след изтеглянето на СЗН в района от Тал Абияд и Рас ал Айн. Предвижда се зоната за сигурност да бъде удължена до 444 километра. Работим в тясно сътрудничество със САЩ по въпроса за събирането на оръжията, доставени на СЗН, казаха още източниците, като добавиха, че процесът все още не е приключил. На 9 октомври Турция започна офанзивата \"Извор на мира\" в Северна Сирия, която е насочена срещу бойците от Силите за защита на народа. На 17 октомври САЩ и Турция постигнаха споразумение за преустановяване на бойните действия в Северна Сирия. Турция се съгласи да прекрати огъня за 120 часа, за да може кюрдските отряди, влизащи в коалицията Сирийски демократични сили, да напуснат района на планираната \"зона за сигурност\".", "date": "2019.10.21", "title": "125 военни коли на сирийските кюрди са се изтеглили от планираната зона за сигурност"}
{"url": "https://www.24chasa.bg/novini/article/7720840", "text": "Дългогодишното успешно партньорство на България с корпорация „Мейджи“ укрепва доверието и е пример за японските инвеститори, които искат да реализират свои проекти у нас. Това заяви държавният глава Румен Радев на среща с Кадзуо Кавамура, президент на „Мейджи Холдинг“, Кацунари Мацуда, президент на „Мейджи АД“ и с ръководството на японската корпорация. Срещата в Токио е първата в рамките на посещението на българския президент в Япония по случай интронизацията на новия император Нарухито. Това съобщиха от прессекретариата на президента. „Мейджи“ е един от лидерите в производството и продажбата на мляко и млечни продукти, сладкарски и захарни изделия в Япония и има 30 завода в различни части на страната. От 45 години компанията произвежда и продава кисело мляко с марката “Българско кисело мляко Мейджи” в Япония по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на президента Радев установяването на активно партньорство в тези области е в интерес и на двете страни. По време на срещата държавният глава изрази признателност към ръководството на компанията и за приноса на „Мейджи“ за задълбочаване на културните връзки между България и Япония. С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти. За популяризирането на България и българската култура в Япония, “Мейджи” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020г.", "date": "2019.10.21", "title": "Президентът: Успешното ни партньорство с „Мейджи“ е пример за японските инвеститори"}
{"url": "https://www.24chasa.bg/novini/article/7720858", "text": "Вицепремиерът и министър на външните работи Екатерина Захариева, която е на посещение в Москва, обсъди с руския си колега Сергей Лавров възможностите за активизиране на двустранните отношения в сферата на търговията, туризма, културата, образованието, съобщиха от министерство на външните работи Визитата на Екатерина Захариева е първата на външен министър на България в Москва от 2011 г. насам. „Щастлива съм, че съм тук в годината, когато честваме 140 г. от установяването на двустранните дипломатическите отношения между България и Русия. Това е важна година за нас и защото отбелязваме 140 г. от създаването на българската дипломатическа служба. През последните 2 години политическият диалог между нашите страни се възобнови, имаше български посещения на най-високо ниво в Русия. Абсолютно естествено е и външните министри да обменят визити “, заяви Екатерина Захариева на преговорите със Сергей Лавров, които се състояха в резиденцията на руското Министерство на външните работи в центъра на Москва. „Искаме да продължим двустранния диалог, който през последните години се развива добре. Отношенията ни се основават на дълбоки исторически традиции, имат културни и духовни корени“, каза Сергей Лавров. Акцент в разговорите бяха теми от икономиката и търговията, сътрудничеството в енергетиката и туризма, в сферата на културата, образованието, транспорта. Външният ни министър изрази неудовлетворение от дисбаланса в двустранната търговия между двете страни. За 2018 г. двустранният стокообмен е достигнал 4,144 млрд. долара. В сравнение с 2017 г. година в търговския оборот е отбелязан спад от 4,1 на сто, а отрицателното търговско салдо за България се е увеличило с 22,4%. „За първата половина на тази година показателите са по-добри, но мисля, че имаме потенциал - особено в износа от България за Русия, който все още е неудовлетворителен. Виждам възможности в сферите на хранително-вкусовата промишленост, в технологиите. Надявам се, че работата на смесената междуправителствена комисия за търговско и икономическо сътрудничество, която заседава във Варна през септември, ще допринесе за активизиране нашите двустранни отношения в тази област“, заяви Екатерина Захариева. В момента основен дял в българския износ за Русия заемат медикаментите – 29,6 на сто, както и табла, панели, конзоли, полиспасти, хладилници и др. Около 85 % от вноса от Русия се формира от минерални продукти и горива, а останалата част се състои от суровини, материали и изделия на машиностроенето. По отношение на енергетиката Екатерина Захариева подчерта значението за България на проекта „Балкански поток“ и намеренията на българското правителство да изгради в срок газопреносната мрежа от българо-турската до българо-сръбската граница - трасе, по което се планира да бъде транзитиран газ и от газопровода „Турски поток“. „Днес нашият премиер откри част от трасето на „Балкански поток“. Договорът за реализацията беше подписан през септември, инвестираме много, строителството върви и се надяваме, че до края на 2020 г. тръбата ще стигне до границата със Сърбия. Това е важен за нас проект“, заяви външният ни министър. По време на разговора бяха отбелязани и добрите перспективи за сътрудничеството в атомната енергетика, включително по проекта АЕЦ „Белене“. В момента в България тече процедурата по избор на кандидатите за участие в проекта, сред които е и руската компания „Росатом“. И двамата министри изразиха неудовлетворение от спада на туристическия поток от Русия към България. Екатерина Захариева подчерта, че България всяка година подобрява консулските си услуги, както и процедурите по облекчено издаване на визи за руски туристи, в съответствие с правилата на ЕС. „Вече издаваме многократни визи за 2 и 3 години, не само за собственици на имоти. В Русия от тази година имаме общо 59 изнесени визови центъра, освен трите ни консулства. Това ще окуражи повече руснаци да дойдат в България“, заяви Екатерина Захариева. По предложение на МВнР от догодина ще се издават и двукратни 6-месечни визи за руски туристи, които за първи път посещават страната ни. 511 000 руски туристи са посетили страната ни през 2018 г., което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи или около половината от броя на визите, издавани от всички български задгранични представителства. Според Екатерина Захариева за повишаване на туристическия поток роля ще има и подобряването на транспортните връзки с Русия – чрез повече чартъри и директни самолетни полети, както и нови фериботни връзки. Сред основните теми в разговора между двете делегации бяха и връзките в образованието. В Русия в момента се обучават около 600 български студенти, а в България – 340 руски. Външният ни министър изрази съжаление, че двете страни още не са подписали нова 5-годишна Програма за сътрудничество в областта на образованието, науката и културата, която българската страна вече е съгласувала. Екатерина Захариева предложи тази програма да бъде подписана по време на визита на руския външен министър у нас догодина. Сергей Лавров прие поканата да посети България. Той благодари за подкрепата, която българската страна оказва за изучаването на руски език в страната ни. Двамата министри се договориха догодина да се състоят консултации между МВнР на двете страни. Сергей Лавров връчи на Екатерина Захариева и документ за безвъзмездно и безсрочно ползване на дипломатическия имот „Българско посолство на Република България в Москва“, с което окончателно приключи процедурата по регистрация на правата върху терена на посолството ни в руската столица. В хода на дискусията външните министри на България и Русия обсъдиха и теми от световния и европейски дневен ред, сред които европейската сигурност, регионалното сътрудничество и ситуацията на Балканите, ситуацията в Сирия след турската военна операция. Захариева и Лавров изразиха безпокойство от липсата на диалог между Белград и Прищина. Външният ни министър изрази и съжаление от липсата на решение на Европейския съвет за начало на преговори за присъединяване с Република Северна Македония и Албания.", "date": "2019.10.21", "title": "Захариева обсъди с Лавров икономическото ни сътрудничество с Русия"}
{"url": "https://www.24chasa.bg/novini/article/7720875", "text": "Европейската комисия препоръчва да падне мониторингът над България, разбра \"24 часа\" от свои източници в Брюксел. Това е записано в 18-ия доклад на Европейската комисия за България. Той трябва да бъде представен утре в Брюксел заедно с доклада за Румъния. Преди да бъдат представени черновите на докладите, те трябва да бъдат одобрени от колеж на комисарите. България е покрила всички показатели и е спазила всички ангажименти, пише в черновата на документа, научи \"24 часа\" от свои източници в Брюксел. Освен това ЕК ще препоръча и да бъде премахнат мониторинговият механизъм. Това е обещание, дадено от сегашния президент на ЕК Жан-Клод Юнкер при встъпването му в длъжност. Преди 4 години той обеща наблюдението над България и Румъния да падне до края на мандата на тази комисия, който изтича на 1 ноември. За пълното отпадане на наблюдението обаче е нужно темата да се обсъди както от Европейския парламент, така и от Европейския съвет, в който заседават премиерите и президентите на държавите от съюза. През 2017 г. - в края на десетата година от функционирането на механизма, ЕК направи равносметка на постиженията и предизвикателствата, които все още не са преодолени. Тогава отправи 17 конкретни препоръки по 6-те показателя, чието изпълнение ще доведе до приключването на механизма. В доклада се посочваше, че \"с непрекъснато политическо лидерство и решимост за постигане на напредък в реформата, България би трябвало да може да изпълни оставащите неизпълнени препоръки в близко бъдеще\". Година по-късно през ноември 2018 г. комисията констатира, че част от 17-те препоръки вече са изпълнени, а редица други са много близко до изпълнението. На тази база наблюдението по 3 от 6-те показателя беше временно прекратено. Европейската комисия смята, че България ще бъде в състояние да изпълни и всички останали препоръки. Още преди време председателят на комисията Жан-Клод Юнкер беше изразил надежда, че механизмът за сътрудничество и проверка за България и Румъния би могъл да отпадне до края на мандата на Еврокомисията. Отпадане на мониторинга означава, на първо място, край на докладите, в които Еврокомисията дава оценка и препоръки към властите. В момента на влизането си в ЕС на 1 януари 2007 г. Румъния и България още не бяха постигнали достатъчно напредък в областта на съдебните реформи, корупцията и - за България - организираната престъпност. Комисията създаде Механизмът за сътрудничество и проверка (МСП) като преходна мярка за подпомагане на двете страни да наваксат с реформите. Те се основават на внимателен анализ и мониторинг с непрекъснат диалог между българските власти и службите на ЕК. За изготвянето им допринасят и контактите с други страни от ЕС, гражданското общество, международни организации, независими експерти и различни други източници. В последните няколко доклада тонът спрямо България бе смекчен. Последният доклад през ноември 2018 г. беше изненадващо положителен. България бе изпълнила препоръките по 3 от 6-те сфери, в които се осъществява мониторингът - независимост на съдебната власт, нормативна уредба и борба с организираната престъпност. Остана наблюдението в областта на съдебната реформа, борбата с корупцията по високите етажи на властта и борбата с корупцията като цяло. Еврокомисията оцени общата ситуация в България като “период на правителствена стабилност”, който улеснява процеса на реформи. Като най-важна отделна крачка напред ЕК оцени реформата на антикорупционното законодателство. Председателят на ЕК Жан-Клод Юнкер заяви, че му се иска мониторингът да приключи преди края на неговия мандат. Дори и да отпадне наблюдението върху София и Букурещ, то вероятно ще бъде заменено с друг механизъм. Бъдещият председател на ЕК Урсула фон дер Лайен настоява за въвеждане на общо наблюдение за върховенството на закона и свободата на медиите, който да обхване всички страни от ЕС. Това наблюдение може да бъде обвързано и с достъпа до европейско финансиране, както предложи настоящата Европейска комисия.", "date": "2019.10.21", "title": "Еврокомисията препоръчва да падне мониторингът над България"}
{"url": "https://www.24chasa.bg/novini/article/7720869", "text": "Столична община е откупила къщата, в която е живял в София големият поет и революционер Пейо К. Яворов, заедно със съпругата си Лора Каравелова, съобщиха от Литературен музей, цитирани от БТА. Въводът във владение на собствеността ще се извърши в къща музей \"Пейо К. Яворов\", в присъствието на заместник-кмета на София Тодор Чобанов на 24 октомври от 11.00 часа. По повод събитието, директорът на Националния литературен музей Атанас Капралов ще открие музикално-поетична програма с участието на вокална формация \"Светоглас\", заедно е актьора Мирослав Стоилов, племенницата на Пейо К. Яворов - Явора Стоилова, председателя на Фондация \"Яворов\" - Тодор Иванов, както и поетите Недялко Йорданов, Георги Константинов, Бойко Ламбовски, Иван Есенски, Димитър Милов, Виолета Христова и др. в двора на музея от 12.00 часа. Националният литературен музей ще продължи да стопанисва къщата и да се грижи за съхранението на паметта за големия поет, казват от Литературен музей.", "date": "2019.10.21", "title": "Столична община взима официално къщата на Яворов в четвъртък"}
{"url": "https://www.24chasa.bg/novini/article/7720880", "text": "Примирието, договорено между Анкара и Вашингтон, целящо да позволи изтегляне на кюрдска милиция от позициите й в Североизточна Сирия, изтича във вторник в 19 часа по Гринуич, предаде АФП, цитирана от БТА. То започна в четвъртък в 22 часа /турско време/ и ще приключи във вторник в 22 часа, посочиха източниците, като добавиха, че \"зоната за сигурност\", която Анкара иска да установи по протежение на своята граница, ще бъде на първо време с дължина 120 километра.", "date": "2019.10.21", "title": "Примирието, договорено между Анкара и Вашингтон, изтича утре"}
{"url": "https://www.24chasa.bg/novini/article/7720889", "text": "Конституционният съд не взел предвид Конвенцията за правата на жените, опонира по повод отхвърлянето у нас на Истанбулската конвенция специалният докладчик на ООН по въпросите на насилието над жени. Дубравка Симонович е на едноседмично посещение в България от 14 до 21 октомври 2019 г., предаде  . На среща с медиите тя настоя България да създаде нов план за действие срещу насилието над жени, да преосмисли тълкуването на Истанбулската конвенция и да намери правилния превод на понятието \"джендър\". \"Призовавам правителството, медиите, неправителствения сектор да се ангажират в конструктивен диалог и да намерят правилния превод на термина \"джендър\" и тълкуването на Истанбулската конвенция. Важно е да се гледа на Истанбулската конвенция като на жив, действащ инструмент и да се преосмисли посоката на разсъждение. В тълкуването на българския Конституционен съд не се взима предвид Конвенцията за правата на жените. Има текстове в Конвенцията на ООН за преустановяване на насилието над жените, които са много подобни с Истанбулската конвенция\", посочи специалният докладчик на ООН. Дубравка Симонович отчете и че е имало масирана кампания срещу Истанбулската конвенция, както и ръст на речта на омразата срещу активисти и НПО-та. По думите й проблемът се е породил от грешния превод на термина \"джендър\" и затова трябва да се намери по-подходящ. \"В закона за равнопоставеността термина \"джендър\" фигурира, където се говори за насилие на основание на пола. Моят въпрос е конвенцията на ООН за премахване на дискриминацията противоречи ли на българската конституция, предвид че там има също \"джендър\". Трябва да се противостои на грешния превод на термина, за да се върви към ратификацията на Конвенцията и да се спре насилието над жени. Само в тази конвенция понятието \"джендър\" е преведено по този начин и това изопачи какво означава насилието над жени, основано на пола\", настоя Дубравка Симонович. Все пак тя поздрави правителството за промените в Наказателния кодекс, свързани с домашното насилие и призова да бъдат взети още законодателни мерки. Според нея не се събират достатъчно данни за насилието, основано на пола, и посъветва властите да работят в тази посока. Дубравка Симонович се позова на стряскащата статистика, според която през миналата година са били убити 33 жени от партьнора си. Тя посочи и че много малко сигнали се подават от жертвите на насилие, а обществото е нечувствително към такива случаи на агресия. Тя настоя и че центровете за закрила на пострадали от домашно насилие не са достатъчно на брой, като посочи, че в София той е само един. Специалният докладчик на ООН посочи и проблема с ранните бракове в ромската общност и отпадането на ромските деца от училище. Има нова форма на трафик на неродени деца – ромските жени продават деца за 10-20 хил. евро в Гърция и трябва този процес да спре, посочи още тя. \"България трябва да създаде нов национален план за действие срещу насилието над жени\", заключи Дубравка Симонович.", "date": "2019.10.21", "title": "Пратеник на ООН: Намерете превод на „джендър“ и преосмислете Истанбулската конвенция"}
{"url": "https://www.24chasa.bg/novini/article/7720885", "text": "Европейският регулатор разреши използването на първата в историята ваксина против вируса ебола. Това стана възможно след успешното тестване на препарата в Конго. Одобряването на ваксината срещу разпространената в Африка треска се смята за триумф на медицинската общност. Ваксината получи зелена светлина и в най-скоро време ще се сдобие с пълноценен маркетингов лиценз за разпространение в ЕС. Препаратът е бил приложен на повече от 237 хиляди жители на Конго. Наблюденията показват, че ефективността му е 100% и осигурява защита от бързо разпространяващия се вирус, информира  В средата на миналата година от вируса ебола в Конго загинаха 2157 души. Разразилата се през 2013-2016 г. епидемия на болестта взе живота на повече от 11 300 души. От 90 000 доброволци, които са били с висок риск да се заразят вируса, след ваксинацията са заболели само 71. За същия период, от група със същата численост, която не била ваксинирана, вирусът е бил открит при 880 души. Смята се, че ваксината създава имунитет срещу ебола до 10 дни след поставянето.", "date": "2019.10.21", "title": "Одобриха ваксината срещу ебола в ЕС"}
{"url": "https://www.24chasa.bg/novini/article/7720902", "text": "В предизборно предаване на bTV на 21 октомври 2019 г. Мая Манолова показа писмо, в което „Булгаргаз” ЕАД предупреждава „Топлофикация София” ЕАД, че ако до края на този месец не изплати 60 млн. лв., а до края на ноември още 40 млн. лв., това може да постави под риск доставките на природен газ не само за столицата, но и за цялата страна. В същото предаване Йорданка Фандъкова обяви, че това са „регулярни писма”, които се получават всяка година по това време. А причината е, че държавната компания „Булгаргаз“, чийто собственик е Българският енергиен холдинг, а принципал Министерството на енергетиката, от години рекетира „Топлофикация София“, като ѝ налага „рекетьорски” условия. БСП-София поставя следните въпроси: Г-жо Фандъкова, кога разбрахте, че условията в договора с „Булгаргаз“ са „рекетьорски” и как реагирахте? Защо толкова години не защитихте от този рекет общинската „Топлофикация София“, за дейността, на която носите отговорност като кмет на Столична община? Г-жо Фандъкова, рекетът и поставянето на рекетьорски условия са престъпление според законите в България. Вие сигнализирахте ли прокуратурата за това престъпление? Г-жо Фандъкова, напомнихте за старите задължения от 500 млн. лв., но удобно забравихте „загробените” 95 млн. лв. на „Топлофикация София“, държани на влог в КТБ. Чувствате ли някак отговорност за това? Г-жо Фандъкова, ще отречете ли, че през есента на 2018г. беше цедиран дълг на „Топлофикация София“ към „Булгаргаз“ в размер на 100 млн.лв., с което „закърпихме” отоплителния сезон 2018/2019 г. Към настоящия момент обаче „Топлофикация София” „успя” да натрупа нови 115 млн. лв. задължения към „Булгаргаз“ и то преди началото на новия отоплителен сезон. Това само на рекета на „Булгаргаз“ ли се дължи или на „доброто управление“ на дружеството? Г-жо Фандъкова, има ли и други „рекетьорски” договори, които Столична община е сключила за извършването на редица общински дейности и услуги? С новите „спешни” предизборни обществени поръчки, гарантирате ли на софиянци, че отново няма да се окажат рекетирани?", "date": "2019.10.21", "title": "БСП - София: Не крийте безхаберното управление на \"Топлофикация София\""}
{"url": "https://www.24chasa.bg/novini/article/7720895", "text": "Двустранно ротно тактическо учение „Lions Land – 2019“ започна днес с участието на военнослужещи от сухопътните войски на България и Сърбия, съобщиха от пресцентъра на министерството на отбраната. То се провежда в учебен център „Сливница“ в периода 21 - 25 октомври 2019 г. и в него от българска страна участват 150 военнослужещи от Бригадно командване – Благоевград. Целта на учението е повишаване на способностите и оперативната съвместимост на участващите формирования при провеждане на съвместни операции, както и укрепване на доверието между двете нации за повишаване на стабилността и сигурността в региона. Двустранното учение беше официално открито днес на строевия плац на 78-и батальон за осигуряване – София от командира на Бригадното командване полковник Красимир Кръстев. В обръщението си към участниците той изрази увереност в отличната им бойна и физическа подготовка. „Учението „Lions Land - 2019” ще даде възможност на военнослужещите да надградят своите знания, умения и компетенции, да създадат трайни приятелства и да защитят честта на своята нация“, заяви той. В тържествената церемония участва и Представителният духов оркестър на Сухопътните войски.", "date": "2019.10.21", "title": "Започнахме съвместно със Сърбия военното учение  „Lions Land- 2019”"}
{"url": "https://www.24chasa.bg/novini/article/7720919", "text": "Един турски войник загина днес при сблъсъци с бойци от Кюрдската работническа партия (ПКК) в югоизточния турски окръг Мардин, съобщи турската телевизия НТВ. Сраженията са станали в района на град Дерик, предаде БТА. При сблъсъците са били неутрализирани трима бунтовници от ПКК. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2019.10.21", "title": "Турски войник загина при сблъсъци с кюрдите в Югоизточна Турция"}
{"url": "https://www.24chasa.bg/novini/article/7720918", "text": "Три часа спасители в Австралия помагаха на заседнало на скала куче. Джими се оказва приклещен на отвесна скала на един от австралийските плажове в щата Виктория. Все още остава неясно как животното се е озовало там, предава  . Кучето не било в състояния да се спусне без чужда помощ. Така, за негово щастие, била организирана цяла спасителна акция. Наложило се спасителите да слизат 15 метра надолу, за да стигнат до уплашеното четириного. След като помогнали на Джими, спасителите намерили и собственика му по оставения в нашийника телефонен номер и име.", "date": "2019.10.21", "title": "Три часа спасяваха куче, заседнало на отвесна скала в Австралия (Видео)"}
{"url": "https://www.24chasa.bg/novini/article/7720930", "text": "Решението за свикване на предсрочни парламентарни избори в Северна Македония на 12 април следващата година ще отложи планираното по това време преброяване на населението, съобщи на пресконференция днес директорът на Държавния статистически институт Апостол Симовски, цитиран от агенция МИА и БТА. Симовски каза, че преброяването е сложен процес и не може да бъде организирано по-рано от април. Той каза, че парламентът трябва да реши кога и как ще бъде организирано преброяването, като гласува съответен закон, подготвен от министерството на правосъдието.", "date": "2019.10.21", "title": "Предсрочните избори в Северна Македония ще отложат планираното преброяване"}
{"url": "https://www.24chasa.bg/novini/article/7720939", "text": "Генералният секретар на НАТО Йенс Столтенберг съобщи в Туитър, че е разговарял с македонския премиер Зоран Заев по телефона, за да потвърди отново ангажимента на Алианса за членството на Северна Македония, предаде  . \"Добър телефонен разговор с премиера Зоран Заев за потвърждаване на ангажимента на НАТО за членство на Северна Македония. Процесът на ратификация продължава и ние очакваме скоро Северна Македония да се присъедини към нашия Алианс“, заяви Столтенберг. От правителствената пресслужба в Скопие съобщиха, че премиерът Заев и генералният секретар на НАТО обменили по телефона мнения относно решението на Европейския съюз да отложи началото на преговорите на РС Македония за членство в ЕС. Заев, както се посочва в изявлението, запознал Столтенберг с настроението на гражданите на страната от решението на ЕС да не одобри очакваните преговори за присъединяване като разочарование, въпреки факта, че РС Македония изпълни всички условия. Заев благодарил в разговора за поддръжката на НАТО за евроатлантическата интеграция на Северна Македония и подчертал, че Скопие остава ангажиран за приключване на процеса за пълноправно членство в Пакта.", "date": "2019.10.21", "title": "Столтенберг: С нетърпение очакваме Северна Македония в НАТО"}
{"url": "https://www.24chasa.bg/novini/article/7720949", "text": "Няма данни за пострадали български граждани при   Въведен е и комендантски час. По информация на българското посолство в Буенос Айрес, акредитирано и за Чили, ситуацията в страната е динамична и непрестанно се променя. Това съобщиха от пресцентъра на Министерството на външните работи. Мисията ни в Аржентина е в постоянен контакт с представители на българската общност в Чили. МВнР препоръчва на българските граждани да не предприемат пътуванията до Чили, особено в районите, където действа режима на извънредно положение. Съветваме българските граждани, пребиваващи на територията на Чили, да избягват публичните места с голяма концентрация на хора, да останат по домовете или в хотелите си. При необходимост българските граждани могат да се свържат с посолство на Република България в Буенос Айрес на следния телефон: +54 11 4781 8644 и телефон за спешни случаи: +54 9 11 3874 3170.", "date": "2019.10.21", "title": "Външно: Няма данни за пострадали българи при протестите в Чили"}
{"url": "https://www.24chasa.bg/novini/article/7720953", "text": "Статистическата служба на ЕС (Евростат) преразгледа към повишение бюджетния излишък на Германия за 2018 година, сочат публикувани днес данни, цитирани от Ройтерс и БТА. Това е продължение на тенденция, която би могла да сигнализира, че планът на Берлин за повече разходи догодина може да бъде изпълнен в по-малка степен от очакваното, отбеляза агенцията. Данните може да не вещаят добри перспективи за икономическия растеж на еврозоната, тъй като съюзът е изправен пред рискове от продължително забавяне, което според много от икономистите би могло да бъде преодоляно само със значително увеличение на разходите на правителствата - особено на Германия, най-голямата икономика. Германските приходи за миналата година са превишили разходите повече в сравнение с първоначалната оценка, позволявайки на Берлин да отчете бюджетен излишък от 1,9 процента от БВП. През април Евростат бе изчислил показателя на 1,7 процента. Общо за еврозоната е запазен дефицитът от 0,5 на сто. Данните за Германия са неутрализирани от по-високи разходи в други страни като Италия, която е с дефицит от 2,2 процента, над първоначалното равнище от 2,1 процента. За целия ЕС показателят е 0,7 на сто от БВП. През 2018 година страните членки с бюджетни излишъци са Люксембург (+2,7 на сто), Германия (+1,9 на сто), Малта (+1,9 на сто), България (+1,8 на сто), Холандия (+1,5 на сто), Чехия (+1,1 на сто), Гърция (+1 на сто), Дания (+0,8 на сто), Словения (+0,8 на сто), Швеция (+0,8 на сто), Литва (+0,6 на сто), Хърватия (+0,3 на сто), Австрия (+0,2 на сто) и Ирландия (+0,1 на сто). Две държави имат дефицит равен или над 3 процента - Румъния (-3 на сто) и Кипър (-4,4 на сто), сочат данните на сайта на Евростат. Съвкупният държавен дълг на еврозоната е преразгледан възходящо до 85,9 процента от БВП спрямо 85,1 процента преди това, допълва Ройтерс. За ЕС показателят е 80,4 процента. Към края на миналата година най-нисък дълг имат Естония (8,4 на сто), Люксембург (21 на сто), България (22,3 на сто), Чехия (32,6 на сто), Литва (34,1 на сто) и Дания (34,2 на сто). Четиринайсет страни членки има дълг над допустимия праг от 60 процента от БВП. Най-високи са стойностите в Гърция (181,2 на сто), Италия (134,8 на сто), Португалия (122,2 на сто), Кипър (100,6 на сто), Белгия (100 на сто), Франция (98,4 на сто) и Испания (97,6 на сто), посочва службата.", "date": "2019.10.21", "title": "България е на четвърто място в ЕС по бюджетен излишък"}
{"url": "https://www.24chasa.bg/novini/article/7720964", "text": "Високоскоростната жп линия между френските градове Париж и Лил бе прекъсната днес и в двете посоки от 8.15 ч. по Гринуич, след като човек е бил блъснат от влак. Случилото се е предизвикало сериозни закъснения, тъй като влаковете е трябвало да бъдат отклонявани, съобщи френската железопътна компания, цитирана от Франс прес. Компанията оператор SNCF съобщи за АФП, че влакът \"Талис\" по линията Амстердам - Париж е ударил човек на гарата на Атенкур, на река Сома, но не даде подробности за здравословното му състояние. Службите за спешна помощ съобщиха, че влакът е блъснал жена и тя е загинала на място, предаде БТА. Вследствие на инцидента свръхскоростните влакове \"Талис\" и \"Юростар\" са отклонени по други жп линии, по които се движат с по-ниска скорост, което причинява закъснения достигащи до четири часа. На информационния си сайт за пътници френската железопътна компания съобщи също, че някои влакове ще бъдат отменени. Според компанията работата на пожарната и полицията на мястото на инцидента ще продължи един-два часа, посочва АФП.", "date": "2019.10.21", "title": "Свръхскоростен влак блъсна жена на гара\nвъв Франция"}
{"url": "https://www.24chasa.bg/novini/article/7720475", "text": "Учени от компанията \"Периго\" създадоха гигантска периодична таблица на химичните елементи за Гинес рекорд, предаде агенция ЮПИ. Нейните размери достигнаха 110 метра дължина на 49 метра широчина. Всеки елемент от таблицата е с размери 16,5 на 13 метра, предава БТА. Гинес рекордьорът беше официално представен в кампуса на университета Гранд Вали в щата Мичиган. Инициативата цели пропагандирането на научните дисциплини в образованието на САЩ.", "date": "2019.10.21", "title": "Американски учени създадоха\nпериодична таблица за Гинес рекорд (Видео)"}
{"url": "https://www.24chasa.bg/novini/article/7720420", "text": "Погубеното в неделя при катастрофа на пътя Варна - София край Омуртаг семейство е от Варна, уточниха днес от ОДМВР в Търговище. То пътувало във фаталния ден към родния си град с лек автомобил \"Ситроен\", собственост на тяхна близка от Смядово в област Шумен. Това обяснява защо колата е с шуменска регистрация. Зад волана била жената от семейството, на 35 години. Тя, съпругът й - на 45 г., и двете им деца - момиченце на 3 г. и момче на 10 г., са загинали намясто. От Пътната полиция в Търговище казаха, че възрастните били с поставени предпазни колани, а децата на задната седалка ползвали детски столчета за пътуване, както повелява законът. С колан бил и 60-годишният шофьор на джип \"Рено Карджар\" от София, който се движел сам към столицата. По неясни засега причини на прав и сух участък от пътя близо до разклона за село Камбурово той рязко свал наляво и навлязал в лентата за насрещно движение, където ударът с движещия се правомерно ситроен бил неизбежен. Той също загинал при челния удар между двата автомобила. Назначените експертизи тепърва ще изясняват причините за трагедията. От мъртвите шофьори е взета кръв за химическо изследване за евентуално наличие на алкохол и наркотици. Обикновено тези проби излизат за три дни. Свидетел, който пътувал на стотина метра зад ситроена, казал на полицаите, че колата пред него се движела с около 90 километра в час, а джипът свил внезапно и я ударил челно. При удара двете коли се вдигнали във въздуха и паднали на пътното платно с трясък. Експерти твърдят, че при челен удар с над 70 километра в час органите на пътниците в тях неизбежно се разкъсват, тъй като колите спират, но телата продължават движението си напред. Затова те съветват при възможност шофьорите да избягват челните удари и да бягат встрани на пътя, дори и с риск да се преобърнат. За да бъдат извадени телата на загиналите, в неделя пожарникари е трябвало да режат смачканите леки автомобили. На това място 90 километра в час е максимално разрешената скорост. Според полицията, тук не стават често катастрофи. От Пътната полиция в Търговище съобщиха още, че загиналите шофьори не са имали сериозни провинения на пътя. През 2010 г. жената е трябвало да плати глоба за превишена скорост, софиянецът е наказван за това, че е хванат да говори по мобилен телефон, докато шофира, през 2006 година. Бил глобяван и 20 лева с фиш. Възможно е по време на движение в неделя да му е прилошало или пък да е получил друг здравословен проблем. Тъй като е пътувал на запад, възможно е да е бил заслепен от октомврийското слънце, което към 16 часа - часът на катастрофата, в този период на годината вече е към залез или нещо друго да е отклонило вниманието му.", "date": "2019.10.21", "title": "Жената от погубеното край Омуртаг семейство била зад волана на ситроена (Обзор)"}
{"url": "https://www.24chasa.bg/novini/article/7720415", "text": "Миролюба Бенатова коментира решението вестниците в Австралия да излязат със заличени първи страници. Конкурентните издания в страната показаха солидарност, като протестираха срещу намесата в работата им от страна на властите. Изданията излязоха със зачеркнат текст и печат, на който пише \"тайна\". \"В Австралия държавата яко се е заела да контролира медиите. През пролетта полицията обискира редакции и домове на журналисти, извадили на показ неудобни факти за военните в Афганистан. Закони, ограничаващи достъпа до информация, мотивирани с грижа за националната сигурност, застрашават правото на журналистите да работят качествено, а публиката да научава важни неща. Страшно звучи. И на този фон, нещо непознато. Всички вестници в Австралия днес солидарно излизат със заличени първи страници. Бунтът срещу ограниченията обединява конкурентите. Защото, за разлика от тук, там е ясно, че като пламне оборът на съседа, на теб ще ти изгори къщата. Пускам линк към информацията на руски, защото вярвам, че ще го разберете. Време е да си го припомните.\"", "date": "2019.10.21", "title": "Бенатова за вестниците в Австралия: Бунтът срещу ограниченията обединява конкурентите"}
{"url": "https://www.24chasa.bg/novini/article/7720511", "text": "Смятана за образец на политическа и икономическа стабилност в Латинска Америка, Република Чили въпреки това страда от сериозни социални трусове, подхранвали от години социално недоволство, което завърши с експлозия, но беше прогнозирано от редица анализатори. Въпреки разполагането на армията, по издадена в събота заповед на президента консерватор Себастиан Пинера, хиляди чилийци вчера продължиха да дават израз на гнева си по улиците срещу неравенствата на политическа и икономическа система, която в много области почти не се е променила след диктатурата на Аугусто Пиночет (1973-1990 г.), предава БТА. \"Погледнато отвън, можехме да видим единствено успехите на Чили, но гледано отвътре, има повишени равнища на фрагментация, на разделение и една младеж, която, въпреки че не е живяла по времето на диктатурата, от доста години престана да гласува. На младите им дойде до гуша и излязоха на улицата, за да покажат гнева и разочарованието си \", обясни за АФП Лусия Дамерт, преподавателка от Университета в Сантяго. С годишна инфлация от 2 процента, равнище на бедност от 8,6 на сто и растеж, който се очаква тази година да достигне 2,5 процента от БВП, един от най-високите в район, обхванат от кризи, чилийският модел предизвиква благородна завист в Латинска Америка. Но няколко социални показатели - като здравеопазването, образованието и пенсиите, които в тази страна зависят почти изцяло от частния сектор, показват много силни неравенства. \"Много латентни искания не получиха отговор. Напрежението се натрупа, чувството за неудовлетвореност се увеличава с всеки следващ ден във всекидневието на хората\", подчертава Октавио Аленданьо, социолог и политолог от Чилийският университет. За специалиста не е случайно, че генезисът на социалния взрив беше увеличаването с 3 процента на билетите за метрото, повишение, което засяга бита на твърде много чилийци и което президентът Себастиан Пинера в края на краищата отмени в събота, изправен пред демонстации, станали неконтролируеми. Потребление, задлъжнялост, откъсване от реалността ============================================ Доходът на глава от населението в Чили, който е над 20 000 долара, е най-високият в Латинска Америка. Но според някои анализатори, силно критикуваната пенсионна система, организирана така, че често предлага пенсия, по-ниска от минималната заплата от около 400 долара, високите разходи за здравеопазване и образование, както и прегряването на пазара на недвижими имоти, представляват експлозивна смес. За социолога Алберто Майол от Чилийския университет, \"в общество, където социалната интеграция се осъществява чрез потребление, хората имат нужда да потребяват, а за да го правят, трябва да влизат в дългове\". Задлъжняването е една от големите злини, засягащи чилийските домакинства. Според проучване на университета в Сан Себастиан и американската кредитна компания \"Екуифакс\", един от всеки трима пълнолетни не е в състояние да се справя сам с дълговете си. Много чилийци, които през последните години изплуваха от бедността, така или иначе са най-засегнати, защото социалните придобивки са недостатъчни за средната класа, към която сега принадлежат. Именно членовете на тези семейства разпалиха пламъците на този безпрецедентен бунт. По време на демонстрациите много протестиращи осъдиха също икономическата власт на управниците и несправедливостта на икономическата система, която облагодетелства преди всичко капитала. Самият президент Себастиан Пинера е един от най-богатите хора в Чили, а неговото правителство разчита на множество личности от света на бизнеса. Правителството на Пинера съсредоточава икономическата, политическата и институционалната власт. Това \"триединство\" е в основата на съществен разрив между населението и неговите управници, смята Алберто Майол. Текстовете на много плакати, носени от демонстрантите по време на протестите, освен това визираха корупционни скандали, в които бяха замесени мощни икономически групировки, близки до държавния глава. В общество, силно разделено по класов признак, политическите лидери, които живеят в богатите квартали на Сантяго, най-често са възприемани като откъснати от реалността. \"Политическият свят трябва да понесе своята вина\", смята Лусия Дамерт. Колкото до Алберто Майол, той смята, че за момента развитието на ситуацията остава \"загадка\". (Oт БТА)", "date": "2019.10.21", "title": "АФП: Защо в Чили се стигна до такъв взрив на насилието"}
{"url": "https://www.24chasa.bg/novini/article/7720537", "text": "Управляващата коалиция в Германия обяви, че пътят към ЕС остава отворен за Северна Македония и Албания, въпреки решението на Съвета на ЕС да не даде старт на преговорите по присъединяване с двете страни, предаде агенция МИА. Заместник-председателят на парламентарната група на Християндемократическия и Християнсоциалния съюз в Бундестага Йохан Давид Вадефул и докладчикът Кристиан Шмит призоваха Скопие и Тирана да продължат реформите и да убедят всеки, който има някакви съмнения, че тяхното място е в ЕС. \"Призовавам двете страни да приемат негативния вот на Европейския съвет като стимул да продължат реформаторските усилия. Ако двете страни запазят курса, Париж няма да може да спре преговорите по присъединяване втори път. Германия подкрепя и се застъпва за европейската перспектива на Западните Балкани\", каза Вадефул. Кристиан Шмит от своя страна посочи, че негативното решение на Европейския съвет трябва незабавно да бъде ревизирано. \"Пътят към ЕС на Северна Македония и Албания не трябва да бъде блокиран. Оставаме убедени, че има място в ЕС за всички страни от Западните Балкани, ако те изпълнят критериите. Това в крайна сметка включва начало на преговори по присъединяване. Постиженията на страните трябва да бъдат признати - промяната на името и цялостна съдебна реформа\", посочи Кристиан Шмит и допълни, че страните трябва да продължат да прилагат реформи и да отстраняват недостатъците. \"Ако ЕС не се интересува от Западните Балкани, други сили ще ги направят своя сфера на влияние. Никой не иска това наистина\", посочи Шмит, цитиран в изявление на ХДС", "date": "2019.10.21", "title": "Германски депутат: Пътят към ЕС за Северна Македония и Албания остава отворен"}
{"url": "https://www.24chasa.bg/novini/article/7720557", "text": "Мъж е задържан след междусъседска свада във Вършец, съобщиха от МВР. Полицаи от районното управление се отзовали на сигнал, че около 10 часа вчера, пред двор на къща в града възникнал скандал, прераснал в побой, при който 66-годишен нанесъл удари в областта на главата на 62-годишния си съсед. Пострадалият бил настанен в монтанска болница с рана на главата и комоцио. По случая е образувано досъдебно производство по чл. 129, ал. 1 от НК. Извършителят е задържан за срок до 24 часа. Работа по случая продължава.", "date": "2019.10.21", "title": "Задържаха мъж, вкарал съсед в болница след скандал"}
{"url": "https://www.24chasa.bg/novini/article/7720602", "text": "Журналисти от разследващото руско издание „Дъ Инсайдър“ разкриха мащабен черен пазар за бебета в Русия, в който взимат участие и официалните служби за осиновяване на деца. Като за начало екипът съставил профил в социалните мрежи на измислен човек с името Павел Саричев. Той е ерген на 43 години с много малко приятели онлайн, със случаи на психични заболявания в миналото. В профила си онлайн измисленият герой е харесал групи като „предлагам/търся бебета“. Всички тези детайли биха били достатъчни за която и да е агенция за осиновяване да откаже документите на подобен човек, предаде „Индипендънт“, цитиран от . От името на Саричев журналистите се свързали с голяма агенция за осиновяване на деца и попитали дали е възможно да бъдат заобиколени проверките от социалните, които са задължителни в тези ситуации. От агенцията не само казали, че това е напълно възможно, а дори предложили няколко варианта за действие. Представители на агенцията уточнили, че имат силни връзки в социалните служби, родилните отделения и съдии. Те предложили на Саричев да си закупи новородено бебе за около 11 400 лв. – цена с включена комисионна. В материал на „Дъ Инсайдър“ в подробности са обяснени начините, по които човек може да се сдобие с бебе. Цените на децата варирали спрямо региона, от който те идват. Тези от по-неразвитите региони на Русия били най-евтини, като журналистите открили данни за бебе, продадено за едва 5000 рубли или 137 лв. На журналистите били предложени няколко варианта за действие. Единият – измисленият Павел Саричев лично да убеди баща на новородено да го продаде и да се подпише на документите за осиновяване. Ако става въпрос за жена „осиновител“ – бебето да се открадне директно от родилното отделение, където агенцията за осиновяване имала купени медицински сестри. Руската система за осиновяване на деца от край време е смятана за една от най-корумпираните. Търсенето на бебета „на черно“ е често срещано, като всеки месец само в Москва се регистрират около 85 хил. търсения онлайн с думите „дете за продажба“.", "date": "2019.10.21", "title": "Черен пазар за бебета в Русия, участвали и официалните служби за осиновяване на деца"}
{"url": "https://www.24chasa.bg/novini/article/7720608", "text": "Служители на полциията в Сливница предотвратиха превоз на ученици от шофьор, употребил алкохол. Това съобщиха от ОД на МВР-София. Около 7:40 часа тази сутрин в Божурище, съгласно нормативните изисквания, полицаи предприели проверка на документите и водача на автобус, предназначен за екскурзия на ученици от 8 и 9 клас на местно училище. Нарушения по отношение на задължителната документация не били открити. Когато обаче водачът бил изпробван за употреба на алкохол, дрегерът отчел положителен резултат. На 57-годишния шофьор е съставен акт за извършено нарушение и издаден талон за медицинско изследване, на база на който е дал кръвна проба за химически анализ. Изпратеният втори шофьор също бил изпробван за употреба на алкохол и след като дрегерът отчел отрицателен резултат, автобусът с учениците потеглил към планираната дестинация.", "date": "2019.10.21", "title": "Пиян шофьор щеше да вози ученици, полицаи го спипаха точно преди да тръгне"}
{"url": "https://www.24chasa.bg/novini/article/7720590", "text": "Слави Трифонов ще обяви утре, 22 октомври, в 11 ч старта на телевизията си. Ще го направи в интервю, което ще бъде излъчено на официалната му фейсбук страница. Темата на интервюто му е \"  повече разяснения за предстоящата промяна.", "date": "2019.10.21", "title": "Слави Трифонов обявява утре старта на телевизията си"}
{"url": "https://www.24chasa.bg/novini/article/7720634", "text": "Мустафа Хан и Лахаб Юсуфзай са двамата афганистанци, задържани за изнасилването на 17-годишно момиче около военна рампа в София. Девойката е сирак, настанена е в дом за деца в столичния квартал \"Овча Купел\". Двете момчета бяха освободени от съда с мярка за неотклонение \"Надзор от инспектор в Детска педагогическа стая\". Очаква се от Софийската районна прокуратура да атакуват решението пред Софийския градски съд.", "date": "2019.10.21", "title": "Мустафа и Лахаб са задържаните за изнасилването на 17-годишно сираче в София"}
{"url": "https://www.24chasa.bg/novini/article/7720668", "text": "Лидерът на АТАКА Волен Сидеров за пореден път доказа какво е честност, коректност и мъжко поведение в политиката. Във връзка с кандидатурата си за кмет на София той подаде оставка като депутат от Народното събрание. На брифинг пред медиите той подписа заявлението си и призова другия кандидат за кмет на столицата Ангел Джамбазки също да подаде заявление за напускане на Европарламента. \"Както аз подписвам това заявление и го внасям в деловодството на НС, призовавам и Джамбазки да го направи. Каня го във всеки един ден от седмицата до изборите да го подпише и да го изпрати до ЕП. Само така играта ще бъде честна. Иначе Джамбазки ще измами за пореден път избирателите и ще се върне на топлото място в ЕП с 15 хил. евро заплата\", заяви Сидеров. Той посочи, че през 2014 г. Джамбазки водеше листа за народен представител от Благоевград, но си остана в Брюксел. През 2015 г. пак водеше листа за общински съветник, но излъга избирателите и отново предпочете да запази евродепутатския пост. Сега пак води листата за общински съветник и е кандидат за кмет. \"Пак ли ще излъже своите избиратели?\", попита Сидеров. По думите му само така ще покажат на хората, че не си играят игрички с тях, а излизат в това състезание честно. \"Хората оценяват, когато постъпваш достойно. Ако Джамбазки не го направи, ще имам пълното право да го наричам измамник\", добави още Сидеров. По-рано през деня Сидеров заяви: \"Стана ясно защо ме цензурират. Изпреварвам Джамбазки. Последните дни се разбра защо се осъществява медийното затъмнение върху моите изяви от началото на кампанията. Прикриваната от известно време социология все пак излезе и показа спад при Джамбазки и покачване при мен. На практика ние в момента сме изравнени и тенденцията е да го изпреваря. Това явно не влиза в сценария на едно чуждо посолство и на управляващата коалиция, която се съобразява с него. Ето защо към всички големи монополни телевизии е пусната директива - не канете Волен и го заглушавайте. Въпреки това хората се ориентират вярно и разбират кой е истинският кандидат в патриотичната ниша. Преди ден се обърнах към президента, премиера и председателката на Народното събрание с призив да вземат отношение към погазването на Изборния кодекс и принципа на равнопоставеност на кандидатите. Все още чакам техния отговор и ще продължа да им задавам този въпрос и след изборите\".", "date": "2019.10.21", "title": "Сидеров подаде оставка от НС! Призова и Джамбазки да напусне ЕП, ако е честен"}
{"url": "https://www.24chasa.bg/novini/article/7720667", "text": "В Общинската избирателна комисия в Русе вече са подадени 19 жалби за нарушение на Изборния кодекс, съобщи председателят на Общинската избирателна комисия в Русе Николай Братованов, предаде  . \"19 са за сравнение в град Русе, в Бургас - 8 жалби до момента, във Варна - 4 жалби са подадени до момента, в Стара Загора, които са със сходен брой секционни избирателни комисии, имат 3 жалби и Пловдив, забележете, имат 8 жалби, тоест в град Русе наистина върви една напрегната предизборна агитационна кампания от страна на всички кандидати\", каза Братованов. Той призова през последната седмица преди изборите кандидатите и техните поддръжници да спазват добрия тон.", "date": "2019.10.21", "title": "19 жалби за нарушения са подадени в ОИК-Русе"}
{"url": "https://www.24chasa.bg/novini/article/7720658", "text": "Осъдиха бизнесмен от Благоевград за укриване на данъци в особено големи размери. Наказание от 3 години условно, с пет години изпитателен срок, глоба от 2 хил. лв. и конфискация на една четвърт идеална част от поземлен имот получи собственик на фирма в Благоевград. Окръжният съдия Атанаска Китипова призна С.К.И. за виновен за укриване и неплащане на данъчни задължения на две дъщерни фирми в качеството му на техен едноличен собственик и управител. За периода от 13 март 2008 г. до 27 януари 2015 г., бизнесменът е избегнал установяване и плащане на данъчни задължения по една от фирмите си в размер на 26 994 лв., от които 18 020 лв. ДДС за внасяне и 8 973.98 лв. дължим данък по ЗКПО. От 8 август 2013 г. до 18 януари 2016 г. пък по другата си фирма, С.К.И. е избегнал установяване и плащане на данъчни задължения в размер на 10 050 лв., от които 6 690 лв. ДДС за внасяне и 3 360 лв. дължим данък по ЗКПО. Присъдата може да се обжалва или протестира в 15-дневен срок.", "date": "2019.10.21", "title": "Осъдиха благоевградски бизнесмен за укрити 37 хил. лв. данъци"}
{"url": "https://www.24chasa.bg/novini/article/7720681", "text": "Германия ще проучи предложението на президента на Федералната асоциация на германската индустрия Дитер Кемпф, който обяви необходимостта от изграждане на космодрум в страната, съобщи вестник „Билд”, като се позова на думите на министъра на икономиката и енергетиката Петер Алтмайер. „Полетът в космоса е вдъхновение за мнозина и ще създаде хиляди работни места във ФРГ. В областта на сателитните технологии ние сме лидер“, подчерта Алтмайер, цитиран от . Според астронавти авиобаза Нордхолц в Долна Саксония, в Северно море може да се използва като база за космодрума. За строителните действия по първия етап на проекта биха били необходими около 50 милиона евро, смята Улрих Ханс Уолтър, немски астронавт. През януари стана известно, че националният закон за космическото пространство е насочен към максимално увеличение на приноса на частните инвестиции в космическите проекти. Законът обаче няма да съдържа разпоредби, уреждащи добива на ресурси в космоса, както се изисква от космическите компании. Вместо това Берлин очаква да постигне подходящи споразумения на ниво ООН. Космодруми има в САЩ, Русия, Индия, Китай, Япония, Северна Корея и др.", "date": "2019.10.21", "title": "Германия обмисля да построи свой космодрум,  ще създаде хиляди работни места"}
{"url": "https://www.24chasa.bg/novini/article/7720210", "text": "Автомобилите, които попадат в категория под Евро 5 съгласно европейските стандарти за изгорелите газове, ще трябва да ползват винетка, за да се движат в румънската столица Букурещ, а колите, попадащи в категория под Евро 3, изобщо няма да имат достъп до центъра на града . Това съобщава в. \"Адевърул\", като се позовава на проекторешение на кметицата на Букурещ Габриела Фиря за въвеждане на винетка за движение в Букурещ от началото на следващата година. Проекторешението ще бъде гласувано в четвъртък тази седмица, посочва БТА. Най-висока такса ще заплащат шофьорите на автомобили, които изобщо не попадат в категорията на европейските стандарти за изгорели газове. За тях таксата ще бъде 1900 леи годишно (781 лв.). Собствениците на автомобили с Евро 4 ще заплащат най-малко - 500 леи годишно (205 лв.). За автомобили с Евро 1 годишният абонамент ще бъде 1700 леи (699 лв.), за Евро 2 - 1500 леи (617 лв.), за Евро 3 - 700 леи (288 лв.). Ще има възможност за закупуване и на еднодневни винетки на цена от 15 леи (6 лв.) за автомобили без еврокатегория и на цена от 5 леи (2 лв.) за коли с Евро 4. Автомобилите, които се движат в Букурещ без необходимата винетка, ще бъдат санкционирани с глоба между 1500 и 2000 леи (617-822 лв.), предвижда проекторешението. Винетките ще могат да се закупуват чрез SMS и на бензиностанциите, а системата ще се контролира чрез видеонаблюдение. Ограниченията за движение в Букурещ няма да важат за уикендите и на официални празници, както и през нощта - от 22,00 ч. до 7,00 ч. сутринта, предвижда още проекторешението, което се очаква да бъде гласувано на 24 октомври. Извън обсега на ограниченията са електрическите и хибридните автомобили, двуколесните превозни средства, автомобили, адаптирани за хора с увреждания, превозните средства за радио и телевизионни предавания, автомобилите на полицията, противопожарната служба, Бърза помощ, гранична полиция, данъчната администрация, специализираните служби за охрана и за разузнаване и пр.", "date": "2019.10.21", "title": "Букурещ ще забрани достъпа до центъра за коли\nс категория на изгорели газове под Евро 3"}
{"url": "https://www.24chasa.bg/novini/article/7720707", "text": "Окръжната прокуратура в Ловеч ще внесе в съда искане за вземане на мярка за неотклонение \"задържане под стража\" на  , съобщават от Апелативната прокуратура във Велико Търново. В.В. е привлечен като обвиняем за това, че на 18 октомври т.г., около 21.30 ч., в ловешкото село Лисец умишлено е умъртвил Б.Б. /41 г./, след като го прострелял в гърдите с пистолет. В РУ на МВР в Ловеч е образувано досъдебно производство за извършеното убийство. Извършителят е привлечен като обвиняем и му е взета мярка за неотклонение \"задържане под стража\" за срок от 72 часа до довеждането му в съда.", "date": "2019.10.21", "title": "Дават на съд обвинения за убийството в Ловешко"}
{"url": "https://www.24chasa.bg/novini/article/7719986", "text": "Над 300 кг опасен колбас е установен на пазара у нас и е изтеглен от търговската мрежа – разпространявал се е само от една верига супермаркети. Това обяви пред   д-р Кремена Стоева, началник отдел „Контрол по храните” в българската агенция по храните (БАБХ). БАБХ изтегли от пазара над 250 кг заразена с листерия пушена риба Колбасът е от една марка, четири вида, на слайсове и в него е установено наличието на листерия. За него БАБХ е получил сигнал чрез системата за оповестяване на опасни случаи на единния европейски пазар. Заразената пушена скумрия с листерия Агенцията по храните установила при вземането на проби от продуктите на нашия пазар, уточни д-р Стоева. Тя напомни, че листерията е патоген, предизвикващ неразположение в зависимост от поетото количество и от общото състояние на организма.", "date": "2019.10.21", "title": "Опасен колбас на пазара, внос от Германия, заразен с листерия"}
{"url": "https://www.24chasa.bg/novini/article/7720007", "text": "\"Хората имаме недостатъка да подценяваме шофьорската професия. Това се е превърнало в нещо рутинно. Когато излизаме от вкъщи никой не си мисли, че ще направи катастрофа или ще има тежка ситуация на пътя\". Това коментира в предаването автомобилният състезател Димитър Илиев. Той обясни, че телефонът се е превърнал в епидемия. Ползването му по време на шофиране е толкова опасно колкото и високата скорост. Доскоро основната причина за катастрофите беше превишената скорост, сега телефоните я изместиха в тази класация. По думите му вероятната причина за тежката катастрофа между Търговище и Антоново, при която загинаха петима души вчера, е грешка в преценката на единия от участниците в нея. „Има яснота кой е виновен. В момента се води досъдебно производство и процесуално-следствени дейности. В произшествието участват два автомобила – единият се движи в посока София – Варна, а другият от Варна към София. Вторият автомобил навлиза в лентата за насрещно движение. По незнайни за нас причини рязко променя посоката си на движение и удря челно другата кола. Водачите на двата автомобила бяха с обезопасителни колани. Взета им е кръвна проба за алкохол. Децата са били в детски седалки”, обясни Главен инспектор Иван Стефанов, началник сектор „Пътна полиция” – Търговище. „Огледът е направен от разследващия полицай на РУП – Търговище. Ще бъдат извършени необходимите процесуално-следствени действия, с които да се установят причините за катастрофата. Ще бъде проведено обективно и всестранно раследване”, каза Диляна Стоянова, окръжен прокурор на Търговище Според началника на полицията в Търговище участъка, в който е станал инцидента, не се характеризира с концентрация на ПТП. Въпреки това там се периодично водачите се проверяват за превишение на скоростта. По думите му камерите за видеонаблюдение в района имат много добър превантивен ефект.", "date": "2019.10.21", "title": "Експерт: Ползването на телефон в колата е опасно колкото високата скорост"}
{"url": "https://www.24chasa.bg/novini/article/7720031", "text": "Сто двайсет и един души новоргистрирани в община Кочериново, са били обект на проверка на ДАНС. Служители на държавната агенция са извършили проверка в общината, във връзка с предстоящите избори. Това съобщи за БТА заместник-кметът Любка Джонова, временно изпълняваща длъжността кмет на общината. \"Проверката беше извършена в петък за няколко часа, напълно изненадващо\", казаха от администрацията. Според изпълняващата длъжността кмет, обект на контрола е била службата \"ГРАО\" и броя на регистрацията на жителите по постоянен и настоящ адрес. \"Съставен е протокол и очакваме резултатите от проверката\", каза още Джонова. По нейни данни, предоставени й от отдел \"ГРАО\", новорегистрираните жители по настоящ адрес в общината за тази година са 111, а по постоянен - 10. В общината имаме десет населени места, информацията се отнася за цялата община Кочериново. Освен това имаме и дом за възрастни хора и бройката варира\", коментира още Джонова. Данни за проверката нямаше в Общинската избирателна комисия /ОИК/, откъдето съобщиха, че оттам не са изисквани данни. Според председателя на ОИК Атанаска Богоева, броят на избирателите в общината за предстоящите избори е около 3 100. В битката за кмет на Кочериново участват петима кандидати.", "date": "2019.10.21", "title": "ДАНС проверява нови адресни регистрации в Кочериново"}
{"url": "https://www.24chasa.bg/novini/article/7720042", "text": "Не може да има ново забавяне на Брекит, освен ако това не е оправдано, заяви в понеделник френската министърка по европейските въпроси Амели дьо Моншален . Изказвайки се пред телевизия BFM, Амели дьо Моншален посочи, че най-лошото по отношение на Брекзит е несигурността. Според нея това е дори по-лошо от Брекзит без сделка, \"където вие поне бихте знаели какво става\", предава  . \"Това, което е сигурно, е, че се нуждаем от \"Да\" или \"Не\" преди 31-ви октомври. Не може да има ново забавяне, без то да е оправдано\", обясни тя, след като британският премиер Борис Джонсън беше принуден от британските депутати да поиска поредно отлагане на Брекзит. В събота Камарата на общите на Обединеното кралство прие внесената от сър Оливър Летуин поправка, която позволява на британския парламент да откаже одобрение на договорената последна Брекзит сделка, докато не бъде прието законодателството, необходимо за нейното прилагане. Междувременно Агнес Пание-Рунаше от френското министерство на финансите отбеляза, че Великобритания все още може да напусне Европейския съюз в рамките на следващите 10 дни. \"Не може да се изключи възможността за Брекзит в рамките на следващите 10 дни\", посочи тя пред Sud-Radio. Тя допълни, че е постигнат общ напредък, но добави, че редица малки френски компании все още трябва да свършат повече работа, за да бъдат готови в случай на Брекзит без сделка. Повод за нейните коментари е настояването на британското правителство от неделя, че страната може да напусне Европейския съюз на 31 октомври въпреки писмото, което премиерът Борис Джонсън беше принуден от парламента да изпрати до Брюксел искане за отлагане на Брекзит.", "date": "2019.10.21", "title": "Франция: Ново отлагане на Брекзит трябва да бъде оправдано"}
{"url": "https://www.24chasa.bg/novini/article/7720074", "text": "Според окончателни данни на Националния статистически институт, през 2018-а година институционалният сектор \"Държавно управление\" отчита бюджетен излишък от 1,921 млрд. лева, или 1,8% от БВП на нашата страна, който е в размер на 109,695 млрд. лева. Това представлява повишение спрямо бюджетен излишък за 1,121 млрд. лева през 2017-а година, или 1,1% от БВП, който през 2017-а беше в размер на 102,308 млрд. лева. В същото време излишъкът в подсектор \"Централно управление\" през миналата година е в размер на 1,667 млрд. лева, или 1,5% от БВП за миналата година. Подсекторът \"Местно управление\" е реализирал излишък от 150 млн. лева, а подсекторът \"Социалноосигурителни фондове\" - позитивен баланс в размер на 104 млн. лева. Дългът на България за 2018-а година е в размер на 24,4431 млрд. лева, или 22,3% от БВП на страната, показват окончателните данни на НСИ. Това представлява понижение спрямо дълг в размер на 25,908 млрд. лева през 2017-а година, или 25,3% от БВП.", "date": "2019.10.21", "title": "НСИ: Излишъкът в бюджета през 2018 г. е бил 1 921 млн. лева, или 1,8% от БВП"}
{"url": "https://www.24chasa.bg/novini/article/7720080", "text": "И.д. премиерът на Румъния Виорика Дънчила заяви, че има предвид възможността за отстраняване от длъжност на президента Клаус Йоханис заради неспазване на конституцията, съобщава в. \"Гъндул\". Дънчила, която е конкурент на Йоханис в президентските избори през ноември, каза, че ще обсъди този въпрос с ръководството на нейната Социалдемократическа партия. \"Разполагаме с този инструмент. Ще го обсъдя с моите колеги. Имаме предвид вариант за отстраняване на президента, защото не може да искаш всеки гражданин да спазва конституцията, а онзи, който трябва да бъде пример за останалите, да нарушава основния закон\", коментира снощи Виорика Дънчила пред телевизия Антена 3. По думите й Йоханис заслужава да бъде отстранен от поста \"в следващия миг\". Дънчила каза обаче, че е отговорен човек и я е грижа какво се случва в страната. \"Ако наред с нестабилността, предизвикана от вота на недоверие за падане на това правителство, излезем и с инициатива за суспендиране на президента, се страхувам, че ще хвърлим страната в още по-голям хаос\", заяви тя, цитирана от в. \"Ромъния либера\". По-рано през деня Дънчила критикува Йоханис на страницата си във Фейсбук. Тя обвини него и партиите, които са свалили правителството й, че са хвърлили Румъния в хаос. Според Дънчила опозицията няма решение за изход от политическата криза, предаде БТА. В. \"Адевърул\" цитира още Дънчила да казва, че народните представители от СДП няма да присъстват в пленарна зала, когато се гласува новото правителство, начело с лидера на Национално-либералната партия Лудовик Орбан. Дънчила предупреди, че ако някой социалдемократ отиде на парламентарното заседание, ще бъде изключен от СДП. И.д. премиерът каза, че онези, които искат да поемат властта, имат сега задължението да осигурят кворум в пленарна зала, пише \"Адевърул\".", "date": "2019.10.21", "title": "Дънчила плаши президента Йоханис с отстраняване от поста"}
{"url": "https://www.24chasa.bg/novini/article/7720090", "text": "\"Отнасяме се като добри стопани към България – не задлъжняваме и не оставяме дългове на следващите поколения. Според окончателните данни на НСИ - Национален статистически институт за 2018 година отчитаме бюджетен излишък от 1 921 млн. лв., което е 1.8% от БВП\". Това коментира премиерът Бойко Борисов след \"Продължава и положителната тенденция дългът на сектор „Държавно управление“ да намалява като достига 22,3% от БВП\", каза още той.", "date": "2019.10.21", "title": "Борисов: Отнасяме се като добри стопани към България, не оставяме дългове за поколенията"}
{"url": "https://www.24chasa.bg/novini/article/7720117", "text": "Непълнолетни са двамата мигранти, изнасилили тяхна връстничка в София в четвъртък. Те са в България законно, а Софийският районен съд ги освободи. Момчетата пребивават в София за временно настаняване на чужденци, те са от Афганистан, мярката им за неотклонение е \"Надзор от инспектор от детска педагогическа стая\".", "date": "2019.10.21", "title": "Мигрантите изнасилвачи - непълнолетни, съдът ги пусна"}
{"url": "https://www.24chasa.bg/novini/article/7720146", "text": "Стойността на крайната продукция, произведена в селското стопанство за 2018 г. по предварителни данни възлиза на 8 457.6 млн. лв. Това е с 2.7 на сто повече спрямо предходната година, съобщава НСИ. Увеличението се дължи изцяло на ръст на цените - с 3.0 на сто, докато във физическо измерение (обеми на произведените количества) спрямо 2017 г. е отчетено намаление с 0.3 процента. Стойността на продукцията, произведена от растениевъдството, се равнява на 5 773.0 млн. лв. В сравнение с 2017 г. тя е по-висока с 3.7 на сто, което е в резултат на увеличение на цените - с 3.3 процента, докато произведените обеми отбелязват увеличение с 0.4 процента. Преобладаващата част от продукцията в растениевъдството (80.6 на сто) през 2018 г. е от зърнени и технически култури. Стойността на произведената през 2018 г. продукция от животновъдството възлиза на 1 990.2 млн. лв. Спрямо 2017 г. продукцията от животновъдството отбелязва увеличение с 0.7 а сто, което е в резултат на повишение на цените - с 2.2 на сто, докато произведените обеми намаляват с 1.5 на сто. Стойността на продукцията от отглеждането на селскостопански животни е 1 102.5 млн. лв. (55.4 на сто от продукцията в животновъдството), докато стойността на произведените животински продукти се равнява на 887.7 млн. лева (44.6 на сто). ", "date": "2019.10.21", "title": "Крайната селско-стопанска продукция за 2018 г. струва 8 457.6 млн. лева (Таблици)"}
{"url": "https://www.24chasa.bg/novini/article/7720165", "text": "Русия развива активно военно-техническо сътрудничество (ВТС) с африканските страни, каза руският президент Владимир Путин в интервю за ТАСС в навечерието на срещата на върха Русия-АФрика в Сочи на 23-24 октомври. Той специално подчерта, че инициатори на нови споразумения в тази сфера често са потенциални купувачи на руска военна техника, които \"трябва да защитават суверенитета и независимостта на своите държави, включително и от екстремистки и терористични групировки\". \"Въоръжените сили и органите на правовия ред в редица африкански страни не са способни самостоятелно да противодействат на бандитските формирования и се нуждаят от съществена помощ - посочи Путин. - Ние ще продължим курса си към разширяване на контактите между спецслужбите и правоохранителните структури на Русия и африканските страни в областта на борбата с тероризма, организираната престъпност, разпространението на наркотици, прането на пари, нелегалната миграция и пиратството\", предава БТА Според руския държавен глава това е \"допълнителен стимул към взаимодействие с Русия, която има богат опит в борбата с тероризма, включително и в Сирия\". Той посочи, че в момента действат споразумения за ВТС с над 30 африкански страни, на които Москва доставя \"широка номенклатура от въоръжения и техника\". Путин уточни, че част от техниката се предоставя на безвъзмездна основа, добавяйки, че това е обичайна практика, следвана от всички водещи страни в света. Той отбеляза също, че Русия дава принос за подготовката на военни кадри на африканските страни, участва в обучението на африкански мироопазващи сили. Путин каза още, че положението в много райони на Африка остава нестабилно: не са уредени редица междунационални и етнически конфликти, редуват се остри политически и социално-икономически кризи. \"Висока активност в Северна Африка, в Сахарско-Сахелската зона, в района на езерото Чад, в Африканския рог, проявяват редица терористични организации, включително Ислямска държава, Ал Каида, Боко Харам, Аш Шабаб\", отбеляза руският лидер. \"Не случайно лозунгът на (предстоящата) среща на върха е - \"За мир, сигурност и развитие\". Без решаването на тези проблеми не може да има последователно движение напред\", подчерта Путин пред ТАСС.", "date": "2019.10.21", "title": "Путин: Въоръжените сили на страни от Африка се нуждаят от помощ в борбата с тероризма"}
{"url": "https://www.24chasa.bg/novini/article/7720199", "text": "Полицията откри и арестува майката, изоставила новороденото си бебе в Петрич. В резултат на проведени действия във връзка с получен, около 13:55 часа на 18.10.2019г., сигнал за оставено без надзор в сградата на МБАЛ „Югозападна“ гр.Петрич момиченце на видима възраст около 10-15 дни, от полицейски служители на РУ-Петрич е установено, че извършител на деянието е 38-годишна от петричко село. По случая е образувано досъдебно производство за извършено престъпление по чл.182 от НК. Работата продължава под надзора на РП-Петрич.", "date": "2019.10.21", "title": "Арестуваха майката, изоставила бебето си в болницата в Петрич"}
{"url": "https://www.24chasa.bg/novini/article/7720204", "text": "Възпитаник на Русенския университет е спечелил \"Международна стипендия Helmut CLAAS\", съобщиха от висшето училище в крайдунавския град. На първо място е бил класиран бакалавърът Кристиан Велковски, завършил специалност \"Интернет и мобилни комуникации\" в катедра \"Телекомуникации\". Пресиян Желязков от специалност \"Аграрно инженерство\" е спечелил една от наградите в класа \"Международна студентска награда\" на конкурса на фондацията на \"CLAAS\". Стипендията \"Helmut CLAAS\" е предназначена за подпомагане магистърската работа на четирима особено изявили се бакалаври. Присъжда се след разглеждане на дипломните разработки от жури. Конкуриращите се разработки са били на бакалаври от различни държави, предаде БТА. От Русенския университет припомнят, че с одобрението и решаващата помощ на концерна \"CLAAS\" са били създадени или адаптирани материали за учебния процес във висшето училище. Създадени са били връзки и с други фирми-производители на техника за \"Прецизно земеделие\", които са намерили отражение в структурирани учебни материали.", "date": "2019.10.21", "title": "Кристиан Велковски спечели международна стипендия"}
{"url": "https://www.24chasa.bg/novini/article/7720212", "text": "Окръжен съд - Кюстендил, под председателството на съдия Татяна Костадинова, отложи и насрочи за 2 декември 2019 г. делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев, известни като \"Братя Галеви\", за отнемане на престъпно придобито имущество. Причина за отлагането станаха молби на особените представители- адвокатите на Ангел Христов, Радмила Христова и Емилия Галева. С тях те представят доказателства, че са: ангажирани като членове на Общински избирателни комисии за провеждането на местните избори в област Кюстендил на 27 октомври и като кандидат за общински съветник. Молба за отлагане на делото бе изпратило и едно от вещите лица, които изготвят съдебно- икономическата експертиза по делото.", "date": "2019.10.21", "title": "Пак отложиха делото за конфискуване имотите на Братя Галеви"}
{"url": "https://www.24chasa.bg/novini/article/7720229", "text": "Протест срещу присъдата на Варненския окръжен съд, с която бяха признати за невиновни Веселин Марешки и бизнесдамата Красимира Колева, поиска в протест до Апелативния съд Окръжната прокуратура във Варна. Както вече е известно, в петък, 18 октомври 2019 г., двамата бяха оправдани по обвинението за изнудване с причинени значителни имуществени вреди - престъпление по член 213а, ал. 3, във връзка с ал. 2 от НК. Според обвинението, съдът неправилно е оценил събраните доказателства при постановяване на своя акт. След запознаване с мотивите за произнесената оправдателна присъда спрямо Веселин Марешки и Красимира Колева, Окръжната прокуратура във Варна ще изложи и допълнителни съображения.", "date": "2019.10.21", "title": "Отмяна на оправдателната присъда за рекет на Марешки и аверката му поиска прокуратурата"}
{"url": "https://www.24chasa.bg/novini/article/7720264", "text": "И.д. премиерът на Румъния Виорика Дънчила обвини днес президента Клаус Йоханис, че изобщо не се интересува от проекта за изграждане на завод на Фолксваген в Румъния, съобщава информационният сайт Зиаре. В интервю за ДиСи Нюз (DC News) Дънчила каза, че Европейската народна партия (ЕНП) е изпратила писмо, с което подкрепя изграждане на завода на Фолксваген в България, а не в Румъния, въпреки че Румъния предлага по-добри условия. Дънчила напомни, че Национално-либералната партия е член на ЕНП и заяви, че де факто най-голямата опозиционна сила се ръководи от президента Клаус Йоханис, предаде БТА. \"Ние обсъждахме този проект. Дори министърът на търговията бе в Германия, говори с борда на Фолксваген по този проект. Имаме най-изгодни условия за инвестиция\", заяви Виорика Дънчила. \"Но, за съжаление, нямаме необходимата подкрепа\", допълни тя. По думите й Европейската народна партия е изпратила писмо, с което подкрепя България. \"Г-н Вебер, който е лидерът на групата, е изпратил това писмо, с което подкрепят България, и тогава се питам къде са членовете на Национално-либералната партия (НЛП), какво е направил г-н президентът Клаус Йоханис? Защото, както съм казвала, той е председател на НЛП. Той ни представлява на съветите. Не можа ли да разговаря, когато ходи на Съвета (на ЕС), за да подкрепи Румъния? Не можа ли да говори с лидера на групата на ЕНП, за да подкрепи Румъния?\", попита и.д. премиерът Виорика Дънчила, която е конкурент на Клаус Йоханис на президентските избори следващия месец. Дънчила посочи, че г-н Вебер е подкрепил България, въпреки че Румъния е предложила много по-изгодни условия. Запитана дали на практика румънската Национално-либерална партия подкрепя изграждане на завода на Фолксваген в България, а не в Румъния, Виорика Дънчила отговори: \"Точно така. Казах ви, съществува това писмо. НЛП, която е член на ЕНП, подкрепя това нещо\". Дънчила каза, че за важни цели за страната е необходим консенсус и сътрудничество между президентската администрация, правителството и парламента. По думите й президентът Клаус Йоханис се води само от личен и предизборен интерес. \"Ще опитам да говоря отново, ще отиде отново министърът. Ние ще се борим до последния момент\", каза Виорика Дънчила и допълни, че ако президентът не иска да се намеси, тя и правителството ще направят всичко възможно, за да привлекат тази инвестиция в Румъния. Запитана дали възнамерява да говори с канцлера Ангела Меркел по този въпрос, Дънчила отговори утвърдително. \"Ще опитам телефонен разговор. Казах ви, че ще направя всичко възможно, за да привлека тази инвестиция в Румъния. Зная колко важна е за моята страна\", каза Виорика Дънчила. Нейното правителство бе свалено с вот на недоверие в парламента на 10 октомври. Основен инициатор на вота бе НЛП, чийто председател бе Клаус Йоханис преди да бъде избран за държавен глава през 2014 г.", "date": "2019.10.21", "title": "Йоханис подкрепил България за завода на \"Фолксваген\". Дънчила: Ще се борим до край"}
{"url": "https://www.24chasa.bg/novini/article/7720224", "text": "Бизнесменът Николай Банев описа как зад решетките ловят хлебарки и мишки със саморъчно направени капани. Това той направи, докато се оплакваше от лошите условия в затвора по време на делото срещу него, съпругата му Евгения и майка му Мария в специализирания съд. Арестантите пълнели пластмасови чашки с вода, поставяли в тях парченца сирене или салам и на сутринта чашките били пълни с хлебарки. Лошите условия в арестите, липсата на топла вода и радиатори в баните бяха един от аргументите Банев да иска да излезе на свобода. Той също се оплака, че въпреки желанието да се яви официален пред съда от уважение към институцията, в събота по време на свиждането не е било разрешено внасянето на костюм. На тази му жалба наблюдаващият прокурор Мария Дойчинова контрира, че не прокуратурата и съдът решават за реда, по който се внасят вещи в местата за лишаване от свобода. Банев съобщи също, че ще поиска разпит на премиера Бойко Борисов и бившите министри  на вътрешните работи и икономиката Цветан Цветанов и Трайчо Трайков, за да се види какви кореспонденции са били разменяни най-вече за състоянието на \"Полимери\". Той упрекна прокуратурата, че му е съсипала бизнеса. \"За година и половина не можахме да разберем какъв е точно вашият бизнес\", посочи прокурорката Мария Дойчинова. Тя също така напомни, че за времето, за което той е бил в ареста не веднъж са пускали служители на НАП и Инспекцията по труда, за да му връчват \"благодарствени писма\", засягащи най-вече неизплатените заплати на бивши негови служители. Банев поиска домашен арест, за да може да се грижи за съпругата си и децата си. От думите на адвокатката му стана ясно, че тази седмица той за първи път от година той ще се срещне с тях в ареста. Прокуратурата възрази, като каза, че той може да повлияе на свидетелите, които са около двеста по това дело. Бизнесменът, жена му и майка му са обвинени в участие в организирана престъпна група за данъчни престъпления. Материалите за пране на пари и присвояване са в друго дело. След около час съдът ще обяви дали Банев остава в ареста.", "date": "2019.10.21", "title": "Банев описа какви капани за хлебарки прави в килията"}
{"url": "https://www.24chasa.bg/novini/article/7720276", "text": "Участник в телефонни измами е задържан при спецоперация на ГДНП, ОДМВР-Сливен и Плевен, съобщиха от областната полиция в Сливен. На 18 октомври е задържан 50-годишен жител на село Боров дол. Той е  заловен в момента на вземане на парите - около 7700 лева от възрастна жена от сливенското село Гавраилово. Според събраните първоначални данни мъжът е изпълнявал ролята на куриер в престъпната схема. При разследването са намерени и иззети мобилни телефони и СИМ-карти, както и други вещи, свързани с престъпната дейност на мъжа. Установена е съпричастност на задържания към още три измами, извършени в периода 23 септември - 14 октомври т.г. на територията на Плевенска и Благоевградска области на обща стойност над 50 000 лева. Мъжът е привлечен като обвиняем по досъдебното производство на ОДМВР-Сливен и е задържан за срок до 72 часа. Днес предстои да бъде поискано от съда да му бъде наложена постоянна мярка за \"задържане под стража\". Работата по случая продължава под надзора на РП-Сливен и РП-Никопол.", "date": "2019.10.21", "title": "МВР спипа мъж да мами възрастна дама със 7700 лева, над 50 000 е взел от други измами"}
{"url": "https://www.24chasa.bg/novini/article/7720313", "text": "След близо три десетилетия на отстъпление Москва иска да се завърне в Африка. За да подчертае тази амбиция пред Запада, но също и пред Китай, Владимир Путин ще председателства тази седмица първата си голяма среща на върха с африкански страни. В последно време африканските лидери често посещават Москва. През август руският президент се срещна с президента на Мозамбик Филипе Нюси. Преди него с Путин се срещнаха президентът на Република Конго Дени Сасу-Нгесо и президентът на Ангола Жоау Лоуренсу. Що се отнася до египетския президент Абдел Фатах ас Сиси, той е близък на Путин. Общо десетина африкански президенти посетиха руската столица от 2017 година. Всеки път едни и същи обещания: инвестиции в енергетиката и полезните изкопаеми и неизменните оръжейни договори, които винаги са били главният източник на търговски обмен между Русия и Африка. Сега обаче Москва иска да засили отношенията си с Африка и вече не се задоволява да бъде възприемана като продавач на автомати \"Калашников\" - това емблематично оръжие, което присъства на националния флаг на Мозамбик. В курортния град Сочи Владимир Путин и неговият египетски колега в сряда и четвъртък ще бъдат съпредседатели на първата \"среща на върха Русия-Африка\", на която се очаква да присъстват около 30 лидери. На срещата ще присъстват както бивши \"братски комунистически страни\" като Етиопия и Ангола, така и държави, в които Москва едва наскоро прокарва своето влияние, като например Централноафриканската република и страните от Западна Африка. В програмата са включени дискусии на политически и икономически теми, за да бъде показано, че Русия може, подобно на Китай и Европа, да бъде надежден партньор. \"Русия има много да предложи в рамките на взаимноизгодното сътрудничество с африканските държави\", заяви говорителят на Кремъл Дмитрий Песков. \"Този форум служи за отбелязване на решителния завой на Русия към Африка\", казва пред Франс прес Евгений Корендясов, бивш посланик и настоящ член на Институт за Африка в Москва. Най-фрапиращият пример за руското завръщане в Африка е пристигането в началото на миналата година на оръжия и десетки \"военни съветници\" в Централноафриканската република, която по принцип е във френската зона на влияние. В ЦАР руското влияние въобще не е дискретно: пример за това е, че руснакът Валерий Захаров е \"съветник по въпросите на сигурността\" на президента Фостен-Арканж Туадера. Към това следва да добавим патрулите в Банги на наемници от групата \"Вагнер\", военна фирма, за която се твърди, че е финансирана от близкия до Путин Евгений Пригожин. Тези хора, с които Москва отрича да има връзка, се появиха и на друго място: в Либия, като се твърди, че са съюзници на маршал Хафтар. В Северен Мозамбик те се сражаваха заедно с армията срещу бунтовници джихадисти, а западни медии забелязаха присъствието им в Мадагаскар и Судан. Москва освен това подписа няколко договора за военно сътрудничество, последния от които с Мали през юни. Въпреки това Русия все още е далеч от това да се конкурира със западните сили. \"Не бива да свеждаме всичко това до историята за конфронтация (със Запада). Ние не сме Съветският съюз, нито имаме амбицията за това, нито възможностите, нито ресурсите\", отбелязва Евгений Корендясов. Арно Калика, асоцииран сътрудник във Френския институт за международни отношения, смята, че е \"неточно\" да се говори понастоящем за масивно руско присъствие в Африка. В рамките на икономическата си дипломация \"Москва се опитва, с променлив успех, да мобилизира връзките си от епохата на Студената война и да превърне старите идеологически симпатии в бизнес\", твърди в материал по темата Арно Дюбиен от Френско-руския център за наблюдение. Русия обаче идва късно на този икономическо-търговски терен. Независимо дали става дума за инфраструктура или природни ресурси, Китай постави своя отпечатък върху Африка и се превърна в конкурент номер едно на западните сили. А понякога Москва греши от незнание. Арно Калика припомня как руският външен министър Сергей Лавров се е учудил миналата година в Етиопия, че тази страна, която исторически е партньор на Русия, вече се е ориентирала към Китай и Съединените щати. Така че Сочи ще бъде повод за засилване на отношенията. \"Вниманието ще бъде привлечено\" от голям договор със страна, в която Москва няма силно влияние, твърди Калика. /От БТА/", "date": "2019.10.21", "title": "Путин бележи руското завръщане в Африка с амбициозна среща на върха"}
{"url": "https://www.24chasa.bg/novini/article/7720327", "text": "Руският президент Владимир Путин поздрави по телефона израелския премиер Бенямин Нетаняху за 70-ия му рожден ден и обсъди с него ситуацията в Сирия и редица актуални двустранни въпроси. Това съобщи днес пресслужбата на Кремъл, цитирана от ТАСС и БТА. \"В телефонния разговор президентът на Русия Владимир Путин поздрави министър-председателя на Израел Бенямин Нетаняху за неговата 70-годишнина. Бяха обсъдени някои актуални въпроси от двустранния дневен ред и ситуацията в Сирия. Владимир Путин изпрати на Бенямин Нетаняху и поздравителна телеграма\", се казва в съобщението. Предишния път Путин и Нетаняху разговаряха при визитата на израелския премиер на 12 септември в Сочи. Бенямин Нетаняху е роден на 21 октомври 1949 г. в Тел Авив. Оглавяваше израелското правителство между 1996 и 1999 г., а през 2009 г. стана министър-председател за втори път и заема този пост и досега.", "date": "2019.10.21", "title": "Нетаняху празнува 70-годишнина, Путин го поздрави по телефона"}
{"url": "https://www.24chasa.bg/novini/article/7720380", "text": "В същия ден, когато Турция и САЩ постигнаха споразумение за ситуацията в Североизточна Сирия, високопоставена руска делегация също бе в турската столица, за да обсъжда същия въпрос. Делегацията бе водена от специалния пратеник на Русия за Сирия Александър Лаврентиев, чиято следваща спирка след разговорите му в Анкара бе Дамаск за среща със сирийския президент Башар Асад. В съобщение от руска страна след срещата се казваше: \"Бе изразено общо становище, че пътят към надеждна и дългосрочна стабилизация на териториите на изток от река Ефрат преминава през възстановяването на суверенитета и териториалната цялост на страната, връщането на всички сирийски земи под контрола на правителството на Сирийската арабска република\". По-рано миналата седмица руският пратеник имаше среща с представители на СЗН /Силите за защита на народа - бел.ред./, за да съдейства за споразумение между режима на Асад и кюрдската групировка. Руската дипломация бе бърза и ефикасна в осигуряване на споразумение между Дамаск и СЗН, така че техните сили заедно със сирийската армия ще се организират, за да запълнят вакуума, оставен от силите на САЩ в Манбидж, Кобане и в някои други градове. Дипломацията, осъществена от Русия, включваше телефонен разговор между външния министър Сергей Лавров и иранския му колега Джавад Зариф на 17 октомври. \"Те изразиха общо становище за необходимостта от постигане на сигурна и трайна стабилизация на източния бряг на река Ефрат, базирана върху спазване на суверенитета и териториалната цялост на Сирийската арабска република, чрез започване на диалог между Дамаск и Анкара, както и между сирийските власти и местните кюрди. Страните подчертаха, че и Русия, и Иран са готови да подпомагат подобни срещи\", се казва в съобщение, публикувано от Москва след телефонния разговор. Намерението на Русия и Иран да окажат натиск върху Турция да започне диалог със Сирия е известно. Те отдавна предлагат това от започването на процеса от Астана в началото на 2017 г. Протоколът от Адана, подписан между Турция и Сирия през 1998 г., който предвижда прекратяване от Сирия на подкрепата й за ПКК /Кюрдската работническа партия - бел.ред./, се смята, че осигурява необходимата база за потенциален диалог Анкара-Дамаск, намекват тези две страни. Всъщност турското правителство потвърждава, че се водят неофициални разговори между отговорни служители от сигурността и разузнаването, когато условията на терена изискват подобен диалог. Но то все още не дало силен сигнал, че е готово да започне официална комуникация с Дамаск. В тази връзка се очаква, че руската страна ще поднови идеята за турско-сирийски диалог по време на разговорите между руския президент Владимир Путин и президента Реджеп Тайип Ердоган на 22 октомври в Сочи. Срещата в Сочи между двамата лидери ще бъде важна, тъй като параметрите на изток от Ефрат са се променили в полза на руско-сирийското дуо. Турция трябва да постигне споразумение с Русия като допълнение към споразумението й със САЩ за пълно изтегляне на СЗН от нейните граници, но намеренията на руската страна изглежда, че са доста по-решаващи от гледна точка на турските планове за създаване на зона за сигурност в посочения район. (От БТА)", "date": "2019.10.21", "title": "\"Хюриет\": Русия и Иран може да окажат натиск върху Турция да започне диалог със Сирия"}
{"url": "https://www.24chasa.bg/novini/article/7720337", "text": "Около 4 милиарда лева се очаква да бъдат средствата по Оперативна програма \"Развитие на човешките ресурси\" (ОПРЧР) за следващия програмен период 2021-2027 година. Очакванията на Министерството на труда и социалната политика са ресурсът на програмата да се увеличи със 70 процента, което е около 4 милиарда лева, каза пред журналисти заместник -министърът на труда и социалната политика Зорница Русинова. Очакванията са и за удвояване на ресурса, или отново увеличаване със 70 на сто за Оперативната програма за храни и/или основно материално подпомагане от Фонда за европейско подпомагане на най-нуждаещите се лица. Това е програмата, която осигурява топъл обяд и индивидуални пакети храни за най-бедните, предаде БТА. През тази седмица има експертни срещи с ЕК, надявам се ресурса от около 4 милиарда, който ще бъде договорен за следващите седем години, да бъде разпределен по равно за мерки за социално включване и за пазара на труда, отбеляза Русинова. Планира се минимум 500 милиона лева да бъдат отделени за мащабни обучения по дигитални умения на работещите, цифрова грамотност. Нашата страна, независимо от това, че в много сфери по отношение на информационните технологии и IT умения има водеща роля, по отношение на масовите умения на работещите в дигитални компетентности, изостава. 40 процента от работодателите в България се оплакват, че има необходимост от повишаване на IT уменията на работната сила, каза Зорница Русинова. По думите на заместник-министъра голяма част от по-възрастните работници, както и от хората, които са с по-ниско образование, ниска степен на квалификация, са социално изключени, защото нямат дигитални умения. Ще се търсят начини за подкрепа на тези хора - да се обучат на елементарни умения, да се възползват от публичните услуги на държавата. Всеки работещ или младеж, който започва работа, ще трябва да има основни дигитални умения, защото почти няма професия, която да не изисква това, каза Зорница Русинова. Ще останат и инвестициите в ключови умения на хората. Последното проучване на Агенция по заетостта сочи, че около 80 процента от работодателите се оплакват от липса на дисциплина, организираност, отговорност на работниците. Затова ще продължи работата и в тази насока, каза заместник - социалният министър. Предизвикателствата за следващия програмен период са свързани с подкрепа на заетите, не толкова на безработните, тъй като безработицата е много ниска - около 4 процента, припомни Русинова. Ще се изграждат умения за лесно намиране на работа, но и същевременно хората да имат достатъчно гъвкави умения да преминават от едно работно място на друго. В министерството вече е започнала интензивна работа по насочването на ресурса за следващия програмен период. По време на експертните консултации с Европейската комисия ще държим на това да остане изискването в регламента- минимум 25 процента от средствата да отиват за социално включване, а за България това да са 50 на сто от ОПРЧР, каза Русинова. Ще продължи реформата и работата в инвестиции в ранно детско развитие и в дългосрочната грижа. По отношение на инвестициите за ранно детско развитие, Русинова посочи, че всичко правено в социалната сфера със затварянето на институции, както и по отношение на работата с шейсет и няколко общини да бъдат изградени Центрове за ранно детско развитие, където се финансират здравни, образователни и социални дейности на едно и също място, ще продължи. По думите на заместник-министъра това е в подкрепа на механизма за обхващане на всички деца в образователната система. За реформата в дългосрочната грижа, Русинова каза, че до 2021 година с 43 милиона лева от \"Региони в растеж\", плюс около 300 милиона лева от ОПРЧР, ще се закрият десет от домовете за хора с психични разстройства и умствена изостаналост, ще се създадат над 100 нови услуги, ще се развият множество услуги в домашна среда. Реформирането на останалите домове за хора с увреждания, плюс развитието на мрежа от нови услуги и нови домове за възрастни хора, ще бъдат приоритет и през следващия програмен период.", "date": "2019.10.21", "title": "4 млрд. лв.  европари по програмата за човешките ресурси за 2021-2027 година"}
{"url": "https://www.24chasa.bg/novini/article/7720409", "text": "Европейската комисия ще обсъди и представи утре докладите за България и за Румъния по механизма за сътрудничество и проверка. Това съобщи днес говорител на комисията. Предвижда се ЕК да приеме докладите на заседанието си в Страсбург. Говорител на ЕК не пожела да отговори на въпрос на БТА дали това ще бъде последният доклад за нашата страна. В доклада си от миналата година комисията бе посочила, че преди края на мандата си този месец ще направи поредната оценка. С това ЕК изразяваше очакване процесът на наблюдение на нашата страна да бъде приключен.", "date": "2019.10.21", "title": "ЕК представя утре докладите за България и Румъния"}
{"url": "https://www.24chasa.bg/novini/article/7720407", "text": "Европейският надзорен орган по защита на данните (ЕНОЗД) заяви в понеделник, че предварителните резултати от негово разследване на договорите на \"Майкрософт\" (Microsoft) с институциите на Европейския съюз показват сериозни проблеми относно спазването на правилата за защита на данните. \"Въпреки че разследването все още продължава, предварителните резултати разкриват сериозни опасения относно спазването на съответните договорни условия по отношение на защитата на данните и ролята на \"Майкрософт\" като компания, обработваща данни за институциите на ЕС, които използват нейните продукти и услуги“, се казва в официално съобщение на ЕНОЗД, цитирано от Ройтерс. През април 2019- година Европейският надзорен орган по защита на данните започна разследване относно използването на продукти и услуги на Microsoft от институциите на ЕС, предава  .", "date": "2019.10.21", "title": "Европейският надзорен орган по защита на данните: Има проблеми и с \"Майкрософт\""}
{"url": "https://www.24chasa.bg/novini/article/7720421", "text": "Разбунтували се мигранти в Малта подпалиха най-малко пет служебни автомобила и раниха полицай в центъра за задържане, в който са настанени, предаде Ройтерс. Насилието избухна снощи в бившите казарми на британската армия в Хал Фар, недалеч от летището на Малта, предаде БТА. Мигрантите, които искали да бъдат освободени, установили контрол над част от комплекса, но по думите на полицейски говорител към ранните часове на днешния ден ситуацията отново е върната под контрол. Днес очевидци казаха, че мигрантите в Хал Фар са подпалили няколко помещения, както и автомобили на служителите на центъра. Щети има и по един полицейски автомобил. Полицията заяви, че неин служител е леко ранен.", "date": "2019.10.21", "title": "Мигранти подпалиха коли и раниха полицай в малтийски център за задържане (Снимки)"}
{"url": "https://www.24chasa.bg/novini/article/7720396", "text": "Британският премиер Борис Джонсън е все още в спор с парламента как да се излезе от задънената улица с Брекзит, а Европейският съюз обсъжда неохотното му искане за отлагане на крайния срок - 31 октомври. Има няколко неща, които може да се очакват в близките дни. Премиерът понесе поредица от поражения в парламента, но се надява да обърне хода на нещата с един голям триумф: да спечели гласуването на новото му споразумение за Брекзит. Постигането на такова мнозинство е на кантар и има шанс Джонсън да успее. Възможно е да се стигне до гласуване в предстоящите дни, като резултатът е несигурен. Необходимо му е също да прокара съответните закони, които да придадат юридическа сила на споразумението. Ако той успее да направи това бързо, Великобритания или няма да има нужда от отсрочка, или ще й трябва само много кратко \"техническо\" удължаване - въпрос на седмици, а не на месеци. Ако Джонсън не успее да убеди парламента бързо да подкрепи споразумението, ЕС ще трябва да реши дали да даде на Великобритания нова отсрочка, или да се придържа към датата 31 октомври, което би означавало рисков Брекзит без споразумение, който толкова много от лидерите на страните членки се опитват да предотвратят. Не се очаква ЕС да разкрие своя отговор в близките дни, но се смята, че удължаването на срока за Брекзит е предпочитаният избор на много от лидерите в ЕС въпреки растящото им раздразнение от безизходицата в (британския) парламент. Джонсън се опитва да свика парламентарни избори с цел да получи мнозинство в новия състав на парламента, което да подкрепи неговата стратегия за Брекзит, но опозиционната Лейбъристка партия и нейният лидер Джереми Корбин казват, че няма да се съгласят за избори, докато не се стигне до отлагане на срока за Брекзит. Ако ЕС се съгласи с поисканото от Джонсън отлагане, изборите могат да се състоят в близките месеци, и Джонсън ще води кампания с обещание да осъществи (най-после) Брекзит, като ще обвини парламента за блокирането му. Може да изглежда, че нови избори ще разсекат гордиевия възел около Брекзит, но е възможно също така те да не доведат до ясен победител с мнозинство, така че новият парламент може да се окаже разделен, както и този. Джонсън спази закона, изискващ той да поиска отлагане на крайния срок, изтичащ на 31 октомври, но придружи искането си с писмо до лидерите на ЕС, в което казва, че не смята отлагането за добра идея. Това разгневи много противници, които смятат, че премиерът умишлено се опитва да заобиколи волята на парламента. Активисти, които заведоха дело срещу Джонсън в Шотландия, смятат да заведат ново дело в понеделник. Спорът може да стигне до британския Върховен съд. (От БТА)", "date": "2019.10.21", "title": "Драматичната сага за Брекзит ще продължи в парламента и в съда"}
{"url": "https://www.24chasa.bg/novini/article/7720430", "text": "Спецсъдът отказа да пусне бизнесмена Николай Банев на свобода и го остави в ареста. Основният аргумент е, че може да повлияе на свидетелите, чийто разпити тепърва предстоят. По-рано днес стана ясно, че 200 души ще бъдат призовани в Специализирания съд да дават показания по делото срещу Банев, жена му Евгения и майка му Мария. Тримата са подсъдими за участие в организирана престъпна група за данъчни престъпления. Съдът също припомни, че в килията на Банев е бил открит мобилен телефон. Както и че той е бил задържан в чужбина, затова и опасността от укриване не е отпаднала.", "date": "2019.10.21", "title": "Николай Банев остава в ареста, може да повлияе на свидетели"}
{"url": "https://www.24chasa.bg/novini/article/7720452", "text": "Турция не е хвърлила око на нито една страна, а в момента провежда антитерористична операция в североизточна Сирия заради интереси на сигурността, заяви президентът Реджеп Тайип Ердоган, цитиран от БГНЕС. \"Други може да имат различни интереси в Сирия, Ирак, Афганистан, Либия, Африка и на Балканите, но Турция е в Сирия само поради обща съдба с нашите братя и сестри\", каза президентът и добави: \"Това е благодарение на тези, които мислят, че няколко капки нефт са по-важни от кръвта.\" Президентът разкритикува западните държави, че не са подкрепили операцията на Турция срещу сирийските кюрди, обвинявайки ги в \"подкрепа на терористите\". Той подчерта, че Турция ще продължи да поддържа твърдата си позиция срещу терористите и потисниците и никога няма да седне на масата за преговори с тях. Отбелязвайки, че светът е претърпял радикални трансформации през вековете, Ердоган каза, че в частност Близкият Изток е претърпял възходи и падения. \"Въпреки че центърът на тежестта, който променя света, изглежда, че се е променил през последните няколко века, този регион остава в центъра на борбата\", каза президентът и добави, че това поставя Турция в центъра на всички развития. Президентът засегна несправедливостта по отношение на Съвета за сигурност на ООН, който дава право на вето на петте постоянни членове, често правейки САЩ неефективни във времена на глобални кризи.", "date": "2019.10.21", "title": "Ердоган: Турция е в Сирия заради тези, за които нефтът е по-важен от кръвта"}
{"url": "https://www.24chasa.bg/novini/article/7720340", "text": "Този проект е важен за Балканите и затова го наричаме Балкански поток. Огромен строеж, огромно съоръжение и е с един милиард по-евтин от Южен поток, заяви министър-председателят Бойко Борисов, който днес провери напредъка на строителните дейности по разширяване на газопреносната инфраструктура на „Булгартрансгаз“ ЕАД в района на гр. Кнежа. „Това е вече изходът на „Балкански поток“. Ако сега не го направим, никога няма да се направи“, отбеляза премиерът и добави, че газопроводът на българска територия се изгражда паралелно с този на сръбска територия. „В нивите правим магистрали, жп линии, газопроводи“, каза още министър-председателят Борисов и специално обърна внимание на екологията, като изтъкна, че тя няма да пострада заради изграждането на газопровода, съобщиха от правителствената пресслужба. На инспекцията с министър-председателя Бойко Борисов присъстваха също вицепремиерът Томислав Дончев и министърът на енергетиката Теменужка Петкова. Вицепремиерът Дончев отбеляза, че всичко това, което се вижда в момента, не се е случило от само себе си. „Преди строителите да започнат да работят, политици, ръководители, дипломати трябваше да свършат много работа и това е през последните четири - пет години. Искрено се радвам, че успяхме да си свършим работата, за да се стигне до тук “, напомни Дончев. Той специално акцентира върху интерконектора с Гърция. „След завършването на двата проекта, практически ние ще сме в състояние да транспортираме природен газ от където до където е необходимо“, посочи още вицепремиерът и добави: Трасето на преносния газопровод ще премине през землищата на 11 области - Варна, Шумен, Разград, Търговище, Русе, Велико Търново, Ловеч, Плевен, Враца, Монтана, Видин. През месец април 2019 г. „Булгартрансгаз“ ЕАД определи за изпълнител на обществената поръчка участникът Обединение „Консорциум Аркад“, с когото сключи договор на 18.09.2019 г. „Консорциум Аркад“ е обединение от чуждестранни компании, като негови членове са: Аркад Ей Би Би С.п.А. – Италия и Аркад Енджиниъринг енд Констракшънс Къмпъни – Саудитска Арабия. Общата стойност на подписания договор при срок за изпълнение на дейностите до 615 календарни дни е в размер до 1.1 млрд. евро без ДДС. До момента изкопаната траншея е близо 5 км., а тръбите, които са в готовност за полагане са над 6 км. Почистената полоса на строителната площадка е 17 км. \"Елате да се снимаме и пращайте на Вучич, че той не вярваше\", пошегува се Борисов. Той заяви, че сръбският президент ще присъства на официалното откриване заедно с Виктор Орбан. \"Магистрали правим, газопроводи правим. Ще си говорим за зали и за стадиони. Досега да я бяхте построили тази зала по времето на Орешарски. Развалили конната база. Ще се разходя и до Плевен, но не ми стига времето\", добави Борисов. Премиерът Бойко Борисов благодати на принц Салман, Александър Вучич и Виктор Орбан за това, че е изпратили свои представители. \"Това е един важен проект на Балканите и не случайно се нарича \"Балкански поток\". 24 вагона на ден докарват тръби и над 60-70 тира. Огромен строеж, огромно съоръжение, 1 милиард и 200 милиона долара. И един милиард по-евтин от \"Южен поток\". Можете да си представите защо на времето спряха този проект заради корупция и кое правителство беше тогава на власт\", коментира Борисов. \"10 лота в момента се работят и сега, докато сме тук, не спират, защото искаме едновременно със сърбите да станем готови. След като всички сме тук, уеднаквяваме и дати и всичко останало\", каза още той. \"България вложи около половин милиард лева за интерколектора с Гърция, за да може и до 5 милиарда кубически метра втечнен газ да вкарваме. Това е диверсификация. Газов хъб \"Балкан\" ще дава възможност на борсата всеки да си прекара най-евтин газ. Така потребителите, икономиките ще имат възможност да ползват най-евтин газ\", посочи още Борисов. \"Еколозите да са сигурни - догодина пак ще има жители тук в Странджа. Искахме да си съберат реколтата, за да не им я развалим, защото е грехота\", каза още той.                                                                                                                                                                                                                                                                                                                                ", "date": "2019.10.21", "title": "Борисов: \"Балкански поток\" е един милиард по-евтин от \"Южен поток\" (Обновена + видео)"}
{"url": "https://www.24chasa.bg/novini/article/7720726", "text": "Основателят на сайта Уикилийкс Джулиан Асандж се яви пред британски съд за разглеждане на делото за неговата екстрадиция, предаде Асошиейтед прес. Преди заседанието Асандж вдигна предизвикателно юмрук, за да поздрави привържениците си, изпълнили галерията на Уестминстърския съд в Лондон. Той беше гладко избръснат и облечен със син пуловер и спортно яке. Асандж каза за протокола името и датата си на раждане. Бившият британски вътрешен министър Саджид Джавид подписа през юни разпореждане, позволяващо Асандж да бъде екстрадиран, информира БТА. Разглеждането на делото по същество ще започне през февруари 2020 г., след като съдия Ванеса Барейсър отхвърли искането на защитата на Асандж делото да бъде отложено с три месеца, предаде Ройтерс. Асандж, който по време на последните процедурни заседания на съда не се явяваше в залата, този път бе доставен от затвора \"Белмарш\". Той изглеждаше много отслабнал. По-рано защитата на австралиеца твърдеше, че той има проблеми със здравето и страда от депресия, отбелязва ТАСС. Пред сградата на съда се бяха събрали стотина привърженици на Асандж, призоваващи британските власти да не го предават на САЩ, където основателят на Уикилийкс е заплашен от 175 години затвор за хакерска дейност. Американските власти обвиняват австралиеца, че е влязъл в сговор с бившия аналитик от военното разузнаване Челси Манинг за разбиване на парола на компютърна мрежа на американското правителство. Очаква се делото да се проточи с месеци, като и двете страни могат да оспорят решението.", "date": "2019.10.21", "title": "Джулиан Асандж се яви пред британски съд по делото за неговата екстрадиция"}
{"url": "https://www.24chasa.bg/novini/article/7720748", "text": "Немската централна банка прогнозира, че икономиката на Германия може да се свие отново през третото тримесечие, но Бундесбанк не вижда риск от дълбока рецесия във водещата европейска икономика, предаде  . Въпреки че експортно ориентираните отрасли продължават да страдат, а показателите за бизнес доверие не предполагат непосредствен позитивен обрат, секторите, насочени към вътрешното търсене, все още вървят добре, се посочва в редовния месечен доклад на централната банка. Бундесбанк обаче допълни, че се увеличават рисковете, че слабостта в експортно-ориентираната индустрия може да се прехвърли и към останалите сектори на германската икономика и по-специално към вътрешното търсене. \"Икономическото производство в Германия би могло отново да се сви през третото тримесечие на настоящата година\", посочи централна банка, което би означавало, че немската икономика ще се окаже в \"техническа рецесия\", след като и през второто тримесечие БВП се понижи с 0,1 на сто. \"В момента обаче не се наблюдава рецесия в смисъл на значителен, по-широк и дълготраен спад на производството при недостатъчно използван производствен капацитет“, отбелязва последният доклад на Бундесбанк.", "date": "2019.10.21", "title": "Бундесбанк не вижда риск от дълбока рецесия в Германия"}
{"url": "https://www.24chasa.bg/novini/article/7720747", "text": "Растежът на БВП се очаква да се забави през втората половина на годината, а за цялата 2019 г. се прогнозира растеж от 3.4 процента, пише в Макроикономическата прогноза на Министерството на финансите, публикувана на сайта на институцията. За първото полугодие на текущата година реалният растеж на БВП на България беше 4.1 на сто, спрямо съответния период на предходната година. По-високият растеж бе формиран през първото тримесечие, докато през второто реалното нарастване на БВП се забави, повлияно в голяма степен от спада на износа и намалението на запасите, се отбелязва в документа. На 17 октомври 2019 г. НСИ публикува ревизирани данни за БВП за периода от 1995 г. до второ тримесечие на 2019 г., които отразяват промени в методологията, направени в съответствие с препоръки на Евростат. Според ревизиите, номиналната стойност на БВП за 2018 г. е повишена с 1.8 млрд. лв., което се дължи на по-висок износ и инвестиции, докато потреблението е по-ниско. Реалният икономически растеж остава непроменен - от 3.1 на сто за 2018 г., но промяната в структурата на растежа е значителна, пише в анализа. Направените ревизии оказаха влияние и върху компонентите на БВП през първото полугодие на 2019 година, отчитат от министерството на финансите. Икономическият растеж ще достигне 3.3 на сто през 2020 г., движен от потреблението и инвестициите. Очаква се възстановяване на износа, но отрицателният принос на нетния износ към растежа на БВП ще се увеличи поради ускоряването на вноса, смятат в МФ. През първото полугодие на 2019 г. броят на заетите се увеличи, а нивото на безработица отбеляза исторически минимум, пише в документа. Благоприятните развития на пазара на труда се очаква да продължат и през втората половина на годината. Безработицата се прогнозира да намалее до 4.4 на сто през 2019 г. През 2020 г. растежът на заетостта се очаква да се забави до 0.2 процента под влияние на ограниченията от страна на предлагането на труд. Растежът на компенсацията на един нает се прогнозира да възлезе на 8 процента през текущата година, подкрепен както от частния, така и от публичния сектор, в резултат от политиката за повишаване на доходите в сектори като образование и държавно управление. През 2020 г. нарастването на компенсацията на един нает се очаква леко да се забави до 7.4 на сто поради отслабването в положителната динамика на пазара на труда. С постепенното преустановяване на нарастването на заетостта, повишението на компенсацията на един нает ще продължи да се забавя и в периода 2021- 2022 г., докато достигне около 6.7 процента в края на прогнозния хоризонт. Забавянето ще е по-осезаемо в публичния сектор, като в частния сектор също ще се прояви, но темпът на нарастване се очаква да остане относително близък до средния за икономиката. Подобно на пролетната прогноза, оценките за растежа на производителността на труда се запазват на ниво от 3.3 на сто средногодишно, пише в документа на финансовото ведомство. Инфлацията в края на 2019 г. се прогнозира да бъде 2.8 на сто, (с 0.4 пр.п. по-висока от тази в пролетната прогноза), а средногодишната - 2.5 процента. Услугите и хранителните стоки ще имат най-висок принос за инфлацията в края на годината, смятат в МФ. Очаква се влиянието на енергийните стоки (пряко и косвено) върху инфлационните процеси в страната постепенно да намалява. За следващата година инфлацията се очертава да бъде по-ниска от 2019 г., тъй като международните цени на суровините, особено тези на суровия нефт, не се очаква да бъдат проинфлационен фактор. Рисковете пред прогнозата са свързани с нестабилната геополитическа обстановка и нарасналия брой протекционистични мерки, пише в макроикономическата прогноза на Министерството на финансите. В следващите години от прогнозния период (2021- 2022 г.) като цяло се очаква леко забавяне в стойностите на инфлация поради очакваните намаляващи равнища в международните цени на петрола и стабилизирането в цените при останалите суровини. Вътрешните фактори за инфлация се запазват, произтичащи от платежоспособното търсене на домакинствата, което е благоприятствано от нарастването на доходите, ниската безработица и растежа на кредитите. Прогнозира се цените на услугите да нарастват с по-висок темп от този на стоките, пише в документа.", "date": "2019.10.21", "title": "Министерството на финансите: Българската икономика ще отбележи растеж от 3,4%"}
{"url": "https://www.24chasa.bg/novini/article/7720776", "text": "При провеждане на специализирана полицейска операция по линия на наркоразпространението миналия петък в централната част на Добрич е извършена проверка на 30-годишен мъж от града – съобщават от Областната дирекция на МВР. Установени са 62,5 грама суха тревна маса, реагираща на наркотичното вещество марихуана и 46 грама бяло прахообразно вещество, реагиращо на амфетамин и метаамфетамин. При последвалите процесуално-следствени действия в жилището, обитавано от него, са открити 24 грама канабис и 43 грама наркотично вещество „Пико”. Иззети са по надлежния ред електронни везни, пари и друг вещи, уличаващи го в разпространение на наркотични вещества. Мъжът е привлечен в качеството му на обвиняем и с прокурорско постановление, мярката му за задържане е удължена на 72 часа. Окръжен съд Добрич предстои да разгледа искането на мярка за неотклоние „задържане под стража”.", "date": "2019.10.21", "title": "Заловиха мъж с наркотици в центъра на Добрич"}
{"url": "https://www.24chasa.bg/novini/article/7720746", "text": "Министърът на околната среда и водите Нено Димов, изпълняващият длъжността кмет на община Враца Мария Попова и управителят на „Тролейбусен транспорт - Враца“ ЕООД Виктория Начева подписаха договор за модернизиране на градския транспорт в общината. По проекта ще бъдат закупени 13 нови електрически автобуса и 9 нови тролейбуса за нуждите на обществения транспорт на община Враца. Предвижда се доставка и монтаж на 13 станции за бавно зареждане на автобусите и една станция за бързо зареждане, съобщават от Министерството на околната среда и водите. Експлоатацията на новите превозни средства ще се оптимизира чрез внедряване на интегрирана система за управление на транспорта за електронно таксуване и за информация на пътниците в реално време. Проектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 32 млн. лв. ОПОС осигурява 26 млн. лв. С изпълнението на проекта ще се намали количеството емисии на фини прахови частици (ФПЧ10) с източник транспорта – от 0,37 на 0,18 тона на година. Реализирането на дейностите ще допринесе за подобряване качеството на атмосферния въздух за близо 51 000 жители на община Враца. Срокът за изпълнение на дейностите е 30 месеца. Министър Димов подписа и договор за подобряване качеството на обществения транспорт в Стара Загора с изпълняващия длъжността кмет на общината инж. Янчо Калоянов и управителя на „Тролейбусни и автобусни превози“ ЕООД инж. Димитър Авджиев. По проекта ще бъдат доставени нови 33 електрически автобуса и 18 двойни зарядни станции. На територията на тролейбусното депо ще бъдат изградени две комплектни трансформаторни станции с прилежащата към тях закрита разпределителна за захранване на зарядните станции. С изпълнението на мерките по този проект количеството ФПЧ10 ще се намали с 0,72 тона годишно, което ще подобри екологичните характеристики за над 130 000 жители на Стара Загора. Общата инвестиция е близо 53,8 млн. лв., като ОПОС осигурява безвъзмездно 44,9 млн. лв. Срокът за изпълнение на дейностите е 40 месеца.", "date": "2019.10.21", "title": "Враца и Стара Загора с екологичен транспорт, 26 млн. лева са осигурени от \"Околна среда\""}
{"url": "https://www.24chasa.bg/novini/article/7720774", "text": "Словашката прокуратура обвини 4-ма заподозрени за убийството на младия разследващ журналист Ян Куциак и неговата годеница Мартина Кушнирова през февруари 2018 г., предаде Асошиейтед прес. Двойното убийство предизвика силен отзвук в Словакия и доведе до падането на правителството в Братислава. Сред четиримата е и предполагаемият поръчител - бизнесмен, който отдавна е заподозрян в причастност към престъплението. По-рано той бе идентифициран само като Мариан К., а пълното му фамилно име не бе съобщено, защото такава е практиката в Словакия, съобщава БТА. Репортерът и приятелката му бяха намерени застреляни в дома им на 21 февруари м.г. Според словашките власти става дума за поръчково убийство, свързано с разследване на Куциак за корупция в правителството. Убийството предизвика масови улични протести и политическа криза, довела до уволнението на шефа на националната полиция и до падането на правителството. Според прокуратурата за двойното поръчково убийство са били платени 70 000 евро.", "date": "2019.10.21", "title": "Обвиниха 4-ма заподозрени за убийството на журналиста Ян Куциак и годеницата му"}
{"url": "https://www.24chasa.bg/novini/article/7720783", "text": "Земетресение от 5,6 по Рихтер удари южната част на Иран. Предварителните доклади сочат, че огнището на земетресението е на дълбочина 2 км в провинция Хормозган в близост до градовете Кукерд и Бандар-е Ленге. До момента няма сведения за щети или пострадали, съобщава БГНЕС. Страната е разположена върху големи сеизмични разломи и често претърпява земетресения, някои от които доста силни.", "date": "2019.10.21", "title": "Земетресение от 5,6 удари южната част на Иран"}
{"url": "https://www.24chasa.bg/novini/article/7720786", "text": "Шефът на чешкото контраразузнаване каза, че руската шпионска мрежа, която неговата агенция разби миналата година, е била предназначена за кибератаки срещу Чешката република и нейните чуждестранни съюзници, предаде Асошиейтед прес. Михал Куделка за първи път говори за действията, предприети от Службата за сигурност на информацията (BIS), срещу мрежата през миналата година. Говорейки днес на конференция по въпросите на сигурността в долната камара на парламента, той каза, че неговата агенция е успяла със съдействието на полицейския отдел за борба с организираната престъпност напълно да парализира мрежата, създадена от руската шпионска служба, предаде БТА. Разследването по делото още не е завършило и Куделка не съобщи повече подробности. Той посочи шпионските служби на Русия и Китай като най-големи заплахи за неговата страна.", "date": "2019.10.21", "title": "Чешкото разузнаване се похвали: Разбихме\nруска мрежа за кибератаки"}
{"url": "https://www.24chasa.bg/novini/article/7720787", "text": "Ливанският кабинет прие мерки в опит да потуши недоволството и да овладее продължаващите пет дни демонстрации, които обединиха стотици хиляди жители от различни изповедания - най-големият израз на недоволство от десетилетия. Сред предложенията, разгледани и приети от кабинета, е отмяна на обявени наскоро данъци и намаляване наполовина на министрите, съобщи президентството. Очакват се и още мерки. Както посочи \"Ройтерс\", цитирайки правителствени източници преди няколко часа, от банките ще бъде поискана помощ за бюджета (общо 3.3 млрд. долара). Ще бъде приватизиран телекомуникационният сектор и ще бъде направена промяна в електроенергийния, но кабинетът на държавния глава обяви, че последната точка е спорна и все още се обсъжда, информира  Един от спорните данъци, разпалили недоволството, бе отменен още в четвъртък, но икономическата ситуация, влошаващата се инфраструктура и проблеми дори като електроподаването и събирането на боклука в Бейрут и другаде нагнетяват напрежение отдавна. Кабинетът обяви мерките в ден, за който бе насрочена обща стачка след дни на многохилядни протести с искане за край на икономическата безизходица и справяне с корупцията. Срещата бе резултат от ултиматума на премиера Саад Харири, който даде 72 часа на коалиционните си партньори да постигнат съгласие за справяне с икономическата криза. Намекът му бе, че може да подаде оставка. В резултат политическите сили се събраха в президентския дворец часове преди обявеният срок да изтече. Според Харири неназовани групи са отговорни за спъването на реформите. Демонстрациите срещу икономическите трудности и политическата система и без това изложиха целостта на кабинета на опасност, след като християнска партия, която е в коалицията, вчера я напусна и министрите ѝ в кабинета подадоха оставки. Президентът Мишел Аун призна, че протестите обрисуват \"болката на народа\", но не е справедливо да се говори, че всички са корумпирани, и \"да се обобщава\" по такъв начин, предаде \"Ал Джазира\". Междувременно ливански медии съобщиха, че неговият зет също се е включил в демонстрациите. Протестите, започнали в четвъртък с няколкостотин души в Бейрут, обхванаха цялата страна, а политиците се оказаха неподготвени. Един от основните лозунги бе \"Народът иска да смени режима\", отпращащ към Арабската пролет. Според участници в демонстрациите, цитирани от \"Ал Монитор\", гневът вече далеч не е само заради конкретни данъци и такси, а срещу нефункциониращото правителство и проблеми от ежедневния живот. \"Протестите бяха шок за всички ливански политици, защото протестиращите са от различни вероизповедания и са без политическа принадлежност\", казва ливанският активист Амар Абуд, цитиран от ДПА и БТА. \"Ливанците разбраха, че да излязат на улицата е единственото им средство да променят статуквото\", добави той. Има се предвид и сложната политическа система, която след гражданската война цели да намери баланс между различните религиозни групи (християни, сунити и шиити). Сега се развяват само знамена на Ливан, а не предимно на партии, както е обичайно. Повишаването на данъците и стъпки като облагането на обаждания чрез приложението \"Уотсап\" и други за разговори разпалиха недоволството. Ставаше въпрос за такса от 6 долара на месец, която според много критици на идеята щеше да засегне най-вече по-бедните жители. Активисти, организиращи протестите, предупредиха, че в Ливан цената на телекомуникационните услуги е сред най-високите и това е причината да се използват приложения за обаждания. Ливан е под натиск от Световната банка и Международния валутен фонд да вземе мерки за строги икономии в замяна на финансова подкрепа. Държавният дълг на страната, около 86 млрд. долара, или 150% от брутния вътрешен продукт, е сред най-големите в света. Хилал Хашан, преподавател по политология в Американския университет в Бейрут, заяви, че не смята, че смяна на правителството ще реши икономическите проблеми на Ливан. \"Ливан е на кръстопът. Всеки, който дойде (на власт), ще бъде от същите тези политици, които са основната причина за икономическата и финансова криза\", каза Хашан пред ДПА. За някои демонстранти продължаването на уличните протести и настояването за драстични промени е единствената надежда. \"Нищо няма да ни отмести от улиците\", каза Рола, която има собствен бизнес, но в резултат на икономическата криза е затворила два от магазините си. \"И преди сме ги чували да обещават, но нищо добро не се случи. Те единствено затъваха в корупция и злоупотреби за сметка на бедния ливански народ. Няма да си тръгнем\", добави тя.", "date": "2019.10.21", "title": "Ливан намали министерските заплати наполовина заради нестихващи протести"}
{"url": "https://www.24chasa.bg/novini/article/7720803", "text": "Основните и средни училища в цяла Хърватия днес стачкуват с искане за увеличение на коефициента на сложност на работата, предадоха регионалната телевизия Ен1 и БТА. Ръководителите на Независимия синдикат на работещите в сферата на образованието и Синдикатът на хърватските учители съобщиха, че са изготвили план на протестите до края на първия срок. Те заявиха, че социалният диалог е прекъснат. Предложението на премиера Андрей Пленкович за повишение на основната заплата не е същото като увеличение на коефициента на сложност на работата, посочиха синдикатите.", "date": "2019.10.21", "title": "Училищата в цяла Хърватия стачкуват, искат по-сложни програми"}
{"url": "https://www.24chasa.bg/novini/article/7720831", "text": "По искане на Окръжна прокуратура – Бургас, съдът наложи мярка за неотклонение „задържане под стража“ спрямо Гавин Ф. Той е обявен за международно издирване от властите във Великобритания въз основа на Европейска заповед за арест (ЕЗА), издадена от съда в град Плимут, Великобритания. В заповедта е посочено, че Гавин Ф. се издирва по заповед за арест от 15.06.2016 г., издадена в Кралския съд в Норт Ййст Девън за престъплението заговор за кражба от магазин, осъществено заедно с други лица между 28.10.2014 г. и 19.04.2015 г., извършено в нарушение на британския наказателен закон, съобщиха от сайта на прокуратурата. Отразено е конкретно, че исканото лице с още четири лица са откраднали различни вещи от верига магазини за домашни потреби. Посочено е, че другите лица са осъдени и са получили наказания между 20 и 28 месеца „лишаване от свобода“, а Гавин Ф. не се е явил в полицейския участък, когато това е искано от него, а е избягал. Според законите в искащата държава на Гавин Ф. може да бъде наложено наказание до 7 години „лишаване от свобода“. Посоченото престъпление има аналог в българския наказателен закон – деяние по чл.195, ал.1, т.4 и т.5 от НК. Въз основа на гореизложеното Окръжна прокуратура – Бургас е мотивирала искането си Гавин Ф. да бъде задържан под стража. Съдът е приел мотивите на прокурора и е наложил мярка за неотклонение „задържане под стража“ спрямо исканото лице. Определението на Окръжен съд – Бургас може да бъде обжалвано пред Апелативния съд в града.", "date": "2019.10.21", "title": "Съдът в Бургас остави в ареста Гавин, крадял от магазини във Великобритания"}
{"url": "https://www.24chasa.bg/novini/article/7720825", "text": "Турският президент Реджеп Тайип Ердоган обвини днес западните страни, че \"са застанали на страната на терористите\" срещу Турция като критикуват военната операция на Анкара срещу сирийската кюрдска милиция Сили за защита на народа /СЗН/, предаде АФП, цитирана от БТА. Целият Запад застана на страната терористите и ни нападнаха всички заедно. Включително страните от НАТО и страните от ЕС. Всички, заяви Ердоган в реч в Истанбул. Турция предприе на 9 октомври военна операция в Североизточна Сирия срещу сирийската кюрдска милиция СЗН, която е разглеждана от Анкара като терористична организация, свързана с Кюрдската работническа партия /ПКК/. Силите за защита на народа /СЗН/ обаче са подкрепяни от западните страни като съюзник в борбата срещу \"Ислямска държава\". Военната операция, която бе временно спряна в четвъртък в резултат на крехко примирие, договорено между Анкара и Вашингтон, бе остро критикувана от международната общност. Това предизвика силното възмущение на Ердоган, който призовава НАТО да прояви съчувствие към Турция, отбелязва АФП. Смятах, че вие сте срещу тероризма. Кога започнахте да действате заедно с терористите?, заяви турският президент днес. Силите за защита на народа член на НАТО ли са станали без да съм предупреден за това?, каза Ердоган иронично. Според Анкара военната операция срещу СЗН цели да създаде зона за сигурност, отделяща турската граница от териториите, контролирани от кюрдските бойци. В четвъртък Ердоган и американският вицепрезидент Майк Пенс договориха споразумение, предвиждащо спиране на боевете в продължение на 120 часа или до вторник вечерта, за да се даде ваъзможност на кюрдските бойци да се изтеглят от позициите си, разположени в планираната от Турция зона за сигурност. Една голяма част от 120-те часа вече изтече, каза днес Ердоган. Турция заяви, че военната операция ще бъде подновена, ако СЗН не се изтеглят до изтичане на срока. Турският президент ще бъде утре в Русия за разговори с руския си колега Владими Путин за Сирия - тема, по която двамата лидери сътрудничат тясно въпреки различните им интереси, отбелязва АФП. Ние ще обсъдим ситуацията в Сирия и, ако Бог пожелае, ще предприемем мерките, които се налагат, заяви Ердоган.", "date": "2019.10.21", "title": "Ердоган: Целият Запад застана на страната терористите и ни нападнаха всички заедно"}
{"url": "https://www.24chasa.bg/novini/article/7719235", "text": "Конкурс за вдъхновяващи учители организира за първи път министърът на образованието и науката Красимир Вълчев. Наградата ще е за иновативни и креативни педагози, повишили успеха, променили светогледа и дори съдбата на своите ученици чрез методите си на преподаване. В конкурса може да участват отделни учители, директори или цели екипи. А отличените иновации ще бъдат публикувани в “Годишник на иноваторите в образованието”, за да могат да ги прилагат и други учители. Победителите ще сформират Национален клуб на иноваторите, който ще провежда майсторски класове и форуми за обмяна на опит. Наградите ще бъдат връчени в началото на 2020 г. на Втория национален форум за иновации в българското образование. Отговорът е организации - методически обединения в училищата (на българиците, на математиците), учителски клубове, училищни настоятелства, родителски организации, обществените съвети на училищата, комисиите за образование в общинските съвети, общинските администрации, кметовете, неправителствени организации. Да предложат свой избранник, имат право също представителите на социалните партньори, синдикатите, работодателските организации в образованието, фирмите, които работят пряко с професионалните гимназии, читалищата, спортните клубове. До 1 ноември организациите предлагат на директорите на училищата, а до 8 ноември, те на Регионалното управление на образованието за областен кръг. е технологично? Не е достатъчно да позвънят на директора и да посочат името. Те трябва на сайтовете на РУО, на министерството и на училищата да намерят електронен формуляр. Той се попълва онлайн. “Това предполага, когато номинираш учител, да си разговарял с него и той самият да е съгласен с това. А не просто ти да си си наумил, а той да не иска или да има някакви съображения. Този разговор между предлагащия номинацията и номинирания се извършва непременно, защото няма откъде да знаеш кой го е вдъхновил и да го напишеш във формуляра”, обясни Наталия Михалевска от МОН. не се изискват никакви особени доказателства. Особените доказателства за това какво точно прави и как, ги иска този, който оценява. Може директорът или педагогическият съвет да изиска нещо допълнително - награди, постижения, анкети или интервю. Когато предложението влезе в училището, то непременно трябва да се обсъди на педагогически съвет. Директорът не може сам да реши дали да го изпрати към областен кръг, или да го задържи. Училищата нямат ограничения, а могат да изпращат към областен кръг колкото учители преценят. След това областите имат ограничения на базата на броя на учителите в областта. Това е написано в регламента. Когато номинират директорите, пътят е различен. Същите тези организации номинират директорите направо в РУО за иновативна организация и управление на училището. Те не минават през педагогически съвети. Организациите пак до 8 ноември трябва да изпратят предложенията си за директори в РУО. Цял клас смени училището, за да последва учителката си по математика Правда Найденова през 2017 г. Историята разказа във фейсбук Марина Вълевска, майка на едно от момчетата. Найденова поела една от математическите паралелки в 5-и клас в 125-о СУ “Боян Пенев” в столичния кв. “Младост 1”. “30-годишна, амбициозна, мила, справедлива, умна, знаеща жена. Тя плени децата. Беше с тях по 13 часа седмично. И това не беше достатъчно. Помъкна ги на походи по планините през уикенда. Викаше ги извънредно в училище, за да ги подготвя за състезания. И всички деца ходеха. С желание! Направи група във вайбър с децата. Там обсъждаха задачи и домашни. Участваше активно във фейсбук страницата на класа. Беше винаги на разположение. За деца и за родители”, разказва в поста си майката. Деца и родители били шокирани, когато в края на учебната година се оказало, че Найденова е на срочен договор, който няма да бъде подновен. Учителката не очаквала реакцията на родителите, те сами намерили училище. Попитали я дали е с тях. Разбира се, че съм с вас при този жест, отговорила Найденова. Директорът на 128-о СУ “Алберт Айнщайн” Юлиян Плачков ги изслушал. Той вече бил обявил конкурс за учител по математика. Така 18 от 27 деца тръгнали на 15 септември в ново училище, но със старата си класна. Училището в Чепинци има 10 отличници. Зрелостниците общо са 26, от тях 22 са държали втора матура по биология и здравно образование. А доброто им представяне се дължи на упоритата работа с тях на Даниела Куцева. Според преподавателката по биология, която вкара селско училище в топ 3 на матурите, в района на Родопите са запазени моралните ценности - учителите са на почит, а родителите имат доверие в преподавателите. “Още в 5-и клас ги поех научени и добре мотивирани, останалото е постоянство и дисциплина”, разказа пред “24 часа” Даниела Куцева, преподавател по биология в средното училище “Христо Ботев” в село Чепинци. За първи път училището в малкото родопско село с около 2000 жители се класира на челните места в България по най-добри резултати от матурите. Това явление привлича внимание на фона на ниските резултати от матурите тази година в цялата страна. Средното училище в село Чепинци “Христо Ботев” има 5,66 среден успех на втората матура, която е по желание. Това го нарежда на трето място след Софийската математическа гимназия и Първата частна математическа гимназия в столицата - съответно с успех 5,76 и 5,67. “Благодаря на учителя Никола Каравасилев” - така най-добрите физици от випуска отличници на “24 часа” обясняват част от своя успех. Те се върнаха от Китай, където бе международната олимпиада по астрономия и астрофизика миналата година, с 2 златни, 2 сребърни и 1 бронзов медал. Децата наредиха българската школа в най-елитния тим заедно с Русия, Индия, Китай, САЩ. Учителят Каравасилев бе за 4-и път в Китай. Досега учениците на Никола Каравасилев са донесли за страната над 30 медала от олимпиади по физика и астрономия в цял свят. 32-годишният учител тази година преподава в Izzi science for kids - напълно ново частно училище, в чието създаване участвал активно, в Първа частна математическа гимназия (ПЧМГ). В Националната природо-математическа гимназия също води часове по физика на един клас. “Често казвам на учениците, че те повече научават от задачите, които не могат да решат. Че нещо няма да им довърша, за да го направят сами вкъщи и да го научат. Истината е, че работата на учителя особено с мотивирани деца не бива да се свежда до това всичко да им се смели. Трябвада ги гложди нещо, да не могат да заспят - това води до резултат”, каза в интервю за “24 часа” миналата година Каравасилев.", "date": "2019.10.21", "title": "Познавате ли  вдъхновяващи учители? Кажете на МОН кои са те"}
{"url": "https://www.24chasa.bg/novini/article/7720979", "text": "Таванът на пенсиите ще остане 1200 лв. и през следващата година Останалите пенсии обаче ще се вдигнат с 6,7% от 1 юли. Това предвижда  проектът на закона за бюджета на държавното обществено осигуряване. Така от 1 юли минималната пенсия ще стане 234,13 лв., а средната ще е 412,28 лв. Процентът на всяка година осигурителен стаж в пенсионната формула и през следващата година ще бъде от 1,2%. Без промяна ще са обезщетенията за безработни- от 9 до 74,29 лв. Майчинството през втората година също е замразено на 380 лв.  Увеличава се обаче минималният осигурителен доход за самоосигуряващи се лица. И така от 510 лв. той ще стане 610 лв. За земеделските стопани и тютюнопроизводителите скокът при него ще е най-голям и от 400 ще стане 610 лв. Максималният осигурителен доход и през следващата година ще е 3000 лв.  ", "date": "2019.10.21", "title": "Таванът на пенсиите 1200 лв. и догодина, останалите се вдигат с 6,7%"}
{"url": "https://www.24chasa.bg/novini/article/7720976", "text": "Цяла Япония е в очакване на утрешната церемония за възкачването на император Нарухито на Трона на хризантемата, предаде Асошиейтед прес, цитирана от БТА. Това ще е една от официалните церемонии в чест на 59-годишния Нарухито, който е пълноправен император от месец май след абдикацията на баща му Акихито. Утрешната церемонията, на която Нарухито ще се обяви за 126-ия император с ритуал, датиращ от 7 век, е кулминационната точка на започналите през май чествания, които ще продължат и през пролетта. Идеята на съвременните ритуали за интронизация е правителството да се насочи вниманието към монархията, за да спечели обществена подкрепа и да се запази културното наследство на страната, казват историци. Прибавянето на банкети по западен образец и шествие е направено за \"насърчаване на националния престиж и влияние. Събитията, организирани от самото императорско семейство, бяха по-скромни\", каза историкът и специалист по монархията Еичи Мияширо, който е и журналист. Прототип на церемонията е древен ритуал на китайската династия Тан. Интронизацията е второто по ред събитие от тристепенен процес, започнал с наследяването през май. Идния месец ще се състои силно религиозният и пораждащ спорове ритуал на Изобилната реколта. Независимо от разходите и усилията вложени в нея, самата церемония ще трае само 30 минути. Нейна кулминация ще е прокламацията на императора пред около 200 гости. Нарухито ще бъде облечен с официална кафеникаво-оранжева мантия, боядисана с традиционни естествени багрила, и шапка, увенчана с конска опашка, каквито бяха одеждите на баща му преди 30 години. Церемонията ще се състои в най-престижната зала на императорския дворец Мацу-но-ма. Суверенът ще произнесе прокламацията си, седнал на императорския трон \"Такамикура\" - висока 6,5 метра декоративна конструкция, наподобяваща беседка. Тронът беше пренесен от бившия императорски дворец в древната столица Киото, където императорите са живели допреди 150 години. Меч и украшение - две от \"трите свещени съкровища\", които Нарухито наследи от Акихито, ще са поставени до него, а третото съкровище - огледало, остава в храма Исе, най-святото място в шинтоистката религия. Съпругата на Нарухито - императрица Масако, също ще бъде облечена в пищна традиционна одежда, и ще седи на малко по-малко кресло - \"августейшото място на императрицата\" - съвременно допълнение, привнесено от бабата на Нарухито. Очаква се Нарухито да се придържа към прокламацията на баща си от 1990 г., който обеща да изпълнява задълженията си като символ на държавата съгласно конституцията и пожела на поданиците си мир и благоденствие. Министър-председателят Шиндзо Абе ще отправи кратко приветствие и ще даде тон на трите традиционни радостни възгласа в чест на Нарухито. Нарухито е историк по образование, свири на виола и е специалист по воден транспорт, учил е в Оксфорд. Масако е завършила Харвард, тя е бивша дипломатка, която имаше проблеми със здравето, тъй като след раждането на единственото им дете, принцеса Аико, страдаше от тревожност, защото беше подложена на огромен натиск да роди момче. Макар да следва примера на баща си, Нарухито е избрал друга марка автомобил за своя парад. Докато Акихито използваше ролсройс, внесен от Великобритания преди 30 години, Нарухито и Масако ще бъдат в тойота сенчъри с открит покрив, с повдигнати задни седалки, за да могат доброжелателите да ги виждат добре по време на 30-минутното изминаване на 4,6-километровия маршрут от двореца до императорската резиденция Акасака. Парадът, първоначално планиран за утре следобед, беше отложен за 10 ноември, заради огромните щети от тайфуна Хагибис, ударил Централна и Северна Япония този месец. За да отбележи случая, правителството на Абе ще помилва около 550 000 души, осъдени за дребни престъпления като пътно-транспортни нарушения и изборни измами. Предвоенният обичай за императорско помилване предизвика критики, тъй като беше сметнат за недемократичен и политически мотивиран. Амнистията влиза в сила утре. Когато дядото на Нарухито почина през 1989 г., бяха помилвани над 10 милиона души, а на 2,5 милиона беше дадена амнистия, за да честват интронизацията на Акихито. Утре вечер Нарухито ще даде тричасов банкет, на който ще присъстват високопоставени чуждестранни официални лица и представители на изпълнителната, законодателната и съдебната власт в Япония със съпругите им. След вечерята в отделно помещение на императора, императрицата и гостите им ще бъдат сервирани напитки. До края на октомври императорската двойка ще даде още три банкета. Церемонията по възкачване на трона ще бъде използвана от министър-председателя Абе за дипломатическа работа. Той също ще даде вечеря в сряда, на която Нарухито и Масако няма да присъстват. Над 25 000 полицаи ще се грижат за сигурността по време на утрешната церемония, съобщи днес главното полицейско управление, цитирано от ТАСС. Засилени са мерките за сигурност по летищата, в районите около императорския дворец и по гарите. Да поздравят новия император, пристигнаха монарсите на Белгия, Бутан, Испания, Камбоджа, Холандия, президентите на Австрия, Индия, Унгария, Филипините, Финландия. Сред гостите са британският принц Чарлз, американският министър на транспорта Илейн Чао, китайският вицепрезидент Ван Цишан и южнокорейският министър-председател И Нак-йон.България е представена от президента Румен Радев. Чуждестранните гости са 400 от 170 държави, територии и международни организации.", "date": "2019.10.21", "title": "Утре Япония чества възкачването на трона\nна император Нарухито"}
{"url": "https://www.24chasa.bg/novini/article/7721001", "text": "Над 4400 мигранти са били задържани в Турция миналата седмица, съобщи Анадолската агенция. Общо 1916 мигранти са били заловени при редица операции, извършени от жандармерията в северозападния окръг Одрин, граничещ с България и Гърция. Екипи на жандармерията са заловили други 114 мигранти при акции в северозападните окръзи Къркларели (граничещ с България) и Текирдаг. При операции на екипи на бреговата охрана и жандармерията, извършени миналата седмица в окръзите Чанаккале, Балъкесир, Айдън, Измир, Мугла и Анталия, са били задържани 2227 мигранти, информира БТА. Турските сили за сигурност са заловили близо 150 мигранти и при операции в окръзите Кайсери и Хатай (граничещ със Сирия). Сред задържаните мигранти има поданици на Пакистан, Сирия, Ирак, Иран, Афганистан, Конго, Тунис, Мароко, Египет, Либия, Бангладеш, Алжир, Сомалия, Йемен, Палестина, Непал, Еритрея, Нигерия. Турският министър на вътрешните работи Сюлейман Сойлу съобщи наскоро, че от началото на 2019 г. в Турция са били задържани 336 700 нелегални мигранти.", "date": "2019.10.21", "title": "Над 4400 мигранти са били задържани в Турция миналата седмица"}
{"url": "https://www.24chasa.bg/novini/article/7721006", "text": "За само два дни, люлката за приковани към инвалидните си колички деца беше повредена два пъти. За това разказа пред   фотографката Анна Йончева, която събра дарения за съоръжението чрез своя проект „Различните деца на България”. Тя е майка на дете с увреждане. По думите ѝ комбинираната люлката в столичния парк „Света Троица”, която позволява на децата в колички да играят с връстниците си, е била счупена няколко часа след откриването в събота, а след това – и отново тази сутрин. В единия случай вероятна причина са деца, които са злоупотребявали със специалната рампа за инвалидни колички. В другия случай обаче очевидно става въпрос за вандализъм, извършен от възрастен човек, защото са използвани клещи. Йончева беше категорична, че няма да се откаже и ще поправя люлката толкова пъти, колкото е нужно. От общината обявиха, че ще поставят камери на мястото.", "date": "2019.10.21", "title": "Потрошиха люлка за деца в инвалидни колички в София"}
{"url": "https://www.24chasa.bg/novini/article/7721029", "text": "Труп на мъж на поне няколко месеца е открит в стара къща близо пл. \"Оборище\" днес, предаде \"Канал 3\". Трупът е частично мумифициран. Намерил го е случайно шуменец, на който му се доходило до тоалетна и решил да влезе в изоставената сграда. Така вътре попада на въпросния труп. По предварителна информация трупът е на мъж, но аутопсия ще покаже причината за смъртта.", "date": "2019.10.21", "title": "Откриха разложен труп в стара къща в Шумен"}
{"url": "https://www.24chasa.bg/novini/article/7721017", "text": "Кюрдски представител в Сирия обвини Турция, че продължава да нарушава временното прекратяване на огъня, твърдейки, че военните й се опитват да провеждат военни операции, предаде Асошиейтед прес. Редур Халил, високопоставен представител на сирийските кюрди, обяви днес, че неговите сили спазват споразумението и се подготвят да завършат изтеглянето. Той призова за международен механизъм за защита на мирните кюрдски граждани, които искат да останат в своите градове, след като кюрдските бойци се изтеглят, предаде БТА. По думите на Халил обаче Анкара не спазва примирието и военните й са обстрелвали призори местно село. Той критикува САЩ като гарант на споразумението за прекратяване на огъня, като каза, че те не са принудили Турция да се придържа към него. Турският външен министър Мевлют Чавушоглу междувременно обвини кюрдските сили днес, че 30 пъти са нарушили четиридневното прекратяване на огъня, включително с атака, при която бе убит турски войник. Ядосани на изтеглянето на САЩ жители на сирийски град с преобладаващо кюрдско население замеряха с картофи напускащите американски военни машини, докато те преминаваха през североизточния град Камишли. \"Не на Америка\" и \"Америка е лъжец\", крещяха хората на улицата и хвърляха картофи по преминаващата американска бронирана техника. На друго място, в град Тал Тамр, група протестиращи издигнаха снощи плакати, отразяващи недоволството им от изтеглянето на американците. Един човек препречи пътя на американски ван с постер, на който пишеше: \"Благодаря на американския народ, но Тръмп ни измами\". Руският президент Владимир Путин и турският президент Реджеп Тайип Ердоган ще обсъдят турската операция в Сирия по време на срещата си във вторник, предаде ТАСС, позовавайки се на Юрий Ушаков, помощник на Путин. Русия смята, че дългосрочната стабилност на региона може да бъде постигната само чрез възстановяване на сирийското единство и че трябва да бъдат взети предвид интересите на всички етнически и религиозни групи, каза Ушаков.", "date": "2019.10.21", "title": "Турция и кюрдите се обвиняват взаимно за нарушаване на прекратяването на огъня"}
{"url": "https://www.24chasa.bg/novini/article/7721033", "text": "Руската подводница \"Рязан\" не успя да изстреля междуконтинентална ракета по време на ученията \"Гром-2019\", съобщи  От руското военно министерство заявиха, че изстрелването е умишлено отменено, но все пак по технически причини. Според експерти и ракетата, и подводницата са стари, така че проблемите с пуска не изненадват никого. По време на стратегическите учения по време на изстрелването на две междуконтинентални балистични ракети Р-29Р, подводницата K-44 \"Рязан\" едната от тях не излезе от шахтата на пусковата установка. Вестник \"Ведомости\" първи съобщи за това. Като се позова на анонимен източник, близък до министерството на отбраната, вестникът съобщи, че причината може да бъде отказ в системата за контрол на изстрелване на подводницата. Руското министерство на отбраната потвърди, че една от ракетите не е изстреляна, но подчерта, че това е съзнателно решение на командването. \"След оценка на информацията за техническото състояние на една от ракетите на подводницата \"Рязан\", получена непосредствено преди изстрелването, беше решено да не се използва за тренировъчен удар. Отмяната на изстрелването на тази ракета не се отрази на успешните резултати на учението \"Гром\",\" се казва в съобщението на пресслужбата на министерство на отбраната. В ученията \"Гром-2019\" участваха пет атомни подводници от северния и Тихоокеанския флот. Те изстрелваха ракети от Баренцово и Охотско море.", "date": "2019.10.21", "title": "Руска подводница не успя да изстреля междуконтинентална ракета на учения"}
{"url": "https://www.24chasa.bg/novini/article/7721053", "text": "61-годишна жена от село Савин подала сигнал около 16.30 часа на 20 октомври, че 20-годишният й внук държи в къщата им в Кубрат наркотични вещества, съобщават от ОД МВР - Разград. В джоб на връхната му дреха бабата открила хартиена обвивка с растителна маса с тегло 0,8 грама. При тестване веществото реагирало положително на амфетамин. По случая е образувано досъдебно производство.", "date": "2019.10.21", "title": "Баба откри наркотици в якето на внука си, издаде го в полицията"}
{"url": "https://www.24chasa.bg/novini/article/7721055", "text": "Специализиран екип от Сухопътните войски ще обезвреди невзривен боеприпас, открит във вилна зона „Киноцентъра“, кв. „Бояна“, съобщиха от пресцентъра на министерството на отбраната. Специализиран екип от 78-и батальон за осигуряване – Горна Баня от състава на Сухопътните войски, беше задействан в 16.15 ч. днес по сигнал за намерен корозирал снаряд, открит при изкопни дейности във вилната зона „Киноцентъра“, кв. „Бояна“, гр. София. При първоначалния оглед е установено, че това е 50 мм осколъчна мина с взривател, силно корозирала и без видима маркировка. Военнослужещите, ръководени от капитан Петър Трайков, ще извършат изземване, транспортиране и последващо унищожаване на открития боеприпас. Специализираният екип действа на основание отправено искане от главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.10.21", "title": "Откриха невзривена мина във вилна зона \"Киноцентъра\", сапьори са на мястото"}
{"url": "https://www.24chasa.bg/novini/article/7721063", "text": "Щастливо семейство, събрало се на вечеря в съботния ден. Това показват снимки от мобилния телефон на Ивайло Попов.Те са направени десетина минути преди стрелецът да влезе в апартамента на българите, предаде  Когато пристига пред дома на родителите си, чува последния изстрел. Знае, че идва от техния апартамент. „Бях на работа, майка ми и баща ми чакаха гости – баба ми и приятеля й. Трябваше да свърша работа в два следобед, но в последния момент шефът ме изпрати да свърша нещо – така се забавих цели три часа. Това не се е случвало никога. Прибрах се в пет, паркирах пред блока и тогава чух последния изстрел. Сърцето ми спря… Благодаря на Господ, спаси ме! Започнах да си задавам въпроси – ако бях там, какво можех да направя. Обаче нищо не мога да върна назад“, разказва Данаил. По думите му, вратата на дома им е била отворена, докато семейството е вечеряло и убиецът просто влязъл. Децата отричат да са имали пререкания с него. „Това престъпление беше извършено от психичноболен човек. С този човек не сме говорили, въпреки че ни беше съсед. Не сме говорили с него, не сме имали пререкания“, казва Данаил. „Не мисля, че този гняв ще утихне. Тази болка ще ни остане за цял живот. Каквото и да направим, няма да върнем нашите близки. Трябва да бъдем силни, да се подкрепяме. Животът просто продължава“, категорично е момчето Искра е дъщеря на Ивайло от първия му брак. Идва в САЩ когато е едва на 4 месеца. Кръстена е на баба си Искра – също покосена от куршум във фаталната събота. Данаил е син от първия брак на Цветанка. Идва в САЩ преди една година и сега е останал напълно сам. Двамата са категорични, че никога няма да простят на убиеца.", "date": "2019.10.21", "title": "Вижте снимки на българите в Чикаго, минути преди да бъдат убити"}
{"url": "https://www.24chasa.bg/novini/article/7721071", "text": "И.д. министър-председател на Испания Педро Санчес посети днес Барселона след седмица на протести на каталунските сепаратисти, като игнорира призивите за среща с подкрепящите независимостта местни водачи и обвини лидера на областта Ким Тора, че не е изпълнил задълженията си за възстановяването на реда, предаде Ройтерс, цитирана от БТА. При посещението си в регионалната столица Педро Санчес бе посрещнат от стотици мирни демонстранти, които пееха каталунския химн и издигаха плакати, които го призоваваха да седне и да разговаря с местното правителство. Барселона стана арена на седем последователни нощи на протести, често съпроводени с протести, последвали осъждането миналата седмица на девет лидери на каталунските сепаратисти, признати за виновни в подстрекаване към размирици за водещата си роля в неуспешния опит за отделяне на областта през 2017 г. Санчес не прие предложението на лидера на Каталуния Ким Тора за преговори в Барселона, отбелязва ТАСС. Преди визитата си, предприета с цел да се срещне със служители на силите за сигурност и полицията, ранени при протестите, Санчес обвини Тора, че не е успял да изпълни задълженията си, да защити обществената сигурност и да гарантира хармонични взаимоотношения между привържениците и противниците на независимостта. Придружаван от министъра на вътрешните работи на Испания Фернандо Гранде-Марласка Санчес посети местната централа на националната полиция и болниците, където се срещна със служители на силите на реда, пострадали при протестите.", "date": "2019.10.21", "title": "Премиерът на Испания в Барселона, не иска да се среща с лидера на Каталуня"}
{"url": "https://www.24chasa.bg/novini/article/7721253", "text": "С абсолютна сигурност може да се каже, че българската страна ще завърши проекта, необходим за снабдяване на Сърбия с газ, през 2020 г., заяви днес сръбският министър на енергетиката Александър Антич, предаде Танюг. Министерството съобщи, че Антич заедно с българския премиер Бойко Борисов и министъра на енергетиката Теменужка Петкова са посетили строителството на участъка на преносния газопровод на българска територия до границата със Сърбия. Антич каза, че Сърбия работи интензивно по своя участък и се очаква той да бъде завършен до края на годината, а българската страна ще завърши нейния през първата половина на 2020 г. Той подчерта, че това е изключително важен ден за проекта за изграждане на Турски поток, с който Сърбия ще се свърже през България. Той със задоволство констатира, че координацията на действията на Сърбия, България и Унгария е дала \"блестящи резултати\". Министърът оцени, че магистралният газопровод през Сърбия от българската до унгарската граница ще представлява огромен потенциал, който ще направи Сърбия транзитна страна. България, Сърбия и Унгария работят интензивно по строителството на газопровода, а от България изпращат ясно послание - продължението на Турски поток е необходимо за енергийната сигурност на региона, изтъкна Антич.", "date": "2019.10.21", "title": "Първите доставки на газ от България за Сърбия ще започнат през 2020 г."}
{"url": "https://www.24chasa.bg/novini/article/7719374", "text": "Българските региони стават по-привлекателни за граждани и фирми през последните 3 години, сочат данните от най-новия Регионален индекс за конкурентоспособност в ЕС за 2019 г. Най-добре се представя столичният Югозападен регион, който се нарежда на 181-о от 268 места. Данните показват, че всички 6 български региона са развивали конкурентоспособност малко по-бързо от гръцките и румънските през последните три години. Много по-добре от голяма част от европейските региони се представя България по показател ефективност на пазара на труда. Родните региони обаче изостават от средното ниво за ЕС в сфери като здравеопазване, образование, технологична готовност и инфраструктура. Индексът определя и кои региони имат близко представяне по конкурентоспособност, като регионите са разделени в 5 групи. В група 3, където е Югозападния регион, са 6 френски региона - Лангедок-Русийон в Южна Франция; Пикарди в Северна Франция; Лотарингия в Североизточна Франция; Франш Конте в Източна Франция; Лимузен в Централна Франция; задморското владение на Франция Мартиника в в източната част на Карибско море. В тази група е и цяла Естония, която заради малобройното си население е класифицирана в ЕС като един регион. “В България се наблюдава прогрес, но трябва да се има предвид, че бедните градове и региони на страната започват от много ниско стартово ниво. За да се постигне стабилен успех, трябва да се внимава стъпките за подобряване на конкурентоспособността да се предприемат плавно, за да не се стигне до криза като тази в Гърция”, заяви пред журналисти в Брюксел шефът на Генералната дирекция “Регионална и селищна политика” към Еврокомисията Марк Льометр. За по-лесни сравнения средното ниво за 28-те държави от ЕС (Великобритания е включена и в това издание) е определено на нула. Следователно, ако даден регион има резултат 1 за иновации например, това показва, че той се справя два пъти по-добре от повечето части на общността. В сравнение с предишните 3 издания на индекса общата оценка на ситуацията в България се подобрява Изключение прави стойността, дадена на нашите региони през 2010 г. минус 1,07, която се влошава през 2013 г. и е минус 1,17. Оттогава обаче се наблюдава подобрение на конкурентоспособността като през 2016 г. оценката е минус 1,09, а според тазгодишния индекс - минус 0,93. В тазгодишното издание на индекса Румъния и Гърция се справят по-зле от България с обща оценка за своите региони съответно минус 1,13 и минус 0,97. В края на класацията е Северозападният регион. Той обаче, според статистиката на ЕС, заема 260-о място в индекса и изпреварва 8 региона на ЕС - автономния испански град Мелиля, разположен в Северна Африка; 4 гръцки региона; френския департамент Майот в Индийския океан; Френска Гвиана в североизточната част на Южна Америка и Североизточния регион на Румъния. На абсолютното дъно е гръцкият EL41, който обхваща острови в североизточната част на Егейско море. С по-добра конкурентоспособност, но все пак по-слаба от тази на българския Северозапад, се представят Беломорска Тракия, гръцката област Западна Македония и Западна Гърция. Общ извод на ниво ЕС е, че разликата между столиците и бедните региони не е намаляла въпреки общото подобрение на икономическата среда. Абсолютен номер 1 в това издание на индекса е регионът Стокхолм, следван от Лондон, с широката си зона за пътуване, и холандската провинция Утрехт, които си делят второто място. От 2010 г. на всеки 3 години индексът RCI измерва способността на всички региони в ЕС да предложат атрактивна и устойчива среда за живот и работа на фирми и граждани. В момента Европарламентът и държавите членки обсъждат следващия бюджет на ЕС за периода 2021-2027 г. и бъдещата политика на сближаване. Успоредно с това комисията започна дискусия с всички държави от ЕС относно приоритетите на бъдещите програми в рамките на кохезионната политика, в което ще помогне и новият индекс. Чрез него всеки регион може да следи показателите си в областта на иновациите, управлението, транспорта, цифровата инфраструктура, здравеопазването или човешкия капитал. ЕС неведнъж е заявявал готовност голяма част от средствата по политиката на сближаване да бъдат насочвани към развиващите се региони, сред които са почти всички български. От тях обаче зависи да подготвят подходящи проекти на местно ниво, които ЕС да финансира. “Колкото по-рано са готови новите програми по политиката на сближаване, толкова по-скоро средствата от ЕС ще могат да достигнат предназначението си”, заяви при представянето на индекса комисарят по въпросите на европейската политика за съседство, преговорите за разширяване и регионалната политика Йоханес Хан. Индексът за 2019 г. класира 268 от 281-те региона, включени в NUTS 2 - йерархична система за разделяне на икономическата територия на ЕС. Статистиката се прави по предварително избрани 74 показателя с данни от Евростат и други агенции. Повечето налични стойности на показателите обхващат периода 2015-2017 г., като някои от тях са събрани през изминалата 2018 г., а няколко други - през 2014 г. Всеки регион има своя таблица с точки на представянето си по 11-те измерения на конкурентоспособността, организирани в 3 подиндекса - основен с институции, макроикономическа стабилност, инфраструктура, здравеопазване, основно образование; подиндекс за ефективност с висше образование, ефективност на пазара на труда и др.; подиндекс за иновации с технологична готовност и др. Най-силен показател за цяла България е макроикономическата стабилност (0,61). Заради този критерий българските региони изпреварват част от европейските. Стабилна макроикономика обикновено означава ниска инфлация, нисък бюджетен дефицит, растеж на средната работна заплата съобразно производителността на труда, намаляващ като процент от БВП външен дълг и т.н. Заради София най-конкурентоспособен регион у нас е Югозападният. Той се нарежда на 181-о от 268 места в индекса. Въпреки че се представя най-добре от българските региони, Югозападният е оценен на 3-о от 5 възможни нива на развитост. Положителни са показателите на този регион за макроикономическата стабилност (0,61), за ефективност на пазара на труда (0,35) и висшето образование (0,49). Но по показател институции стойността е -1,77, по технологична готовност -1,76, по основно образование -1,23. “Ако се вгледаме в развитието на пазара на труда и размера на заплатите, се наблюдава стабилен прогрес, и то не само в София. Целите за развитие и подобряване на средата обаче трябва да са концентриране в регионите извън столицата, т.е. останалата част от страната да взема голяма част от европейските фондове. България показва голямо желание за де- централизиране”, добави шефът на ГД “Регионална и селищна политика” към ЕК Марк Льометр. Северният централен регион, който включва областите Велико Търново, Габрово, Разград, Русе и Търговище, се представя най-добре по показател институции, но отново с отрицателни стойности (-1,34). Притеснителна тенденция показва показателят здраве, който в Северозападния регион е минус 2,62. “За индекса влияят и много правителствени политики, които не са пряко контролирани от ЕС. За да вдигнат размера на БВП на глава от населението, властите в някои държави правят по-лесно реализирането на проекти в големите, богатите и развитите градове, от което излиза, че по-бедните райони не са толкова важни за политиците. Това се наблюдава не само в България, но и в Унгария и Румъния”, коментира зам.-шефката на Европейския парламент Клара Добрев - унгарка, родена в София. Съсредоточаването на инвестициите към вече добре развиващите се региони е общ проблем за повечето страни - членки на ЕС. Париж например се развива с темпове над средните за ЕС, но редица от околните региони във Франция са на нивото на страните от Балканите. Първенецът Стокхолм е оценен с максималната 5-а степен на развитие с най-силен показател иновации (1,85). Най-слаб за шведската столица е показателят размер на пазара (0,43), което пак е значително над средното за ЕС. Регионите, които са класирани с подобно завидно представяне по конкурентоспособност, са холандските Амстердам и Утрехт, Ил дьо Франс, в който влиза френската столица Париж, Лондон, Щутгарт, Брюксел, Бремен, Залцбург и др.", "date": "2019.10.21", "title": "Шестте ни региона се развиват по-бързо от Румъния и Гърция"}
{"url": "https://www.24chasa.bg/novini/article/7721262", "text": "За първи път броят на богатите китайци надминава броя на заможните американци, като и двете страни продължават да бълват милионери, показва проучване на швейцарската банка \"Креди Сюис\", цитирано от Ройтерс и  Годишното проучване на швейцарската банка, публикувано в понеделник, установява, че към средата на тази година 100 млн. китайци са класирани сред десетте процента най-богати хора в света спрямо 99 млн. души в САЩ. „Въпреки търговското напрежение между Съединените щати и Китай през последните 12 месеца и двете страни са постигнали сериозни резултати в създаването на богатство, допринасяйки съответно с 3,8 трилиона и 1,9 трилиона долара“, казва Нанет Хечлер-Файдхерб, глобален ръководител на икономиката и научните изследвания в \"Креди Сюис\" Броят на милионерите в света се е увеличил с 1,1 милиона за година до над 46,8 милиона души, като сумарно те притежават 158,3 трилиона долара нетни активи, 44% от общото богатство в световен мащаб, установява проучването. Повече от половината от новите милионери са в САЩ – 675 000. Заради валутните курсове 124 000 души са загубили милионерския си статут в Австралия, а в Обединеното кралство има 27 000 по-малко милионери. Според доклада 55 920 души разполагат поне със 100 милиона долара, а над 4830 - с над половин милиард долара. Световното богатство, което се е увеличило с 2,6 процента през миналата година, ще порасне с 27 на сто през следващите пет години и ще достигне 459 трилиона долара до 2024 г. Броят на милионерите също ще нарасне през този период до почти 63 млн.души. Делът на богатството на останалите 90% от населението, които не са милионери, е 18% от световното богатство в сравнение с 11% през 2000 г.", "date": "2019.10.21", "title": "За първи път: Китай има повече богаташи от САЩ"}
{"url": "https://www.24chasa.bg/novini/article/7721276", "text": "\"Вучич и Алтмайер ще разговарят за нови инвестиции и \"Фолксваген\" ще бъде една от най-важните теми\", съобщава и белградският вестник \"Блиц\". Утре ще бъдат подписани договори за две големи фабрики - МTU и Bros, гринфийлд инвестиции за над 300 милиона евро, допълва вестникът, предава БТА. \"Фолксваген\" съобщи на 15 октомври, че ръководството му е отложило решението за построяване на нов завод близо до турския град Измир на фона на турската военна операция в Сирия. Компанията беше избрала турския град Маниса, на около 40 километра северно от Измир, а производството трябваше да започне през 2022 г. Румънското правителство също инициира разговори за възможността фабриката на \"Фолксваген\" да бъде в Румъния.", "date": "2019.10.21", "title": "И Сърбия се включва в борбата за привличане на  \"Фолксваген\""}
{"url": "https://www.24chasa.bg/novini/article/7721280", "text": "Лидерът на албанската опозиционна Демократическа партия Лулзим Баша заяви, че Европейският съюз, който отново не определи дата за преговори с Тирана, е отхвърлил не Албания, а премиера й Еди Рама, съобщава в. \"Слободен печат\", цитиран от БТА. Баша посъветва Рама да последва примера на Зоран Заев в Северна Македония. \"Време е правителството да последва примера на правителството в Северна Македония, да поеме отговорност за своите неуспехи и да върне мандата на албанския народ\", заяви Баша на пресконференция днес. На среща при президента на Северна Македония Стево Пендаровски снощи лидерите на основните партии се договориха да бъдат насрочени предсрочни парламентарни избори на 12 април, а от 3 януари до тогава страната да бъде управлявана от служебно правителство. Премиерът Заев заяви, че иска гласоподавателите да определят пътя, по който ще поеме Скопие.", "date": "2019.10.21", "title": "Албанската опозиция призова премиера Рама да подаде оставка като Заев"}
{"url": "https://www.24chasa.bg/novini/article/7721285", "text": "Американският държавен секретар Марк Еспър пристигна днес в Рияд, след като беше в Афганистан, предаде Франс прес, цитирана от БТА. Засега не се съобщава каква ще бъде програмата на Еспър в Саудитска Арабия. На 11 октомври Вашингтон одобри изпращането на няколко хиляди военни в саудитската монархия, за да я защитават, както американските власти се изразиха, от дестабилизиращи действия от страна на Иран, припомня Франс прес.", "date": "2019.10.21", "title": "Шефът на Пентагона пристигна на посещение в Рияд (Снимки)"}
{"url": "https://www.24chasa.bg/novini/article/7721299", "text": "Северна Македония трябва да приеме резолюция, с която да каже на България кои са новите червени линии като отговор на \"обидите и шантажите\" от страна на София, заяви лидерът на опозиционната партия ВМРО-ДПМНЕ Християн Мицкоски на среща на лидерите на основните партии при президента Стево Пендаровски снощи, съобщи телевизия Алсат, цитирана от БТА. Предложението на Мицкоски било прието от всички партии. От управляващата партия СДСМ заявили, че никой не може оспори онова, което е потвърдено и от ООН - че жителите на страната са македонци и говорят на македонски език. \"Знаем, че в България е във финална фаза кампанията за местните избори, а знаем, че кампания ще започне и в нашата страна. Трябва да бъдем особено внимателни и по никой начин да не позволим да се политизира договорът ни /с България/\", заявил Костадин Костадинов от СДСМ.", "date": "2019.10.21", "title": "Лидерът на ВМРО-ДПМНЕ: Да отговорим на обидите и шантажите на София"}
{"url": "https://www.24chasa.bg/novini/article/7721306", "text": "Кралят на Тайланд Маха Ваджиралонгкорн днес лиши 34-годишната си конкубина Синеенат Вонгваджирапакди от всички титли заради нелоялност и амбиция да измести кралицата, предаде Франс прес, цитирана от БТА. На 28 юли по случай 67-ия рожден ден на краля Синеенат Вонгваджирапакди получи титлата \"кралски консорт\" (съпруга на краля без титла на кралица), съобщиха информационните агенции. Това беше първи случай от близо век тайландски монарх да си вземе втора жена. Днес обаче тайландската национална телевизия съобщи, че Синеенат Вонгваджирапакди е лишена от тази титла заради нелоялност към краля и действия срещу позицията на кралица Сутхида в името на собствените си амбиции. Действията й \"показват, че тя не почита краля и не разбира кралската традиция\", се казва в изявление на кралския двор, в което се уточнява, че тя се е опитала да се издигне до ранга на кралицата. Синеенат Вонгваджирапакди е завършила Кралския университет за медицински сестри и се е обучавала за военен пилот в Тайланд и чужбина. Служила е като телохранител на краля и беше произведена в чин генерал. С кралския указ тя е лишена и от всичките си военни звания и ордени.", "date": "2019.10.21", "title": "Кралят на Тайланд наказа за нелоялност втората си съпруга, отне й всички титли"}
{"url": "https://www.24chasa.bg/novini/article/7721315", "text": "Президентът на САЩ Доналд Тръмп заяви, че не е искал да остави никакви американски военни в Сирия, но Израел и Йордания са поискали от него да остави все пак малка част американски военни в тази страна, предадоха световните агенции. Тези военнослужещи се намират в съвсем друга част на Сирия, близо до Йордания и до Израел, а други американски военни са разположени на места, на които да \"защитават петрола\", тоест близо до Ирак, каза Тръмп, цитиран от Франс прес. Американските военнослужещи в Североизточна Сирия обаче са напуснали тази част на страната, както беше предвидено. Вашингтон обяви на 13 октомври изтеглянето от Сирия на около 1000 американски военнослужещи, пет дни след началото на турската офанзива в Североизточна Сирия срещу сирийските кюрдски сили. Но част от американските военни започнаха да се изтеглят оттам още на 7 октомври и това проправи пътя за офанзивата на Турция срещу кюрдските бойци. Миналата седмица САЩ казаха, че Турция преустановява временно, за пет дни, операцията си срещу кюрдите. Този срок изтича утре. Днес Тръмп заяви, че прекратяването на огъня в Североизточна Сирия се спазва въпреки някои стълкновения. Тръмп освен това предупреди Турция, че ако не \"се държи добре\", САЩ ще обложат с мита стоките й и ще й наложат санкции, предаде Ройтерс. По повод американското изтегляне Тръмп каза, че САЩ никога не са обещавали на кюрдите, че ще останат в Сирия 400 години, за да ги защитават.", "date": "2019.10.21", "title": "Тръмп: Никога не сме обещавали на кюрдите, че ще останем 400 г. в Сирия"}
{"url": "https://www.24chasa.bg/novini/article/7721323", "text": "Досегашният израелски премиер Бенямин Нетаняху се отказа от връчения му от президента на Израел Реувен Ривлин мандат за съставяне на ново израелско правителство, след като преговорите, водени от него, се провалиха, предадоха световните агенции, съобщи БТА. Нетаняху не успя да събере подкрепата на достатъчно депутати в парламента, които да се присъединят към евентуална негова управляваща коалиция и върна мандата днес на президента два дни преди изтичането на крайния срок. Израелското президентство съобщи, че Ривлин натоварва съперника на Нетаняху - Бени Ганц, с мисията да се опита да състави на свой ред израелски кабинет. В Израел бяха произведени предсрочни избори на 17 септември, но нито партията на Нетаняху, нито коалицията на Ганц успяха да спечелят убедително, за да са в състояние сами да съставят правителство.                                                                                                                                                                                                                                                                                                                       ", "date": "2019.10.21", "title": "Нетаняху отказа мандата за съставяне на нов кабинет (Обновена)"}
{"url": "https://www.24chasa.bg/novini/article/7721318", "text": "Хоро за Хората на Русе. Под този надслов ще се проведе заключителният концерт от предизборната кампания на Диана Иванова - кандидат за кмет на Община Русе, издигнат от ПП ГЕРБ. Хорото на площад „Свобода“ ще се извие точно в 18 часа на 24 октомври, четвъртък. Събитието е със специалното участие на Николай Славеев и ФТТ \"Найден Киров\" с ръководител Богдан Донев. \"Като човек, който работи с хора, за когото са важни съдбите на децата и е с тях в житейския и професионалния им път, за мен най-важното е работа, работа, работа – за хората. Всичко това е един комплекс от дейности. Основата е здравеопазването. В Русе ни е необходимо качествено здравеопазване и образование. Тук имаме нужда от здрав и устойчив екологичен бизнес, чрез който хората да имат високи възнаграждения и перспективи за развитие. Тази солидна основа ще надграждаме и обогатяваме с визия за култура, изкуство, спорт и туризъм!\", заяви Диана Иванова. Тя ще очаква всички любители на народните песни и танци на площада този четвъртък. Повече информация и новини може да прочетете на официалния сайт www.dianazaruse.com.", "date": "2019.10.21", "title": "Николай Славеев и танцов театър „Найден Киров“ в заключителния концерт на кампанията на Диана Иванова"}
