{"url": "https://www.24chasa.bg/novini/article/7254173", "text": "Петимата заловени у нас сирийци и българка са членове на международна престъпна група за тероризъм, чийто тартор засега не е задържан. Очаква се той да бъде арестуван до дни в държава от Западна Европа. Това разказаха пред “24 часа” запознати с разследването, което тече в България и няколко други страни. В неделя Специализираната прокуратура изправи пред съда чужденците Мустафа Алибрахим, Абдалхай Халум, Атеф Хсара, Сулейман Али и българката Исения Асенова, за да им иска постоянен арест. Освен за участие в престъпна група за тероризъм те са обвинени и че от 2016 г. до 18 януари т.г. финансирали терористични организации. По небанков път превеждали на терористи пари чрез системата “хауала”, купували коли от България и други държави и ги прекарвали до границата на Сирия. “Групата е трансферирала към международни терористични организации през последните 3 години не по-малко от 25 милиона евро. Също така са транспортирани не по-малко от 100 автомобила до сирийската граница”, каза прокурор Евгения Станкова. Основният организатор на финансирането у нас е бизнесменът Мустафа Алибрахим. Той е на 60 г., живее в София и говори отлично български език. Адресната му регистрация е в кв. “Зона Б 5”. Развива бизнес с авточасти и чейндж бюра. Пред съда каза, че не чува добре и ползва слухов апарат. 39-годишната българка Исения Асенова е от ромски произход. Официално е безработна. “Много добре е знаела какво прави”, коментира участник в разследването. Във фейсбук профила на Асенова се виждат нейни фотоси от пътувания в чужбина и много приятели от Близкия изток. На снимките тя е усмихната, често облечена с кожени якета. Друг от задържаните - Атеф Хсара е завършил Факултета по журналистика в Софийския университет “Св. Климент Охридски”. Пристигнал у нас през 1981 г. да учи журналистика. Женен е за българка, от която има двама сина. Живее в Разлог. За кратко е работил в националната телевизия в Сирия. С коментари по теми от Близкия изток обаче се е изявявал и по български медии. Преди началото на съдебното заседание вчера той заяви, че е невинен. Сирийците Абдалхай Халум и Сулейман Али не работели на постоянни трудови договори. Занимавали се с работа на парче. Прокурор Евгения Станкова обяви, че на всички обвинени ще бъде проверено имуществото по Закона за мерките срещу финансирането на тероризма. Заседанието беше при закрити врата заради информация, която е класифицирана като държавна тайна, обяви съдия Аделина Иванова. След 2 часа тя наложи постоянен арест и на петимата, както искаше прокуратурата. Според магистратите по делото има достатъчно доказателства, които да уличат обвинените и за участие в престъпна група за тероризъм, и за това, че всеки един от тях е финансирал чрез “хауала” терористични фракции или хора, близки до подобни формирования в Западна Европа. Съдът посочи, че ако обвинените излязат на свобода, има опасност да се укрият. “Двама от обвинените сирийци нямат българско гражданство за разлика от другите двама, които са с двойно гражданство”, каза съдия Иванова. Според нея всеки един от тях често е пътувал в чужбина и познава хора, които могат да му помогнат да избяга от правосъдието.", "date": "2019.01.20", "title": "Тарторът на задържаните за финансиране на терористи е в Западна Европа, арестуват го до дни (Обзор)"}
{"url": "https://www.24chasa.bg/novini/article/7254208", "text": "Няколко хиляди човека манифестираха днес в Париж в знак на протест срещу абортите и асистираната репродукция, предаде Асошиейтед прес, цитирана от БТА. Демонстрантите, които твърдят, че са получили подкрепа от папа Франциск и няколко френски епископи, приканиха лекарите в страната да прибягват до т.нар. \"отказ по морални причини\" и да не извършват аборти. Годишно във Франция се правят по около 200 хиляди аборта. Участниците в днешния 13-и \"Марш за живот\" се обявиха против предложението самотни жени и лесбийски двойки да имат право на асистирана репродукция, каквото сега имат само хетеросексуалните двойки. Демонстрантите в Париж заявиха също, че във Франция евтаназията трябва да остане под забрана.", "date": "2019.01.20", "title": "Хиляди демонстрираха в Париж срещу \nабортите и евтаназията"}
{"url": "https://www.24chasa.bg/novini/article/7254221", "text": "Македонското правителство официално отложи с два дни началото на новия учебен срок заради опасните нива на замърсяване на въздуха в страната и метеорологичната прогноза, съобщава МИА, цитирана от БТА. Всички ученици от държавни и частни училища няма да посещават учебни занятия до 22 януари включително, според официално съобщение на правителството. Решението за отлагане на началото на новия учебен срок е взето на спешно заседание на представители на министерството на образованието и науката, министерството на околната среда и пространственото планиране и министерството на здравеопазването. Представителите на посочените министерства ще следят ситуацията и ще вземат решение за евентулно допълнително отлагане на началото на учебните занятия заради замърсяването. ", "date": "2019.01.20", "title": "Учениците в Македония няма да ходят два дни на училище заради мръсен въздух"}
{"url": "https://www.24chasa.bg/novini/article/7254252", "text": "КАТ извади нови камери срещу нарушителите на пътя. Те снимат в движение по няколко нарушения наведнъж, а шофьорите си получават честитките дори и без да ги спрат за проверка, съобщи Камерите, с които Пътната полиция разполага, са общо над 220. Новите са 23 и освен превишена скорост, засичат крадени коли и шофьори без застраховка „Гражданска отговорност”. Новите камери са монтирани върху покривите на полицейските коли. Снимат по всяко време – и когато патрулката е паркирана, и когато е в движение. „Системата притежава различни функции, които са засичане на противозаконно отнети МПС-та на територията на страната, също така засича и скорост и автомобили без сключена „Гражданска отговорност”, обясни Атанас Шиников от „Пътна полиция” – Пазарджик. Устройствата работят и на дневен, и на нощен режим. В реално време от полицейската кола се проверяват всички коли на пътя, включително и паркираните. Шофьорите дори не разбират, че са глобени за липса на застраховка. Автомобилът не се спира на място от служителите, които са в наряд. В по-късен период се издава електронен фиш, който собственикът на автомобила получава на посочения адрес. „Честитките” пристигат след около месец, а глобите са по 250 лева. „Точно тези камери е хубаво да ги има. Защото стационарните се знаят коя къде е и след тях се кара който както си иска”, коментира Тодор Калабашев, който е шофьор. Основното предназначение на камерите обаче е да следят за издирвани и крадени коли.", "date": "2019.01.20", "title": "КАТ с нови камери, „ловят” в движение по няколко нарушения накуп"}
{"url": "https://www.24chasa.bg/novini/article/7254262", "text": "След покушението срещу кмета на Гданск премиерът на Полша Матеуш Моравецки призова политиците и всички известни личности да водят публичните дебати с повече взаимно уважение и каза, че страна има нужда от национално помирение и съгласие, предаде Асошиейтед прес, цитирана от БТА. Моравецки нарече  \"голямо зло\", но призова да се направи опит от него \"да се изкове нещо положително\". По думите на премиера смъртта на гданския кмет трябва да стане повратна точка в поведението на обществените личности. Адамович почина на 14 януари, след като предната вечер по време на благотворителна проява в Гданск бе нападнат от бивш затворник и прободен неколкократно в гърдите и корема. Преди да бъде задържан, нападателят обяви, че отмъщава за несправедливата присъда срещу него, произнесена по времето на управлението на партията \"Гражданска платформа\", чийто член е бил кметът. Трагедията стана повод за подновяване на дебата в полското общество за езика на омразата. Днес премиерът призова политиците, хората, които формират общественото мнение, медиите и интелектуалците \"да направят публичния живот по-добър, а политическите дебати по-спокойни, по-мъдри и изпълнени с повече взаимно уважение\". Моравецки подчерта, че след смъртта на Адамович Полша има нужда от \"национално помирение и съгласие\". В речта си, произнесена по повод 145 години от рождение на полския политик и деец на селското движение Винценти Витос, който три пъти е бил премиер на Полша, Моравецки говори за политическите му послания за единство в служба на Полша, съобщават полски медии. Премиерът цитира и думи, казани преди повече от 30 години в Гданск от папата поляк Йоан Павел Втори - \"По-малко битки, повече солидарност\".", "date": "2019.01.20", "title": "Полският премиер: Убийството на Адамович  е \"голямо зло\", но трябва \"да се изкове нещо положително\""}
{"url": "https://www.24chasa.bg/novini/article/7254227", "text": "България е 16-ият в ЕС производител на млечни продукти, изпреварвайки 11 други страни членки, които са с по-голяма територия и население от нея, показват данни, публикувани от Евростат. На първите три места са Германия, Франция и Италия, като в Германия годишното производство за 2017 г. е било 2,2 млн. тона. България е с 89 хил. тона годишно производство, изпреварвайки Румъния, Унгария, Португалия и др. ", "date": "2019.01.20", "title": "България е 16-и в ЕС производител  на сирене"}
{"url": "https://www.24chasa.bg/novini/article/7254086", "text": "Турски прокурори искат доживотна присъда затвор за турски служител в американското консулство в Истанбул, обвинен в опит за сваляне на правителството и шпионаж, предаде Асошиейтед прес, цитирана от БТА. В обвинителния акт от 78 страници срещу турския гражданин Метин Топуз, който се намира в затвора от октомври 2017 г., се отбелязва, че той е бил в \"много интензивен контакт\" с полицейски служители, които са водили антикорупционното разследване през 2013 г., засегнало високопоставени правителствени представители. Турското правителство обвинява живеещия в САЩ ислямски проповедник Фетхуллах Гюлен в опит за \"съдебен преврат\" чрез въпросното разследавне. Освен това турските власти обвиняват Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат от юли 2016 г. В обвинителния акт се посочва също, че Топуз, който е работил като преводач и сътрудник за връзка с Агенцията за борба с наркотиците в консулството на САЩ в Истанбул, е казал на властите, че е бил в контакт с няколко полицейски служители с предполагаеми връзки с Гюлен заради разследвания за наркотици. Прокурорите са заявили, че това е автоматично признание за неговите престъпления. Те твърдят, че контактите на Топуз с тези полицейски служители са били \"извън рамките на консулската работа\". Той е обвинен също в нарушаване на личната неприкосновеност и в незаконно записване на лични данни. Сред ищците фигурират президентът Реджеп Тайип Ердоган и бившият премиер и настоящ председател на парламента Бинали Йълдъръм, отбелязва Ройтерс, като се позовава на турската информационна агенция ДХА. Съгласно турското законодателство съдия трябва да вземе решение дали да бъде заведено съдебно дело по случая с Топуз. Арестът на Метин Топуз през октомври 2017 г. засили напрежението в отношенията между САЩ и Турция и доведе до продължило месеци временно прекъсване на визовите услуги от двете страни. Отношенията между САЩ и Турция са обтегнати заради подкрепата на Вашингтон за кюрдски бойци в Северна Сирия, плановете на Анкара за покупка на руски системи за противовъздушна отбрана и присъдата затвор в САЩ за бивш изпълнителен директор на турска държавна банка, осъден за ролята му в схема за избягване на американските санкции срещу Иран, отбелязва Ройтерс. Други двама турски служители в американското консулство също са разследвани в Турция. Намиращият се в затвора преводач Хамза Улучай е обвинен в членство в терористична групировка и предполагаеми връзки с Кюрдската работническа партия /ПКК/, а служителят Мете Джантюрк е поставен под домашен арест, посочва АП.", "date": "2019.01.20", "title": "Турция иска доживотен затвор за свой служител в американското консулство, обвинен в шпионаж"}
{"url": "https://www.24chasa.bg/novini/article/7254094", "text": "Учителят вече отдавна не е център на обучение, има различни източници на информация, които са полезни, както за деца, така и за възрастни. Децата са ни будни, любознателни и винаги се стремя по предмета, който преподавам и темата, да включвам допълнителен материал. Това каза пред  „В края на часа пуснах на децата видео от „Ютюб”, в което имаше аргументи и контрааргументи за стъпването на човешки крак на Луната. Преведох съдържанието на видеото в най-общ вид. След което детето си е отишло вкъщи, споделило е на родителя си, че никой никога не е ходил на Луната, родителят потресен, прави коментар в социалните мрежи, в „Туитър”, разказа Булева. Учителката посочи, че е искала да разнообрази преподавания урок с допълнителна информация. Целта ѝ била да събуди интерес у четвъртокласниците и да ги предизвика да търсят разнообразна информация: „Просто смятам, че в науката има много области, в които има спорни въпроси, неизяснени въпроси. И когато детето получава различна информация, това го кара да търси още един източник. Успях да събудя интерес и любопитство”. Директорът на училището Мариета Димитрова призова за диалог между училището и родителите: „Господин Иванов първо изнесе информацията в публичното пространство, след което дойде при мен, не пожела дори да говори с класния ръководител. Първото нещо, което пожела, е да премести детето в друг клас, след което реши да не го мести. Този господин на родителската среща не пожела публично да се извини”, посочи Димитрова. По-рано през деня родителите на децата от класа на Булева изпратиха писмо, в което изразяват подкрепата си за нея. „Днес, когато темата „качество на образованието“ e изключително значима за все повече родители, един столичен учител с над 30 годишен опит има куража и отговорността да отваря прозорци към различни и интригуващи теми и аспекти от съществуването ни пред нашите деца. Не приемаме лекотата и наглостта, с която се коментират качествата ѝ (на Лидия Булева – бел. ред.) и ситуацията в публичното пространство от хора, които не познават нито учителката, нито класа, нито училището, нито са запознати докрай с фактите, но си позволяват да издават присъди и създават отровна и вредна среда както за децата от този клас, така и за училището”, пише в писмото.", "date": "2019.01.20", "title": "Родители подкрепиха учителката, показала, че човек на Луната не е стъпвал"}
{"url": "https://www.24chasa.bg/novini/article/7254096", "text": "Столичните криминалисти издирват крадци, извършили грабеж в района на ул. „Луи Айер”. В ранните часове на днешния ден е получен сигнал за инцидент на паркинг в района на ул. „Луи Айер”, а минути по-късно - за извършен грабеж и пострадал мъж. На място веднага били насочени полицейски екипи, които установили, че съобщиха от пресцентъра на МВР. Според обясненията на мъжа, докато чакал в колата приятелката си, забелязал приближаването на четирима непознати, потеглил рязко, но бил настигнат от тях, бит и ограбен - отнети са му мобилният телефон и наличните пари. Той е тестван за наличие на алкохол и наркотици, резултатите са отрицателни. Заради нанесените материални щети по паркираните коли спрямо него е взето отношение по Закона за движение по пътищата. Във връзка с извършения грабеж е образувано досъдебно производство, работата по което продължава под наблюдението на прокуратурата.", "date": "2019.01.20", "title": "Мъжът, помел колите на паркинг в София, бил подгонен, бит и ограбен (Видео)"}
{"url": "https://www.24chasa.bg/novini/article/7254124", "text": "Eдинственият, по собствените му думи, българин, който се е сражавал срещу „Ислямска държава”, се завърна в родината. Русенецът Димитър Петков заминава за Сирия като доброволец в подкрепа на международната коалиция. След шест месеца на война, на път за България е задържан за нелегално преминаване на границата в Ирак, разказа Прекарва 40 дни в ада на тамошните затвори, но е освободен благодарение на намесата на посолството ни в Багдад. А решението си да воюва срещу „Ислямска държава” обяснява емоционално. „Зверствата, жестокостите, които се ширят между тях, екзекуциите на невинни хора, изнасилвания на деца, атентатите също. В затвора насилие се ширеше постоянно, сбивания всеки ден. В моята килия бяха 50 боеца от „Ислямска държава”, които са се били по фронтовете. Със сигурност някой от тях е рязал глави. Може би, всичките”, споделя Димитър.", "date": "2019.01.20", "title": "Единственият българин, сражавал се срещу „Ислямска държава”, се завърна у дома"}
{"url": "https://www.24chasa.bg/novini/article/7254137", "text": "Двама души, мъже на около 20 години, бяха арестувани в Северна Ирландия във връзка с избухването на кола бомба вчера в град Лондондери, като полицията смята, че т.нар. Нова ИРА е отговорна за атаката, при която никой не пострада, предадоха Ройтерс и Асошиейтед прес, цитирани от БТА/ Според заместник-началника на северноирландската полиция Марк Хамилтън атентатът не е знак за засилването на потенциала на групировката, а продължение на заплахата, която от десет години е на високо ниво. Кметът на Лондондери Джон Бойл каза днес, че насилието \"е минало и трябва наистина да остане в миналото\". Нова ИРА е сред малкото останали войнствени групировки, които са против споразумението от 1998 г., сложило край на трийсетте години насилие в Северна Ирландия. През последните години Нова ИРА е извършвала спорадични нападения. Взривното устройство е било поставено в откраднат автомобил за доставки. Полицията е получила предупреждение и е евакуирала хората от района, след което в събота вечерта е настъпила експлозията.", "date": "2019.01.20", "title": "Двама арестувани за експлозия на кола бомба в Северна Ирландия (Снимки)"}
{"url": "https://www.24chasa.bg/novini/article/7254156", "text": "Тежка катастрофа е станала на бул. \"Европа\" в София. Жена е пострадала тежко, като в момента лежи на земята и състоянието й е неясно, разказа очевидец пред \"24 часа\".  Има много полицейски коли и полицейски автобуси.                                                                                                                                                                                                                                                                                                                       ", "date": "2019.01.20", "title": "Тежка катастрофа на бул. \"Европа\" в София, жена лежи на земята"}
{"url": "https://www.24chasa.bg/novini/article/7254174", "text": "В днешния свят все по-трудно се ориентираме кое е истина и кое чиста лъжа. Това е нашето време и всички живеем в него. Всички можем да се заблудим, важното е да поддържаме информационна хигиена. Именно тези неща провокират уругвайския журналист и университетски преподавател Леонардо Аберкорн да напише едно есе, което достигна до милиони в цял свят, коментира  Аберкорн е роден на 27 янаури 1963 година в Монтевидео. Преподава в Републиканския университет в Уругвай. През 2002 г. печели наградата „Моросоли” за журналистика, а през 2011 г. наградата „Бартоломе Идалго” за „Политическо журналистическо есе”. Но една негова статия достигна до милиони по целия свят и ги накара да се замислят за модерния свят, в който живеем. „Уморих се да се боря срещу „Уатсап” и „Фейсбук”. Уморих се да говоря за неща, които обичам, с младежи, които не могат да свалят очите си от телефон, който никога не спира да получава селфи. Все едно да преподаваш ботаника на същество от планета, на която не съществуват растения. При едно упражнение, за което трябваше да излязат да търсят новина навън, една студентка се върна с новината, че по улиците все още се продават вестници и списания. И тогава виждаш, че тези младежи, които продължават да са умни, симпатични и топли както винаги, са измамени, че вината не е само тяхна, че липсата на култура, незаинтересоваността и отчуждението не са се появили у тях от само себе си. Любопитството им бавно е било убивано и всяка учителка, която не е поправяла правописните им грешки, ги е научила, че общо взето нищо няма значение. Лошото накрая се оценява като посредствено; посредственото минава за добро; а доброто, в редките случаи, в които се появява, се празнува, сякаш е гениално. Не искам да бъда част от този извратен кръг. Никога не съм бил такъв и няма да бъда. Това, което правя, винаги съм обичал да го върша добре. По най-добрия възможен начин. И не мога да понасям незаинтересоваността от всеки въпрос, който задавам, и отговорите с мълчание. Мълчание. Мълчание. Мълчание. Те искаха часът да свърши. Аз също”, пише Аберкорн в есето си. \"Аз изнесох лекцията, която бях решил да бъде последната ми лекция в университета, и мисля, че тази статия, която написах, беше един своеобразен катарзис. Катарзис от фрустрацията, която изпитах този ден. Когато качих статията си в моя блог, реакцията беше почти мигновена. Много хора ме критикуваха, възникна една полемика, защото имаше мнозина \"за\" това, което казах, други бяха \"против\". И в някакъв момент дори си мислих, че би било добре да сваля тази статия от блога си. Но в крайна сметка реших да я оставя, защото за тези неща трябва да се говори. Това са въпроси, които трябва да поставяме на вниманието на обществото\", коментира той пред bTV. \"Написах тези думи, мислейки за това, което се случва в Уругвай. Още в началното и средното училище очакванията към децата спаднаха много силно, нивото на подготовка и успеваемостта също. Понякога се налага стремежът да не изпадат ученици от образователната система, но когато това стигне до крайност, резултатът е спадане на общото ниво. Когато младежите влязат в университета, се оказва, че нивото им е много, много ниско\", казва още той. \"Смятам, че на младите хора още от детска възраст им се внушава, че в \"Гугъл\" има всичко. И затова те губят интереса си към ученето, към запомнянето, защото смятат, че ако нещо им потрябва, ще отидат в \"Гугъл\" и там ще го намерят. Вярно е, че в мрежата има много знание, но понякога тънките връзки между явленията липсват. овече време, отколкото бих искал. След като влезеш там, започваш да се разсейваш, защото има хиляди стимули, които те дърпат – едно насам, друго – натам. Знаете, че има хора, които работят върху това да измислят начини да ни накарат да губим повече време в мрежите, така че въпросът е да се научи човек да ги използва правилно\", посочва Аберкорн.", "date": "2019.01.20", "title": "Аберкорн, написал есе, докоснало милиони: \nВръзките между явленията липсват в \"Гугъл\""}
{"url": "https://www.24chasa.bg/novini/article/7254216", "text": "По-голямата част от туристите, идващи от основните за България пазари, предпочитат да гостуват у нас организирано чрез туристическа агенция и най-често избират дестинацията, доверявайки се на онлайн източници. Това се твърди в анализ на Министерството на туризма, който е част от годишната програма за реклама на туризма за 2019 г. Според анализа 37% от германците избират дестинацията и правят резервацията онлайн, принципно доверявайки се на туристическа агенция. При руснаците основният мотив за избор на дестинацията за почивка наред със сайтовете са и реклами във вестници и списания, както и предавания по телевизията. При тях също все по-голяма част от пътуващите предпочитат да си направят резервацията онлайн. Една голяма част от нациите, които най-често ни посещават за зимен или летен туризъм, по принцип предпочитат да пътуват организирано. Това важи както за руснаците, така и за германците, за жителите на страните от Вишеградската четворка - Чехия, Полша, Словакия и Унгария, и за съседите. Малко по-висок е процентът на индивидуалните посетители от Великобритания, но по-голямата част от тях също посещават страната чрез туристическа агенция. Другите дестинации, в които страната ни полага усилия да се рекламира едва напоследък - Китай, Япония и арабския свят, индивидуалните посетители са изключение. Най-много споделят преживяванията си в чужбина в социалните мрежи британците - 46% го правят задължително, след като се върнат от чужбина. Резервациите на различните пазари се правят по различно време. Германците са първи - те планират и плащат поне частично лятната си почивка най-късно до май. Британците също, но по-младите от тях имат тенденция да решават в последния момент, се казва в анализа.", "date": "2019.01.20", "title": "Чуждите туристи   ни избират онлайн"}
{"url": "https://www.24chasa.bg/novini/article/7253869", "text": "Броят на загиналите при експлозията на тръбопровод за транспортиране на бензин в Мексико достигна 79, съобщи днес министърът на здравеопазването Хорхе Алкосер, цитиран от Асошиейтед прес и БТА. На пресконференция той добави, че 81 човека остават в болница. Някои от тях са с над 80 процента изгаряния по тялото. Експлозията отекнала в петък, когато над 600 души се били струпали да точат гориво от тръбопровода в централния мексикански щат Идалго, който бил пробит от крадци.", "date": "2019.01.20", "title": "79 станаха жертвите на взрива на нефтопровод в Мексико"}
{"url": "https://www.24chasa.bg/novini/article/7253881", "text": "Шофьор помете паркирани автомобили в столичен квартал. Снимка на очевидец на щетите бе публикувана във фейсбук групата \"Забелязано в София\" с ироничен коментар \"Снимката не може да покаже всичко. Място за спиране е търсил може би\". Според много от коментиращите под снимката шофьорът, нанесъл щетите, е карал беемве. Не става ясно в коя част на София се е случил инцидентът.", "date": "2019.01.20", "title": "Шофьор помете паркирани автомобили в София"}
{"url": "https://www.24chasa.bg/novini/article/7253065", "text": "“Моето село песни няма, само клетви има. Израсъл съм в малко селце между 3 гробища - старото римско гробище, превърнато в църковна нива, в което винаги се намира по нещо - я кънтят мотиките, я има разкопки. Другите гробища са турското и християнското. Три вида вампири се разхождат там - от римските легионери до дервишките и нашите християнски.” Това пише самобитният писател Йордан Радичков за родното си село Калиманица, което по времето на социализма е принудено от властите да се изсели заради строежа на големия яз. “Огоста” край Монтана, тогава Михайловград. Полуразрушена черква без покрив, 380-годишен красив дъб, войнишки паметник и овощни градини с дъхави ябълки посрещат малцината любопитни, решили да посетят забравеното място. Приживе писателят ходел и прегръщал дъба, за да черпи сили от него. За някогашното село Калиманица табела няма. Най-видният и земен негов жител Йордан Радичков тази година щеше да навърши 90. Била без камбана заради недоимък и мизерия, но си имала кръст. За злочeстата съдба на храма Радичков разказва, че денем го изграждали, но нощем някои неверници го рушали. Сега е без покрив под открито небе. Дори е опасно да влизаш вътре, може да се срути. Към момента на изселването в Калиманица живеели 470 души в 90 къщи. На някогашния му площад имало паметник на загиналите в Септемврийското въстание, който още стои. Близо до него е вековният дъб. Бил е на площада в двора на училището. Сега тук наоколо има ливади и новозасадени овощни градини. И странна тишина. Тези, които са чели историите, чуват птиците и дървените налъми. Хората били научени на тежък земеделски труд, но все нещо ги теглело към тайното и мистериозното. “Дните им изобилствали от празници и обреди. Oсобено тачен е Гергьовден, слагали венец на агнето за курбан. Тачели и Сирни поклади, Пъси понеделник, Тудорица, Благовец, Лазарица, наричан още Кукленден. Не могли да си обяснят някои природни явления и ги превръщали в митове”, разказва изследователката на Радичковото творчество Александра Симеонова. При все че нямали действаща църква, често споменавали името господне. Когато се случела някоя лошотия - суша или глад, всички единодушно смятали, че е минал змеят. И мъжете тръгват голи и боси да го гонят. Минават мълчаливо през цялото село, после се изкъпват във водите на Огоста.   за радост на стопаните. Те вярвали, че по тъмна доба самодивите излизат да се веселят. Вдовици твърдели, че ги спохoждат духовете на съпрузите им - отваряли пътната врата, удряли с пръчки по стените на къщите им нощем. Освен това местните вярвали в баячки и водели децата си да им пребаят от страх или да ги отърват от урочaсване и лоши очи. С почит се отнасяли към знахарките. Не само през погледа на Радичков, но и в действителност въображението им достигало до гротеска. Първите се заселили в село Калиманица през 1882 г. Две тълкувания има за името му - първото идва от името на Кариман бей, ръководител на турска армия, който е бил владетел на района по време на турското робство. Второто тълкуване на името е поради постоянната кал в тази местност - кал има, с окончание за женски род -ница. защото мъжете работели като дюлгери в Пиротско. На населението му било забранено да живее в равнинната част, затова те строели своите къщи по склоновете в близост до река Златица и наричали мястото Махалата. След изтеглянето на турците селяните се завърнали в равнинната част, дошли и преселници от Трънско и Пиротско. Започнал строеж на къщи - двуетажни, с южно изложение, широки дворове с каменни зидове. Населението се е занимавало със земеделие, нивите са засявани с жито и царевица, имало лозя. През 1935 г. в Калиманица започват да строят черква. Повечето искали да има божие място, където да запалят свещица за добро и за лошо. Създава се църковно настоятелство и се определя мястото - в средата на гора. Избрали името да е “Успение на Света Богородица”. Мястото е почистено и подготвено. Майсторите, които са поканени за изграждането на църквата, са Алексо и Сандо. Според някои специалисти сградата е повлияна от т.нар. Славинска строителна школа, чиито представители вероятно са били майсторите. В основата на строежа е положен мраморен оброчен камък от римска вила. В някои от сведенията се твърди, че за строежа са ползвани камъни от гробните могили. Селяните били притеснени, че ползването на тези материали ще донесе лоша поличба.   При строежа майсторът поставял книги между тухлите. Църквата остава недостроена, не е освещавана, не е работила и поп никога не е служил там. През 70-те години на миналия век се взема решение за построяването на язовир - църквата не се достроява, а хората са предупредени да се изселят. Градежът на храма така и нещо не вървял, затова местните хора шушукали, че има проклятие и трябва да се вгради сянка на човек. Но докато се чудели, избрали това да е сянка на петел, че зидарите чули кукуригане. Необичайната история на черквата разказва самият Йордан Радичков в своя разказ “Църковно настоятелство”. И до днес полуразрушеният храм напомня за онези времена в Северозапада, където селцата са навестявани от верблюди и караконджоли. Йордан Радичков милеел за селския храм. Отреденият малък църковен имотец се отдавал под аренда, но по-висшите църковни власти отпуснали допълнително пари. Случило се обаче объркване при градежа. През една нощ храмът се срутил. “Ако нощем се чува човешки глас, трябва човешка сянка да се вгради, ако се чува рев на магаре - магарешка сянка, а ако проблейва овца, ще вградят сянката на овца”, пише Радичков. Църковното настоятелство много добре знаело кой събаря зидарията, но се хванало за поверието за вграждането на сянката, защото се надявало, че по тоя начин народът ще стане по-набожен. Пък то зидарията, казва Радичков в края на разказа си. Всеизвестни са голямата любов и мъка на писателя към родния му край, описан и в пътеписа “Горда Стара планина”. “Бедно мое родно село! Заличиха го от списъка на населените места и оттогава насетне там започна да расте само дива трева и коприва. Аз все мисля, че моят край е уникален и че хората не знаят за него, че съм длъжен да разкажа повече за него. Дълбоко в себе си съм убеден, че когато ние се обръщаме, когато записваме нещо на книга, по този начин му даваме безсмъртие. Където и да се намирам, моят роден край винаги се изпречва пред мен.” И досега местните се питат от кого е зависело да бъде достроена поне черквата - вероятно от управниците по онова време.", "date": "2019.01.20", "title": "Призрачна черква пази магическия свят на Радичков в Калиманица"}
{"url": "https://www.24chasa.bg/novini/article/7253832", "text": "Днес към 15:00 часа бил получен сигнал за пътен инцидент между два леки автомобила в района на столичния квартал „Дружба“. При пристигане на място, екип на пътна полиция е установил единия от водачите – 33-годишен, който започнал да ги обижда и заплашва, съобщиха от пресцентъра на МВР. След последвало предупреждение за неговото задържане, мъжът проявил явна агресия, посегнал на единия от униформените и му нанесъл удар в ръката. Служителят на реда е прегледан и освободен за домашно лечение. Нарушителят е задържан в столичното Осмо РУ, работата по документирането на случая, както и по издирването на другия участник в пътния инцидент, продължава.", "date": "2019.01.20", "title": "Шофьор обижда и заплашва пътни полицаи в София, удря единия в ръката"}
{"url": "https://www.24chasa.bg/novini/article/7253847", "text": "Папа Франциск покани днес католиците да се молят с него по интернет, предаде ДПА, цитирана от БТА. Главата на Римокатолическата църква направи това, докато представяше днес профила си в мобилното приложение \"Клик ту прей\" (\"Кликни, за да се помолиш\"). То ще бъде официалното мобилно приложение на папската интернет платформа Световна молитвена мрежа (Worldwide Prayer Network), се казва в съобщение на Светия престол. Когато изберат секцията \"Да се помолим с папата\" в мобилното приложение или на страницата на приложението в интернет, католиците могат да видят за какво възнамерява да се моли папата през съответния месец. Другата секция \"Да се помолим с мрежата\" е \"пространство, където потребителите (сред които папа Франциск) могат да споделят молитвите си с други\", се обяснява в комюникето. Целта е да се създаде платформа, която да позволи на хората \"да придружат папата в мисията на състрадание към света\". Освен в \"Клик ту прей\" Франциск има профили в Туитър и Инстаграм. 82-годишният папа обаче нееднократно е предупреждавал, че използването на социални мрежи крие опасност да доведе до намаляване на реалното общуване между хората, отбелязва ДПА. Папа Франциск изрази днес скръбта си заради загубата на живота на 170 мигранти, удавили се през последните дни в Средиземно море, предаде Асошиейтед прес. В неделната си проповед пред събралите си на площад \"Свети Петър\" във Ватикана главата на Римокатолическата църква заяви, че тези, които са се удавили, са търсели по-добър живот и \"може би са били жертва на трафиканти на хора\". \"Нека се помолим за тях и за онези, които са отговорни за станалото\", призова папата. Върховният комисариат на ООН за бежанците заяви, че 117 мигранти са загинали или са в неизвестност, след като на 18 януари край бреговете на Либия потънала гумена лодка на каналджии, а няколко дни по-рано други 53 загинаха при преобръщането на плавателен съд с мигранти в Западното Средиземноморие. Италия и Малта предприеха строги мерки срещу неправителствените организации, чиито кораби спасяват мигранти от ненадеждните плавателни съдове на каналджиите, отбелязва Асошиейтед прес. Папа Франциск се помоли и за мир в Колумбия след бомбения атентат срещу полицейската академия в Богота. Той заяви, че иска да увери колумбийския народ в близостта си с него, и определи извършеното на 17 януари с 21 жертви нападение като \"сериозен терористичен акт\". Папата каза, че се моли за жертвите и роднините им, и добави: \"Продължавам да се моля в Колумбия да се върви по пътя на мира.\" Бомбеният атентат беше най-смъртоносният в Колумбия от 15 години, отбелязва Асошиейтед прес. Според властите нападението, при което освен това бяха ранени 70 души, е било извършено от еднорък експерт по експлозивите от последната останала бунтовническа групировка в Колумбия - Армията за национално освобождение.", "date": "2019.01.20", "title": "Папа Франциск покани католиците да се молят с него чрез мобилно приложение"}
{"url": "https://www.24chasa.bg/novini/article/7253852", "text": "Общественият транспорт в град Скопие става безплатен от днес и ще остане такъв докато не се понижи нивото на замърсяване на въздуха. Това съобщи на пресконференция говорителят на местните власти Валон Салиху, предаде агенция МИА, цитирана от БТА. В целия град са забранени строителните дейности, а таксите за паркиране са удвоени. Тези незабавни мерки са предприети заради опасно високи нива на замърсяване на въздуха в македонската столица, отбелязва МИА.", "date": "2019.01.20", "title": "Безплатен обществен транспорт в Скопие заради замърсяването на въздуха"}
{"url": "https://www.24chasa.bg/novini/article/7253864", "text": "Центърът за управление на националната отбрана на Руската федерация заяви, че днес сирийската противовъздушна отбрана е осуетила атака на четири израелски самолета срещу летище в Югоизточен Дамаск, предаде Ройтерс, като се позова на РИА Новости. Няма жертви и щети по летището, посочва БТА. \"Силите на сирийската ПВО отразиха въздушна атака на израелските военновъздушни сили по международното летище Дювали в Югоизточен Дамаск\", съобщи за журналисти центърът, цитиран от ТАСС. Той допълни, че \"зенитно-ракетните комплекси \"Панцир\" и \"Бук\" са унищожили седем израелски ракети\". Според центъра е отразена атака на израелски изтребители Ф-16.", "date": "2019.01.20", "title": "Русия: Сирийската противовъздушна отбрана е осуетила израелска атака срещу \nлетището в Дамаск"}
{"url": "https://www.24chasa.bg/novini/article/7253906", "text": "Днешният взрив в сирийския град Африн, отнел живота на четирима души, няма да сломи решимостта на турската армия, заяви днес турският президент Реджеп Тайип Ердоган във видеообръщение към участници в операция \"Маслинова клонка\", която започна точно преди една година, съобщава ТАСС, цитирана от БТА. Терористите няма да могат да сломят решимостта на турската армия в Африн. Нашата борба ще продължи при необходимост и в Африн, и в Джераблус, и в Ал Баб, каза президентът. Четирима души загинаха, а 11 бяха ранени днес при експлозия на взривно устройство, заложено в автобус в населения с кюрди район на Африн в Северозападна Сирия. Днес се навършва една година от началото на операция \"Маслинова клонка\", която турската армия предприе срещу сирийските кюрдски Сили за защита на народа /СЗН/ и Партия на демократичния съюз /ПДС/ в района на Африн, съобщават турските медии. Анкара смята ПДС и свързаната с нея милиция СЗН за терористични организации, свързани с нелегалната Кюрдска работническа партия /ПКК/. Турция разглежда присъствието на сирийската кюрдска милиция СЗН в близост до границата си като заплаха за националната си сигурност. Турската армия и подкрепяните от нея сирийски бунтовници поеха на 18 март контрол над Африн. Преди това Турция започна на 24 август 2016 г. операция \"Ефратски щит\" в Северна Сирия, целяща да прочисти района на границата от бойци от \"Ислямска държава\" и от сирийската кюрдска милиция. Тази операция завърши на 29 март 2017 г. В резултат на двете операции беше създадена буферна зона за сигурност между пограничните градове Азаз и Джераблус и беше окупиран Африн, отбелязва ТАСС. След \"Ефратски щит\", с операция \"Маслинова клонка\" ние осуетихме проекта за създаване на терористичен коридор по нашата граница, написа днес в Туитър Фахреттин Алтун, директор за комуникациите в турското президентство, съобщава турският телевизионен канал НТВ. Турският министър на отбраната Хулуси Акар и представители на ръководството на армията се срещнаха днес в Хатай /Югоизточна Турция/ с командоси, участвали в операция \"Маслинова клонка\", съобщава НТВ. , предаде Франс прес. Първият, извършен тази сутрин в Дамаск, не причини жертви. Терористът, заложил взривното устройство в южната част на сирийската столица, бил задържан, съобщи държавната информационна агенция САНА. По-рано Сирийският център за наблюдение на правата на човека каза, че в Дамаск е била чута силна експлозия. Неправителствената мониторингова организация съобщи за \"убити и ранени\" при взрива близо до сграда на военното разузнаване. Това е първата атака в Дамаск от повече от една година, отбеляза центърът, който е базиран във Великобритания и разполага с широка мрежа от информатори в Сирия. По-късно тази сутрин трима цивилни загинаха и девет души бяха ранени при експлозия на бомба, заложена в автобус в северния сирийски град Африн, съобщи директорът на неправителствената организация Рами Абдел Рахман, цитиран от Франс прес. Сред пострадалите са сирийски протурски бунтовници. Атаката бе извършена навръх първата годишнина от началото на турска военна офанзива, при която сирийската кюрдска милиция Сили за защита на народа бе прогонена от Африн и района, отбелязва Франс прес.", "date": "2019.01.20", "title": "Ердоган: Взривът в сирийския град Африн няма да сломи решимостта на армията ни"}
{"url": "https://www.24chasa.bg/novini/article/7253951", "text": "Президентът на САЩ Доналд Тръмп прикани днес американците, засегнати от зимните бури, да бъдат внимателни, предадоха АП и ТАСС. \"Бъдете внимателни и се опитайте да не излизате от къщи. Голяма част от страната страда от изключителни снеговалежи и почти рекордни студове\", написа Тръмп в \"Туитър\". В текста той отбеляза, че \"няма да е лошо, ако сега имаме малко от доброто старо Глобално затопляне\", предаде БТА. Тръмп често е изказвал съмнения в научните аргументи за съществуването на глобалното затопляне. Той и преди е смесвал краткосрочни модели на атмосферните условия с дългосрочните промени в климата, въпреки че това противоречи на т. нар. Национална оценка на климата, изготвена от Белия дом, отбелязват агенциите. Зимните бури в североизточните и централните райони на САЩ причиниха на места най-ниските температури за сезона и обилни снеговалежи вчера и тази сутрин. В северната част на щата Ню Йорк снежната покривка достига 28 см, а части от Нова Англия са засипани от близо 60 см сняг. Комбинацията от дъжд и температури под нулата предизвика объркване на въздушния трафик, като днес из страната бяха отменени близо 5000 полета, а вчера броят им беше 6700. Първият голям снеговалеж за годината в столицата Вашингтон и близките щати Мериленд и Вирджиния парализира работата на компании и институции и доведе до транспортен хаос. Властите в засегнатите от стихията райони препоръчват на хората да се въздържат от пътувания с личните си автомобили.", "date": "2019.01.20", "title": "Почти рекордни студове в САЩ. Тръмп: Къде е доброто старо Глобално затопляне"}
{"url": "https://www.24chasa.bg/novini/article/7253980", "text": "Специализираният наказателен съд остави за постоянно в ареста петимата, обвинени за престъпления срещу Републиката, след като днес гледа , предаде БТА. Определението на съда не е окончателно и може да се обжалва пред Апелативния специализиран съд. Петимата са с повдигнати и предявени обвинения, обясни пред журналисти по-рано днес наблюдаващият производството прокурор Евгения Станкова. Те са по глава 1 от особената част от НК и засягат престъпления против Републиката. Едното обвинение е за финансиране на тероризъм, второто е за членуване в група, поставила си за цел извършване на престъпления по чл. 108а от НК, което засяга тероризъм, посочи Станкова. По две обвинения, всяко едно от които по смисъла на законодателството ни, е тежко умишлено, добави тя. За първото законодателят е предвидил наказание от 3 до 12 години, а за второто - до 12 години лишаване от свобода.", "date": "2019.01.20", "title": "Петимата, финансирали терористи, остават в ареста"}
{"url": "https://www.24chasa.bg/novini/article/7253985", "text": "Карикатуристът на \"24 часа\" и бащата на \"Малкия Иванчо\" - Ивайло Нинов, бе гост на Bulgaria On Air. Той рисува легендарната рубрика от създаването на вестника през 1991 г. досега всеки ден. Пред телевизията той коментира, че политиците не са прости и не се сърдят, когато ги окарикатуряваш. \"Обикновено се радват на шаржа. И искат да притежават карикатурата. Най-големият ценител на работите ми е Симеон Сакскобурготски. Подарявал съм му десетки негови карикатури. В момента най- се котират карикатурите с Бойко Борисов, Румен Радев и Корнелия Нинова. Към тях, хората проявяват най-голям интерес. За жалост, няма кой да ни наследи в това изкуство. Останахме няколко последни мохикани. Причината е проста- от това не се печелят пари\", сподели Ивайло Нинов.", "date": "2019.01.20", "title": "Ивайло Нинов: Политиците не са прости и не се сърдят, когато ги окарикатуряваш"}
{"url": "https://www.24chasa.bg/novini/article/7254012", "text": "14-годишно момиче от Пловдив е в неизвестност от близо 24 часа. Мария Бойкова е изчезнала след 17 часа в събота, след като по-големият й брат я оставил в заведение за бързо хранене на рожден ден. Няколко часа по-късно мобилният телефон на тийнейджърката бил изключен, както и към този час, съобщи Последно е била видяна в заведението на булевард „6 септември”. За момичето основно се грижат баба й и дядо й, които още късно снощи са подали сигнал до МВР. Брат й и негови приятели обикалят район „Източен” и район „Тракия” с колите си, за да издирват Мария. „Много сме притеснени. Баба й и дядо й не са спали, не са яли, дори са с влошено здравословно състояние. Моля, ако някой има информация да се свърже с мен на следния телефон: 0899192601\", алармира приятел на семейството до регионалния сайт.", "date": "2019.01.20", "title": "Издирват 14-годишно момиче от Пловдив"}
{"url": "https://www.24chasa.bg/novini/article/7254039", "text": "Протестиращи влязоха днес в сблъсъци с полицията по време на  предаде Асошиейтед прес, цитирана от БТА. Демонстрантите хвърляха камъни, димки, бомбички, боя и други предмети срещу полицаите, които отговориха със сълзотворен газ. Някои протестиращи се опитаха да прескочат оградата и да се изкачат по стълбите пред сградата на парламента, но полицаите ги върнаха обратно. Мъж, загърнат в гръцкото знаме, нападна полицията с дебела тояга, а други бяха увили знамена около дървени пръти, с които атакуваха служителите на реда. Полицията съобщи, че десет полицаи са били ранени. В изявление от канцеларията на премиера Алексис Ципрас се посочва, че екстремистки елементи и членове на крайнонационалистическата партия \"Златна зора\" са отговорни за сблъсъците. Полицията съобщи, че силите на реда са били нападнати от организирани групи лица с особена жестокост, използвали камъни, железни и дървени пръти, бомбички и т.н. Полицията е действала в съответствие с оперативните планове и заповеди, демонстрирайки сдържаност и професионализъм, и с подходящи средства, е отблъснала атаките. Агенция АНА-МПА съобщава също, че фоторепортер е бил нападнат и ранен от неизвестни лица по време на митинга. Фоторепортерът Костис Дадамис е получил наранявания на главата и е приет в болница. Двама демонстранти са хоспитализирани заради респираторни проблеми, предаде Франс прес, като се позова на център за първа помощ.", "date": "2019.01.20", "title": "Камъни, димки и боя срещу полицията на митинга в Атина (Снимки + видео)"}
{"url": "https://www.24chasa.bg/novini/article/7254066", "text": "Направено е проектно предложение за осигуряване на финансиране от Оперативна програма „Околна среда 2014-2020 г.“ за проектиране и изграждане на компостираща инсталация за разделно събрани зелени и биоразградими отпадъци, генерирани от община Кричим и община Перущица, включително осигуряване на необходимото оборудване и на съоръжения и техника за разделно събиране на зелени и биоразградими отпадъци. Това съобщиха от община Кричим. Водеща при подготовката и реализирането на проекта е община Кричим предвид натрупания опит при реализацията на проекти финансирани от ОП „Околна среда”, както и други оперативни програми. На нейна територия ще бъде изградена и инсталацията, на специално отредена за целта площадка, и която ще обслужва и двете общини. Предложението включва също и осигуряване на необходимото оборудване и на съоръжения и техника за разделно събиране на зелени и биоразградими отпадъци. Общата цел на проекта е намаляване на количеството депонирани зелени и биоразградими битови отпадъци, както и ефективното им използване като ресурс чрез изграждане на компостираща инсталация. Изпълнението ще подпомогне постигането на националните цели, заложени в българската нормативна уредба и в Националния план за управление на отпадъците за периода 2014-2020 г. за ограничаване количеството на депонираните биоразградими отпадъци до 2020 г. до 35% от общото количество на същите отпадъци, образувани към 1995 г. Проектното предложение е подадено и е в процес на оценка от управляващият орган на Оперативна програма „Околна среда“ 2014-2020 г.", "date": "2019.01.20", "title": "Кричим с проект за инсталация за биоразградими отпадъци"}
{"url": "https://www.24chasa.bg/novini/article/7253802", "text": "В гръцката столица Атина започна митинг против Преспанското споразумение, което предвижда промяна на името на Република Македония, съобщава агенция МИА, цитирана от БТА. Демонстрантите скандират, че Преспанското споразумение е \"предателство\" и развяват гръцки знамена и плакати, на които пише: \"Македония е гръцка\" и \"Референдум сега\". Сред протестиращите са привърженици на крайнонационалистическата партия \"Златна зора\", както и представители на Гръцката православна църква. Полицейското присъствие около митинга е засилено, съобщава кореспондентът на МИА. Гръцкият вестник \"Катимерини\" съобщава за сблъсъци по време на демонстрацията. Протестиращи се опитаха да пробият полицейския кордон на стълбите пред сградата на парламента и полицията използва сълзотворен газ, за да ги отблъсне. Присъствието на митинга засега не отговаря на очакванията на организаторите, които обявиха, че множеството ще надхвърли 600 000 души, отбелязва \"Катимерини\". Организаторите на митинга твърдяха, че 3000 автобуса ще пристигнат в Атина от Северна Гърция. Полицията съобщи малко след 14,00 ч., че само около 300 автобуса са пристигнали в столицата от северната част на страната и други 60 - от южната. Данните са от компанията, която събира магистралните такси. Според информация на агенция ТАСС от мястото на събитието, в митинга засега участват над 100 000 души. Протестиращи са влезли в сблъсъци с полицията по време на митинга. Демонстрантите са хвърляха камъни, димки, бомбички, боя и други предмети срещу полицаите, които отговориха със сълзотворен газ. Някои протестиращи се опитаха да прескочат оградата и да се изкачат по стълбите пред сградата на парламента, но полицаите ги върнаха обратно. Мъж, загърнат в гръцкото знаме, нападна полицията с дебела тояга, а други бяха увили знамена около дървени пръти, с които атакуваха служителите на реда. Полицията съобщи, че девет полицаи са били ранени. На демонстрацията говори бившият премиер Андонис Самарас, който каза: \"ние протестираме за това, което знаем, че е правилно\". Към множеството се обърнаха и представител на монашеската общност в Света гора (Атон), както и на гръцката диаспора в САЩ, съобщава \"Катимерини\". Протестиращите пеят патриотични песни и развяват знамена. Те искат премиерът Алексис Ципрас да се откаже от ратификацията на Преспанското споразумение, което предвижда съседната държава да се казва вече Република Северна Македония, а Гърция да спре да блокира присъединяването й към НАТО и ЕС. Социологическо проучване, публикувано днес от в. \"Елефтерос типос\", показва, че около 70 процента от гърците са против Преспанското споразумение. Анкетата на социологическата компания ЕмЕрБи (MRB) показва също, че мнозинството избиратели на управляващата партия СИРИЗА са против споразумението. Според проучването само един от четирима избиратели на СИРИЗА подкрепя сделката, а 50 процента от анкетираните избиратели на СИРИЗА са против нея. Очаква се Преспанското споразумение да бъде гласувано в гръцкия парламент следващата седмица. За ратификацията му са необходими най-малко 151 гласа.", "date": "2019.01.20", "title": "Над 100 000 души на митинг в Атина срещу промяната на името на Македония (Снимки)"}
{"url": "https://www.24chasa.bg/novini/article/7253736", "text": "Делото по мерките за неотклонение на 4-мата сирийци и заловената с тях българка за тероризъм няма да се гледа публично, тъй като по него има материали, които представляват държавна тайна. Това обяви състав на специализирания съд, който ще решава дали да задържи за постоянно петимата обвинени. Те бяха изправени пред съдия Аделина Иванова по обвинения за участие в престъпна група за финансиране на терористични организации. Уличените са изпращали пари по небанков път към Западна Европа по системата \"хауала\" и коли от България към Сирия, които да ползват терористи или хора, които да ги подпомагат. Направи впечатление, че всички от задържаните чужденци разбират много добре български език. Те живеят от дълги години в България. Основният обвниняем е 60-годишният Мустафа Алибрахим, който каза, че не чува добре и е със слухов апарат. Да го подкрепят в залата, пристигнаха и негови познати българи. Прокурор Евгения Станкова, каза, че тепърва ще се прецезира кой какви действия е извършвал в престъпната група. Тя подчерта, че са събрани много доказателства през последните два дни, които подкрепят обвинителната теза, че задържаните са финансирали терористични организации. Обявен за издирване е шести участник в групата, който по народност е сириец.", "date": "2019.01.20", "title": "Съдът закри делото срещу заловените сирийци за тероризъм заради държавна тайна"}
{"url": "https://www.24chasa.bg/novini/article/7253753", "text": "Досъдебно производство е образувано във връзка с тежък инцидент в с. Огняново, община Елин Пелин. Към 14.00 часа днес в полицията бил получен сигнал за прострелян 58-годишен собственик на местно заведение в селото. Раненият в рамото мъж бил веднага откаран в болница. Пристигналият на място полицейски екип е извършил оглед, а в хода на предприетите първоначални действия по разследването е установил, че изстрелите са произведени от 70-годишен местен жител, който минути преди това нахлул в обекта и насочил оръжие срещу мъжа – двамата от доста време били във вражда. При пристигането в дома на възрастния мъж, криминалистите го открили мъртъв с огнестрелна рана в областта на сърцето – според първоначалната експертиза смъртта е настъпила при самопрострелване. Работата по изясняване на всички обстоятелства, свързани с тежкия инцидент, продължава под наблюдението на прокуратурата.", "date": "2019.01.20", "title": "Дядо простреля кръчмар в село Огняново и се самоуби вкъщи"}
{"url": "https://www.24chasa.bg/novini/article/7253772", "text": "Нов автомобилен тунел на стойност 4,6 милиарда долара бе открит днес в центъра на Хонконг, предаде ТАСС, цитирана от БТА. Според съобщение на местните власти осъществяването на инфраструктурния проект е отнело десет години. Тунелът с дължина 3,7 км преминава по северния бряг на остров Хонконг, а отчасти и по дъното на морето. Той е част от 4,5-километрова магистрала с по три ленти в двете посоки, която цели да облекчи трафика в централната част на мегаполиса. Преминаването през тунела ще бъде безплатно. Съоръжението има уникална система за вентилация и пречистване на въздуха, която отстранява до 80 на сто от вредните частици в отработените газове и е в състояние да филтрира за един час до 5,4 млн. кубични метра въздух.", "date": "2019.01.20", "title": "Тунел за 4,6 милиарда долара , който минава по дъното на морето, откриха в Хонконг (Видео)"}
{"url": "https://www.24chasa.bg/novini/article/7253564", "text": "Със скоростта на F-16 ГЕРБ към нова победа. Това пожела на националната конференция на партията нейният зам.-председател и кмет на Бургас Димитър Николов. За мен не е важно кой от нас ще бъде евродепутат, кмет или общински съветник, а дали ще покажем на хората, че сме си свършили работата и че имаме ясните планове да продължим да работим за тях. Това заяви кметът на София и зам.-председател на ГЕРБ Йорданка Фандъкова. Тя благодари на всички, които са помогнали на столицата да се развива. \"Днес ние сме изправени пред много силен противник - фалшиви новини и груби манипулации, които се коментират не само от политическите тролове, но и от политически лидери\", отбеляза Фандъкова. Кандидатът на ЕНП за председател на ЕК Манфред Вебер направи видео обръщение към форума и заяви пълната си подкрепа за Бойко Борисов и ГЕРБ.", "date": "2019.01.20", "title": "Димитър Николов: Със скоростта\nна F-16 ГЕРБ към нова победа!"}
{"url": "https://www.24chasa.bg/novini/article/7253569", "text": "Извършител на три измами на възрастни хора е задържан в Търговище. Това е 51-годишен мъж от Варна, за когото е установено, че е извършил няколко измами през първите два месеца на миналата година на територията на града, съобщават от Областната дирекция /ОД/ на МВР в Търговище, цитирани от БТА. Измамникът е действал в периода 8 януари - 12 февруари 2018 г. Първата измама е извършена на площад \"Свобода\" в центъра на Търговище, където е въвел в заблуждение 90-годишен мъж от града под предлог за разваляне на едри банкноти и му е отнел 200 лв. Месец по-късно на кооперативния пазар е въвел в заблуждение 88-годишен мъж под предлог за уедряване на пари и му отнел сумата от 180 лв. А последната - на 12 февруари пред Драматичен театър в града, където е въвел в заблуждение 87-годишен търговищенец под предлог за обмяна на валута. Отнел 150 лв. 51-годишният мъж е известен на полицията с други измами. Той е е задържан в Районното управление в Търговище. Образувани са досъдебни производства по случаите.", "date": "2019.01.20", "title": "Заловиха измамник в Търговище, искал да му развалят едри банкноти"}
{"url": "https://www.24chasa.bg/novini/article/7253573", "text": "Всеки от нас да осъзнае отговорността си за идващите европейски и местни избори. Това е силата на ГЕРБ - когато всички работим заедно. За мен дори акцентът тази година са местните избори. Но най-вълнуващи са европейските избори. В момента имаме 6 прекрасни евродепутати от ГЕРБ и един брилянтен еврокомисар в лицето на Мария Габриел. Това заяви лидерът на парламентарната група на ГЕРБ и зам.-председател на партията Цветан Цветанов на националната конференция на ГЕРБ, която тече в момента в НДК. ГЕРБ е и най-добрата платформа за решаване на местните проблеми, най-добрата политическа сила, която го доказа и в Европа. \"Европа - нашият дом\" - тази платформа за граждански диалог обяви Цветанов. Тя стартира от аулата на Великотърновския университет на 12 февруари. Цветанов напомни, че 950 млн. лв. повече са дадени в последните 2 г. в сферата на образованието. Над 700 милиона лева са инвестирани в образователната инфраструктура - и това е без прецедент. 1 380 000 000 лв. повече ще бъдат парите във фонд \"Работна заплата\", добави Цветанов. \"Нашите опоненти отчитат ли това, което прави ГЕРБ с МС и ЕС? Те ще бъдат безкопромисни, защото нямат резултатите на ГЕРБ от последните 10 години\", предупреди за риска от фалшивите новини Цветанов. 2,047 млрд. лв. идват по програма \"Региони в растеж\" - те отиват при българските граждани, в конкретни неща, изтъкна зам.-председателят на ГЕРБ. През 2022 г. до Велико Търново ще има магистрала, ако управлява ГЕРБ. Ще има път Видин-Ботевград, Русе-Велико Търново, Калотина - София, автомагистрала \"Струма\" ще бъде завършена. Все необратими неща. Но това може да стане само, ако имаме успех на европейските избори, предупреди Цветанов. Той напомни, че лидерът на групата на ЕНП в Европейския парламент и кандидат за председател на Европейската комисия Манфред Вебер винаги хвали Бойко Борисов как пази външната граница на ЕС.  \"Предстои ни тежка битка. Да си отговорим искаме ли силен и обединен ЕС. Тази година няма лято. Всеки работи да е първи\", нахъса актива на ГЕРБ Цветан Цветанов. \"Всички заслужавате уважение, колеги, но нека всеки от нас си даде сметка дали дава всичко от себе си, за да отворим и получим необходимата периферия. Разлика във времето за европейските и местните избори няма. Приемете ги, че са заедно\", зададе мобилизация Цветанов. От утре до 20 февруари ГЕРБ ще проведе номинационните си събрания за кандидати за евродепутати в цялата страна. До 15 декември ще се направи анализ и на местните избори. Цветанов отчете членската маса: „96 000 членове, чакат още 1000 молби, които ще бъдат приети до 10 дни. Новите членове не са привилегия, а изключително голяма отговорност.\" Цветанов похвали поименно доста активисти от малки и големи общини, като отчете: Георги Мараджиев, кмет на Стамболийски, успя за кратко да обиколи и съживи всички структури. Младежките структури на Пловдив-област са съживени, имат свой живот. Даде пример какво се случва в Перущица. Даде пример с Иванка Петрова в Смядово. А също - с Жоро Икономов, кмета на Банско, че още от септември е готов за изборите. При 12 000 жители в Банско има 1500 членове на ГЕРБ - една добре смазана машина. Хора, които са част от успеха, запознати са и решават проблеми, викна Цветанов. \"Искам специално да благодаря на структурите в Силистренско - знам какво е да работиш в Дулово. Давам за пример и това, което се случва в Смолян, където запазваме кметовете и там, благодарение на Ники Мелемов, и в Доспат, където изборите са истинско изпитание и голямо предизвикателство\", каза Цветанов. Благодари на кмета на Девин и на Шукри във Воден, кмета на Велинград и на кмета на Брест Цецо Луканов. Цветанов напомни още: \"В Галиче предложихме фермера Страхил за кмет на Галиче срещу кандидата на БСП, който нямаше нито ден трудов стаж, а ползваше майчинството на съпругата си.\"", "date": "2019.01.20", "title": "Цветанов: Ще има много довършени магистрали, ако спечелим евровота"}
{"url": "https://www.24chasa.bg/novini/article/7253585", "text": "Жителят на северния японски остров Хокайдо Масадзо Нонака, който миналата година беше признат от Книгата на рекордите на Гинес за най-възрастния мъж на планетата, почина на 113-годишна възраст, съобщават Асошиейтед прес и ТАСС , позовавайки се на агенция Киодо. Столетникът, роден на 25 юли 1905 г., е починал мирно в съня си в дома си в Ашоро, съобщава БТА. През последните години Масадзо Нонака живее заедно с внуците си в подножието на планината Меакан в северната част на Хокайдо. Неговите потомци управляват малък хотел край горещи термални извори, наречен \"Нонака онсан\". Столетникът е надживял съпругата си и три от петте им деца. Интересното е, че в общия списък на дълголетниците Масадзо Нонака заема едва 30-о място. Всички позиции пред него принадлежат на жени.", "date": "2019.01.20", "title": "Най-възрастният мъж на планетата\nпочина на 113 г. в Япония (Видео)"}
{"url": "https://www.24chasa.bg/novini/article/7253588", "text": "Броят на пострадалите от пожар в планинския курорт Куршвел във френските Алпи нарасна до 22, съобщи днес телевизионният канал Бе Еф Ме, цитиран от световните агенции. По-рано имаше информация за 14 пострадали и двама загинали, съобщи БТА. Според полицейската префектура пожарът е избухнал в 04:30 часа местно време на два етажа на сграда, където са били настанени близо 60 сезонни работници, сред които и чуждестранни граждани. Някои от тях, в състояние на шок, са се опитали да избягат от пламъците, скачайки от балконите. Пристигналите на мястото на пожара спасителни подразделения са евакуирали всички хора, които са били в сградата. За гасенето на пожара са били задействани над 70 пожарникари, а причината за избухването му се разследва, уточни АФП.", "date": "2019.01.20", "title": "22-ма пострадаха при пожар в курорта Куршвел, двама загинаха (Снимки)"}
{"url": "https://www.24chasa.bg/novini/article/7253590", "text": "Най-малко 16 души, включително четирима цивилни, загинаха при избухналите по-рано през седмицата сблъсъци между враждуващи милиции в либийската столица Триполи, съобщи днес либийското министерство на здравеопазването, цитирано от ДПА. При пореден изблик на насилие в Либия в сряда избухнаха боеве между милиции, свързани с подкрепяното от ООН правителство, и конкурентна фракция от град Тархуна, югозападно от Триполи, съобщи БТА. Сред жертвите беше и фоторепортер, загинал вчера, докато отразявал насилието. Сред загиналите са още 11 бойци на милициите и един човек, който засега остава неидентифициран. Около 65 души са ранени според министерството. Днес като цяло обстановката в зоната на боевете е спокойна, както съобщи очевидец. Местни лидери полагат усилия да сложат край на насилието, което наруши примирието, постигнато през септември под егидата на ООН. След въоръжения бунт през 2011 г., свалил от власт дългогодишния диктатор Муамар Кадафи, Либия потъна в хаос. Оттогава тя се превърна в транзитна точка за икономически мигранти и кандидати за убежище, насочили се към Европа, отбелязва ДПА. В Либия има две паралелни власти: едната е правителството в Триполи, а другата е правителството в източния град Тобрук.", "date": "2019.01.20", "title": "16 загинаха при сблъсъци между либийски милиции в Триполи"}
{"url": "https://www.24chasa.bg/novini/article/7253593", "text": "\"В началото \"Конрад Аденауер\" не искаха да се виждат с нас, имаха други фаворити. Оказа се, че тези фаворити не са нито десни, нито сини, а са си направо болшевики.\" Това заяви лидерът на ГЕРБ - премиерът Бойко Борисов Борисов. И благодари на фондацията, че е осигурила на ГЕРБ да е финансово независима партия. Избори след избори - в голямата си част ние го защитихме. От най-елементарните неща - да няма джипове по Витошка, да не се разрушават паркове, да има метро, нови трамваи, автобуси и детски градини. Всичко това ние го направихме. Ако честно ме питате, направихме повече, отколкото може една партия, но предните не бяха направили нищо - магистрала \"Струма\", която трябваше да е за олимпиадата в Гърция готова, \"Люлин\", която беше забита в калта... Ако не бяхме направили Южната дъга, просто София щеше са колабира, щяха да се наредят колите една след друга и да спрат.  Борисов се обадил тази сутрин на кмета на Девин, за да го накара да намери работа на родители на дете с увреждания и въпросът вече е решен. \"И с това се занимавам\", каза премиерът. \"Кмет по кмет, както ви гледам - няма град, в който нещо да не е направено. В същото време има недоволство. Не мога да си го обясня. Както и в Щатите. Никога в историята не са имали такъв бюджет, а 30 дни са вече без правителство. Немската икономика се къпе в пари - 3000 милиарда евро БВП. Франция да я коментирам ли? Италия, Белгия... Значи нещо има, което трябва да променим\", посочи главния проблем Борисов. \"Да не говорим, когато министри и депутати си прехвърляте един на друг. Кой печели от това? И Цветанов трябва да показва висшия си политически пилотаж, понеже много обичам с пилоти да споря, за да ви поправя откровени глупости. Хиляди блокове санирахме, а вие не изкарахте веднъж хората си, за да кажат дали са доволни или недоволни. Изкараха от опозицията два блока и в публичното пространство излезе, че калпаво сме санирали. Ако е вярно, е чудовищно, а ако не е, защо си мълчите? Вие мислите, че всичко е лесно, но то не е? Знаете ли как се свива контрабанда от 34% на под 5%, за да има пари? Няма да пускам вече пари за саниране\", критикува премиерът инертността на актива си по места. И продължи: \"Арестуват се хора, затварят се фабрики, терористи. Къде ви е съпротивителната сила? Излезе първата дама, нахейти ви, и трябва да излиза Тома Биков, дежурен, да й отговаря.\" \"Никога не е имало толкова арести и борба с корупцията, а се говори, че има. Най-корумпираните хора говорят за корупция в момента. Но аз съм убеден, че някъде може и да има. Ако вие не си вземете мерки и не си почистите къщичките, рано или късно това ще избие - дали в суджук или друго... Хората искат справедливост, не искат да се правим на по-важни от тях, защото ние не сме. Не сме се и променили. Ако някой се появи с по-лъскава кола и е излетял в облаците, махайте незабавно\", даде инструкции Борисов. И нареди: \"Към всеки един човек трябва да сме човеци. Ние всяка душа, всеки човек трябва да го чуем и да му помогнем. Защото имаме ресурса да му помогнем. Някъде има грешка - трябва да си я поправим на мига.\" \"Наблегнете на това какво е направено. За едно село това е важно - че има за първи път вода. Защо трябва да ви подръчквам? Те ви избиват зъбите с някоя жълта новина, а вие се сгушвате и не им отговаряте\", скара се Борисов на авангарда на ГЕРБ. И уточни: \"Огромна работа вършите. Намерят плочка крива, снимат я от всички ъгли. Трамваите тропаха, не можеше да спят хората. Живеех на \"Граф Игнатиев\"... Само, като ги чуете, трябва след час да има реакция, защото знам, че сте по презумпция невинни. Иначе какво? Искат да ни съборят от власт. Те се борят за власт. Ние искаме да направим по-добър живота на хората, затова вдигаме доходите и затова инвестициите са в реалната сфера, а не във вериги, ЕРП-та и оператори. В регионите са живи инвестиции. Стигна се дотам американският посланик да ме пита защо обявените американски инвестиции са два пъти по-ниски от реалните. Казвам: \"Защото аз не ги отчитам.\" \"Парламентът ни е дал правото да преговаряме за най-доброто, а не само за машина, която да си кръжи. Ако не успеем, тогава да си вземем това такси, но на нас, Данче, ни трябва автобус\", каза Борисов по повод спора кой от двата типа изтребители да се купува. Той благодари на ДПС, че е подкрепя ГЕРБ за самолетите и за евроинтеграцията. \"27% беше външният дълг, сега е 20% - защо не им напомняте? И как им бяха спрени еврофондовете...\", зададе тон за контраатака Борисов. \"Те не искат да правим \"Хемус\" - вие си мълчите. Като за санирането, като всичко останало. Защо си мълчите? Не ви е важно ли? Какво лошо искаме да направим? Ако е било лесно, Тодор Живков да го е направил. БСП да са го направили, ДПС да са го направили, Костов да го е направил.\" \"Да ви изпитам за европредседателството какво знаете вие и какво очакват от Румъния. Не може да кажете. Нас всички ни хвалят и ни благославят, че сме поставили акцента върху Западните Балкани. Това е българското председателство, не Борисовото, не герберското. Защо е тази омраза? От Париж до Берлин и от Белия дом до Москва казват колко добре сме се справили\", подчерта Бойко Борисов. Той напомни, че съкращава 1600 души от администрацията, като така увеличава и възнагражденията на останалите. Премиерът зададе какво още трябва да се направи, конкретно: \"До изборите магистралата да е до Благоевград. Март искаме да направим 5 първи копки едновременно по \"Хемус\", да стартираме. Пожелавам ви да карате бавно.\" \"Чуйте - обичам ви, но не е даденост това. БСП, с тези провалени и гонени от управлението политици, ни доближават. Това, ако не ви светне червена лампичка, аз ще ви светна синя\", стегна хората си Борисов.", "date": "2019.01.20", "title": "Борисов към ГЕРБ: Ако не ви светне червена лампичка, аз ще ви светна синя!"}
{"url": "https://www.24chasa.bg/novini/article/7253597", "text": "Корейската корпорация Samsung е финализирала продажбата на седемте си фотоволтаични парка в България на консорциума между чешката Portanero и германската KGAL на 7 януари. Това съобщи SeeNews, като цитира консултанта на Samsung по сделката Raiffeisen Bank International, твърди   Оттам не уточняват цената, но справка в Търговския регистър показва, че целият пакет с обща инсталирана мощност 43 мегавата е продаден за 77.4 млн. евро (малко над 150 млн. лв.), или по 1.8 млн. евро на мегават. Такива бяха и очакванията на представители на сектора, до които \"Капитал\" се допита при обявяването на сделката в края на миналата година. Купувач е новорегистрираното българско дружество \"Алсинда\", в което чешката Portanero Invest SE държи 40%, а люксембургският фонд на германския й партньор KGAL ESPF 4 Holding е собственик на останалите 60%. Чрез сделката \"Алсинда\" на практика придобива седемте компании, които управляват едноименните паркове. Това са \"Веселиново енерджи\", \"Екоенерджи солар\", \"Екосолар\", \"Фиштрейд\", \"Солар парк\", \"Мениджпроект\" и \"Агриплам\". Договорената цена за тях е общо 27.4 млн. евро. Отделно от това седемте компании имат задължения за 97 млн. лв. (50 млн. евро) като остатък по кредитите, с които навремето беше финансирано изграждането им от Уникредит Булбанк и Сосиете женерал Експресбанк. Така общата оценка достига 77.4 млн. евро, или по 1.8 млн. евро на мегават инсталирана мощност. Това е най-голямата сделка за работещи фотоволтаични централи в България досега. Седемте парка са придружени и с договори за изкупуване на електроенергията до 2032 г. на възможно най-изгодните преференциални тарифи - 485.6 лв./мВтч без ДДС. Причината за това е, че Samsung успя да ги въведе в експлоатация малко преди средата на 2012 г., след което енергийният регулатор намали тарифите наполовина. За 2017 г. седемте компании имат общ оборот 25.1 млн. лв., а печалбата им е 5.7 млн. лв. Новите собственици Основаната през 1968 г. германска KGAL Group управлява инвестиционни активи на стойност 22.7 млрд. евро. Фокусът й е в дългосрочните капиталови вложения за институционални инвеститори в недвижими имоти, енергетика и авиация. Групата е сред пионерите на инвестиционния пазар за възобновяеми енергийни източници. От навлизането си на този пазар през 2003 г. досега KGAL е придобила над 100 фотоволтаични и вятърни централи, оценявани на около 2.5 млрд. евро, в осем европейски държави, сред които Германия, Испания, Италия, Франция и Великобритания. Инвестиционният фонд KGAL ESPF 4, чрез който групата влиза на българския пазар, е от 382 млн. евро, които ще бъдат насочени главно във вятърни, соларни и хидроцентрали в Европа. Чешкият участник в сделката - Portanero Invest, е дъщерно дружество на групата Micronix, която в България има централа за биогаз и два малки соларни парка в района на Видин. Тъй като делът им в общото производство на фотоволтаична енергия в страната е много малък (около 0.5%), продажбата беше одобрена безпроблемно от Комисията за защита на конкуренцията през декември. Пазарният дял на новопридобитите седем парка е малко над 4%.", "date": "2019.01.20", "title": "\"Самсунг\" продала 7-те си фотоволтаични парка в България за 150 млн. лева"}
{"url": "https://www.24chasa.bg/novini/article/7253603", "text": "Океанските вълни стават по-силни и по-разрушителни с всяка изминала година заради покачващите се температури на водата, съобщи \"Сайънс алърт\", цитиран от БТА. Учени от университета на Кантабрия са установили взаимна зависимост между затоплящите се океани и големината и силата на вълните, според която колкото повече се покачват температурите, толкова по-разрушителни ще стават океаните. Океанските вълни се появяват от взаимодействието между атмосферата и водата. Затова не е изненадващо, че промените в климата влияят и върху тях. Досега обаче тази връзка не е изследвана. Макар и да е известно, че скоростта на вятъра и височината на вълните се увеличават в някои части на океана, локалните причини за това не са проучени. Испанските учени за първи път свързват тези явления. Промените в климата постепенно затоплят океанската повърхност. Тя влияят и върху моделите на ветровете и това засилва вълните. Учените са използвали данни за ветровете, вълните и температурата на морската повърхност от 1948 г. до 2017 г. Анализът им показва, че силата на вълните се е увеличавала с 0,47 процента годишно в света, а след 1994 г. стойностите са нараснали до 2,33 годишно. Това може да не звучи много, но в някои части на света промените са по-драматични, например в тропическия Тихи океан, а оттам и в части от централния Северен Тихи океан и в Южния океан около Антарктика.", "date": "2019.01.20", "title": "Океанските вълни стават все по-разрушителни"}
{"url": "https://www.24chasa.bg/novini/article/7253612", "text": "Двама възрастни са починали вследствие на силното земетресение в Чили, предаде Франс прес, цитирана от БТА. Трусът с магнитуд 6,7 бе регистриран край бреговете на страната късно снощи, съобщи Геофизичният институт на САЩ, цитиран от ДПА. Епицентърът на земетресението е бил на 15 км от пристанищния град Кокимбо, на дълбочина 53 км. Двама възрастни - мъж и жена - са починали от сърдечен удар в Кокимбо, близо до епицентъра на земетресението в северната част на Чили. Местните власти съобщиха за паднали камъни по пътища. Хиляди домакинства останаха без електричество. Трусът е бил усетен чак в района на столицата Сантяго, близо 400 км на юг.", "date": "2019.01.20", "title": "Двама възрастни починали при земетресението в Чили (Снимки)"}
{"url": "https://www.24chasa.bg/novini/article/7253624", "text": "Американска старт ъп компания възнамерява да подмладява старци, като им прелива кръв от млади и жизнени доброволци, пише в. \"Метро\", цитиран от БТА. Името на основаната от Джеси Камазин фирма е \"Амброзия медикъл\". Компанията обещава бърз ефект на богатата и застаряваща клиентела. За да получат вливане от 1 литър младежка кръв, желаещите ще трябва да заплатят 8 хиляди долара. На сайта на \"Амброзия\" били получени вече хиляди заявки. Изданието отбелязва, че не съществуват никакви медицински доказателства от ползата при преливане на хора на \"младежки\" банки кръв. Въпреки това компанията е получила заявки в пет големи американски градове в САЩ, в които е открила свои офиси. Джеси Камазин основава новия си бизнес на предишно изследване, проведено от биотехнологичната калифорнийска компания Алкахест. При проведени от нея експерименти кръв на 18-годишни младежи била инжектирана в едногодишни мишки (което за гризачите е равностойно на 50 човешки години). Опитните животни ставали значително по-активни и започвали да се държат като млади самци. Значително се подобрила и паметта на животните.", "date": "2019.01.20", "title": "Компания ще подмладява старци\nс младежка кръв"}
{"url": "https://www.24chasa.bg/novini/article/7253632", "text": "Демонстранти с гръцкия национален флаг в ръце се събират в центъра на Атина, за да участват в масов митинг против споразумението със Скопие за промяна на името на бившата югославска република на Република Северна Македония, съобщава агенция ТАСС от мястото на събитието, цитирана от БТА. Митингът на площад \"Синтагма\" ще започне в 14,00 ч. местно (и българско) време. Организаторите очакват броят на демонстрантите днес да надхвърли този от митинга през февруари миналата година, когато 140 000 души протестираха в Атина срещу споразумението за името. Протестиращите пристигат в гръцката столица с десетки автобуси от цялата страна. Граждански организации водиха активна кампания в социалните мрежи, за да привлекат колкото се може повече участници. Полицията предприема засилени мерки за сигурност. Движението по централните улици на Атина е спряно, затворени са и три от централните метростанции. От снощи е забранено паркирането в близост до сградата на парламента. Полицейски автобуси са преградили подстъпите към сградата на законодателния орган и са въведени засилени мерки за сигурност около намиращата се наблизо резиденция на премиера Алексис Ципрас. Близо две хиляди полицаи са разположени по улиците, за да гарантират реда и сигурността. Митингът се организира от националистически групи. Същевременно в центъра на Атина днес планират протест и гръцки анархисти, които определят демонстрацията против споразумението със Скопие като \"националистическа\". Според последните проучвания на общественото мнение близо три-четвърти от гръцките гласоподаватели са против споразумението със Скопие за името, отбелязва агенция ДПА. Споразумението между Атина и Скопие бе подписано на 17 юни 2018 г. на брега на Преспанското езеро, откъдето минава границата между двете страни. То предвижда Република Македония да промени името си на Република Северна Македония, а Гърция да спре да блокира присъединяването на страната към НАТО и започването на преговори по присъединяване към ЕС. На 11 януари 2019 г. македонският парламент одобри промени в конституцията, произхождащи от Преспанското споразумение. На 19 януари сделката бе внесена за ратификация в парламента на Гърция, където се очаква да бъде гласувана до края на следващата седмица. За одобрението й са необходими минимум 151 гласа. Премиерът Алексис Ципрас, чието правителство оцеля тази седмица след вот на недоверие, разчита на гласовете на 145 депутати от неговата партия СИРИЗА и на няколко независими народни представители. Правителството смята, че ще успее да си осигури между 151 и 155 гласа за ратифициране на споразумението със Скопие.", "date": "2019.01.20", "title": "Демонстранти се събраха в Атина за масов протест срещу договора със Скопие (Снимки)"}
{"url": "https://www.24chasa.bg/novini/article/7253663", "text": "Германският министър на икономиката Петер Алтмайер призова за това Великобритания да не бъде подлагана на излишен натиск по въпроса за Брекзит, предаде ДПА, цитирана от БТА. \"Не се замислям много-много за прокарване на нови червени линии. Вместо това трябва да улесним необходимия разяснителен процес във Великобритания\", каза Алтмайер в интервю за агенцията. Той обаче добави, че \"към момента в Съвета на ЕС няма мнозинство\" в подкрепа на някакви значителни предоговаряния по споразумението за Брекзит, което британският парламент отхвърли категорично във вторник. Желанието на британския премиер Тереза Мей е утре да представи своя т. нар. план Б на парламента. Тя води и разговори с депутатите за намиране на подходящ подход така, че да бъде постигнато мнозинство за приемане на споразумението. Ако нищо не бъде договорено, Великобритания ще напусне ЕС на 29 март без споразумение - което може да предизвика хаос в икономиката, британската политика и ежедневието на гражданите. Алтмайер вижда две проблематични области, в случай че се стигне до Брекзит без споразумение. Едната е стойността на британската лира, която през последните месеци поевтиня. \"Това вече постави под напрежение германската експортна индустрия, която изнася доста за Великобритания, особено автомобилната индустрия\", каза той. \"От общ интерес е пазарите да имат сигурност, че най-големите спорове ще бъдат избегнати\", заяви Алтмайер. Другото безпокойство според него е възможността да има забавяния заради митнически проверки и задръствания по границите. \"Това ще окаже много по-голямо въздействие върху британската индустрия, защото тя разчита много повече на вноса през Ламанша\", каза Алтмайер. \"Най-важното нещо сега е категорично да бъде изключена възможността за нерегулиран Брекзит\", подчерта той. Алтмайер се аргументира, че \"това ще създаде позитивна икономическа динамика\".", "date": "2019.01.20", "title": "Берлин: Не притискайте Лондон заради Брекзит"}
{"url": "https://www.24chasa.bg/novini/article/7253670", "text": "Известен в Козлодуй с множеството си криминални прояви циганин пребил до смърт свой познат сътрапезник, а после опитал да избяга от страната. Кървавата история се разиграла в нощта срещу неделя в ромската махала в Козлодуй. 32-годишният Веселин Гергов бил на гости в дома на Юлиян Чеков на улица \"Кокиче в махалата. Изпили доста алкохол и по някое време през нощта двамата се скарали. Домакинът Чеков извел госта си навън и започнал да го налага зверски, като му е нанесъл и рани с нож. Когато Юлиян и жена му видели, че Веселин е много зле, извикали такси и го откарали пред дома му на ул. \"Царибродска\", като го оставили в безпомощно състояние навън. Едва на сутринта роднина на момчето го намерил и подал сигнал на 112. Веселин бил още жив, но е починал около час по-късно в болницата на крайдунавския град. В града той били известен като безработен клошар, изкарващ прехраната си с ровене по контейнерите за боклук. При първоначалния оглед лекарите установили, че пострадалия имал счупен крак, множество травми по тялото и прорезни рани по главата. Тялото на починалия било пратено за аутопсия, която ще установи конкретните причини за смъртта, но според лекарите това е станало след остра кръвозагуба. Юлиян Чеков още рано сутринта тръгнал да бяга, като хванал първия автобус от Козлодуй за София. Полицията бързо стигнала до извършителя и незабавно го обявила за общодържавно издирване. Беглецът бил задържан в автобус на път за ГКПП-Калотина преди да напусне страната. Късно следобед в неделя Чеков бил препратен в следствения арест във Враца и предстои да бъде повдигнато обвинение за убийство. Очаква се окръжната прокуратура да поиска постоянна марка за неотклонението му задържане под стража.", "date": "2019.01.20", "title": "Мъж уби приятел в Козлодуй, захвърли го и тръгна да бяга от България"}
{"url": "https://www.24chasa.bg/novini/article/7253715", "text": "Сирийски официални медии съобщиха, че противовъздушната отбрана на страната е отразила днес израелски въздушен удар южно от столицата Дамаск, предаде Асошиейтед прес, цитирана от БТА. Според държавната телевизия сирийската ПВО е попречила атаката да постигне целите си. Жители на Дамаск заявиха, че днес са чули пет експлозии, като изглежда става дума за звука от стрелбата във въздуха на зенитните установки. Според сирийските държавни медии наскоро Израел е използвал ливанското въздушно пространство, за да удари дълбоко на сирийска територия, включително склад в района на международното летище на Дамаск. Израел рядко коментира подобни съобщения. По-рано този месец израелският премиер Бенямин Нетаняху обаче потвърди, че страната му е поразила стотици цели на Иран и Хизбула в Сирия, включително оръжеен обект преди две седмици. Израелската система за противоракетна отбрана \"Железен купол\" е прехванала и свалила ракета, изстреляна по северната част на окупираните от Израел Голански възвишения, на границата със Сирия, съобщи израелската армия, цитирана от Ройтерс. В изявлението не се уточнява откъде е била изстреляна ракетата. Северен Голан е близо и до Ливан, отбелязва Ройтерс. Инцидентът стана малко след като Сирия обяви, че е отразила израелски въздушен удар в южната част на страната.", "date": "2019.01.20", "title": "Сирия: Отразихме израелски въздушен удар"}
{"url": "https://www.24chasa.bg/novini/article/7253727", "text": "Израел и Чад ще възстановят дипломатическите си отношения - близо половин век след като те бяха прекъснати от африканската страна с преобладаващо мюсюлманско население през 1972 г. Израелският премиер Бенямин Нетаняху и чадският президент Идрис Деби съобщиха новината след среща в Нджамена днес, предадоха световните агенции, цитирани от БТА. Нетаняху е на посещение в Чад днес, след като Деби направи визита в Израел през ноември. \"И двете страни разглеждат възобновяването на отношенията като ключ към бъдещото сътрудничество в полза на всяка от тях\", се казва в изявление, разпространено от канцеларията на израелския премиер. Този ход е дипломатическо постижение на Нетаняху - по-малко от три месеца преди предсрочните парламентарни избори в Израел, отбелязва ДПА. Преди да замине за Чад, израелският премиер коментира, че посещението му \"в една много голяма мюсюлманска страна, която има граници с Либия и Судан, бележи исторически пробив\". \"Тази визита е част от революцията, която ние водим в арабския и мюсюлманския свят и която обещах да изведа докрай\", подчерта той. Нетаняху обеща и други държави от региона да последват примера на Чад. Тази визита \"е много обезпокоителна, и дори предизвиква гняв, в Иран и сред палестинците, които се опитват да предотвратят (възстановяването на дипломатическите отношения между Израел и Чад). Те няма да успеят\", каза още Нетаняху преди посещението. Идрис Деби управлява с желязна ръка Чад от близо три десетилетия. Добре обучената чадска армия обаче помага в борбата срещу ислямистката групировка Боко Харам в съседните Нигерия, Нигер и Камерун и това превърна Чад във важен съюзник на Запада, отбелязва ДПА.", "date": "2019.01.20", "title": "Израел и мюсюлманската държава Чад ще възстановят дипломатическите си отношения"}
{"url": "https://www.24chasa.bg/novini/article/7247740", "text": "Бъдещите историци, изследващи настоящата *антропоценна епоха ще установят, че най-характерната технология за нашата ера не е компютърът, а столът и именно той е оказал най-голямо влияние върху телата ни. Защо в Библията или пък във всичките 30 000 стиха, написани от Омир, никъде не се споменава за столове? Места за сядане няма и в пиесата “Хамлет”, написана през 1599 г. В средата на XIX век обаче нещата стават съвсем различни. В Дикенсовия Какво се променя? Седенето в съвремието ни е определяно като “новото пушене” не само заради масовото практикуване, но и заради силно негативния ефект върху здравето. Позата на тялото при седене е неестествена, но както вредата от мръсния въздух, така и тази от столовете е почти невъзможно да бъде избегната. Днес те са навсякъде - в офиси, влакове, кафенета, ресторанти, кръчми, коли, концертни зали, кина, лекарски кабинети, болници, театри, училища, лекционни зали и в къщите ни, където всеки има много повече, отколкото използва. При опит за определяне на приблизителния брой столове в света трудно може да се падне под между 8 и 10 броя на човек. Следователно на планетата вероятно има повече от 60 милиарда. Със сигурност столът ще бъде един от универсалните сигнали, които отбелязват настъпването на текущата геоложка епоха - антропоцена. Няма обаче еднозначно обяснение за резкия възход на интереса към меката мебел. Вероятно става въпрос за комбинация от мода, политика и променящите се навици на работа. Ключов играч е непреодолимият стремеж на човечеството към комфорт, като приоритет се отдава на удобството за конкретна част от тялото. Столовете започват да се появяват все по-често през периода на Ранното ново време (1500-1800 г.), но изглежда, стават много по-популярни по време на Индустриалната революция. Преди XVIII век не било рядкост да видиш стол, но населението в повечето страни нямало никаква полза от тях. Дори и днес не е лесно да седите на твърд дървен стол дълго време, а тапицираните комфортни кресла са твърде скъпи, за да бъдат масови. Модата за новата полулегнала култура, която се разпространява от френския двор през XVIII век, спомага за популяризирането на ранната им употреба. Векове наред столовете се свързвали с власт, богатство и висок статус. Във варианта на пиесата “Крал Лир”, включена в “Първото фолио” на Шекспир, има инструкции към сценографията, в които изрично се посочва, че монархът влиза, носен от слуги “на стол”. Идеята за столове и седенето като символ на обществен статут продължава и днес. Централните офиси на фирми или институции се наричат “седалище”, а ръководителят на много места официално е “председател”. За капак на всичко общоизвестно е, че Демократизирането на употребата на столове (особено след Великата френска революция и парламентарната реформа от 1832 г. в Обединеното кралство) води до бавната промяна в работните модели. По-голямата част от работата, извършвана през викторианската епоха, бил ръчен или фабричен труд. От средата на XIX век обаче втората вълна на индустриалната революция върви с все по-бързи темпове, задвижвана от изобретения като пишещата машина, телеграфа и разширяващата се употреба на електроенергия. Пазарът на труда също започва да се променя. Нова категория офис чиновници става най-бързо развиващата се професионална прослойка през втората половина на периода. Преброяване от 1851 г. посочва, че административна работа вършат по-малко от 44 000 души в Англия. Само Днес служителите, работещи на стол, са мнозинство в света. През целия XX век от всеки ъгъл изникват нови седнали дейности, които да съответстват на новия обществен живот. Интересът към четенето на книги бележи ръст през XIX век, паралелно с което се развиват и все повече седнали развлечения като кино, радио и телевизия. Отскоро компютърните игри, стриймингът на съдържание и другите дейности, свързани с технологиите, ни накараха още по-дълго да седим вторачени в екраните и неизменно натискащи задните си части. Ако съвременният живот ни представя букет от начини да водим заседнал начин на живот, то столовете са стъблата на цветята в него. Изследвания, проведени от британската Heart Foundation, показват, че се наслаждаваме на около 9,5 часа седене на ден. Това означава, че което води до няколко проблема. Здравето на нашите твърди и меки тъкани се свежда до правилото “използвай или изхвърли”. Мускулите и костите се влияят еднакво силно както от пренатоварване, така и от липсата на натоварване. Костите стават по-плътни или по-тънки, а мускулите - по-силни или по-слаби. В седнало положение мускулатурата на гърбовете е отпусната и изкривена. Затова не е чудно, че с отслабените ни гръбнаци болката в гърба е най-честата причина за физически увреждания в световен мащаб. Живеейки в антропоценна среда, можем да се наречем антропоценни хора. Палеолитните хора често умирали в ранна детска възраст. Насилието и нараняванията пък били широко разпространени причини за смърт в по-късен етап на живота. Съвременните хора обаче умират най-често в резултат на метаболитни нарушения като диабет тип 2, сърдечни и ракови заболявания, често свързани с бездействието. Проучване от 2012 г., изследващо ефектите от неактивността, съпоставя поведенческите данни на 7813 жени. То установява, че тези, които седят 10 часа на ден, имали по-къси теломери (основен показател за клетъчно стареене). Техните В някои случаи ефектите от продължителното седене не може да бъдат компенсирани само с краткотрайно физическо натоварване. Плашещите изследвания на учените предупреждават, че трябва внимателно да обмислим по-нататъшно инвестиране в нашата сравнително нова любовна афера със стола.", "date": "2019.01.20", "title": "Как заседнахме в ерата на стола"}
{"url": "https://www.24chasa.bg/novini/article/7253314", "text": "\"Хуауей\" е убедена, че западните държави ще купуват продуктите им, тъй като са конкурентоспособни, заяви главният изпълнителен директор и основател на китайския телекомуникационен гигант Жен Джънфей в интервю за китайски медии, събощава  „Когато имаш превъзходни продукти, няма нужда да се притесняваш за купувачите и аз никога не съм се безпокоил за това\", каза Жен Джънфей в отговор на въпрос как ще се справят с ограниченията и забраните на някои държави към компанията. Той допълни, че Хуауей са най-добрите в сферата на 5G технологиите и единствен производител в света на оборудване за базови станции с най-съвременна микровълнова технология, която перфектно подхожда на западните страни, където се нуждаят от високоскоростни информационни услуги. „Разбира се те имат право да не купуват нашето оборудване, но това означава, че ще трябва да платят много по-висока цена за изграждането на други мрежови услуги\", каза Жен Джънфей. До края на декември миналата година Хуауей е подписала над 25 търговски договора за 5G технологии и е изнесла над 10 000 базови станции. На въпрос за задържането на дъщеря му Мън Уанджоу през декември, Жен Джънфей заяви увереност, че делото ще бъде разрешено чрез законни канали. Финансовият директор на Хуауей Мън Уанджоу бе арестувана на 1 декември в Канада за предполагаемо нарушение на санкциите срещу Иран и освободена под гаранция на 12 декември.", "date": "2019.01.20", "title": "\"Хуауей\" е уверена в конкурентоспособността на продуктите си"}
{"url": "https://www.24chasa.bg/novini/article/7253327", "text": "Британски вестници публикуваха снимки, на които се вижда как 97-годишният принц принц Филип, съпругът на кралица Елизабет Втора, шофира без предпазен колан, два дни след като остана невредим при пътнотранспортно произшествие, предаде Франс прес, цитирана от БТА. Полицията е в течение за снимките и \"ще даде подходящи съвети на водача\", съобщи неин говорител. \"Такава е стандартната ни реакция, когато до знанието ни стигнат снимки, показващи такъв тип нарушение\", обясни той. , където с Елизабет прекарват голяма част от зимата. Той се блъсна с друга кола, в която са пътували две жени и деветмесечно бебе, и се преобърна. Водачката на другия автомобил е с контузено коляно, спътничката й със счупена китка, а бебето е невредимо.", "date": "2019.01.20", "title": "Принц Филип бе забелязан да\nшофира без колан след катастрофата"}
{"url": "https://www.24chasa.bg/novini/article/7253335", "text": "Земетресение с магнитуд 6,7 бе регистрирано край бреговете на Чили късно снощи, съобщи Геофизичният институт на САЩ, цитиран от ДПА. Епицентърът на труса се намира на 15 км от пристанищния град Кокимбо, на дълбочина 53 км, съобщава БТА. Засега няма данни за пострадали и за нанесени щети, няма и издадено предупреждение за цунами.", "date": "2019.01.20", "title": "Трус от 6,7 регистриран край бреговете на Чили"}
{"url": "https://www.24chasa.bg/novini/article/7253318", "text": "Въпреки студеното време Пекин се готви за Международното изложение за градинарство 2019, което ще отвори врати през април, съобщава   Повече от 110 държави и международни организации, както и над 120 неофициални изложители, вече са потвърдили участието си. От 29 април до 7 октомври в подножието на Великата китайска стена в района Йенцин експото ще покаже най-новите постижения в отглеждането на цветя, плодове и зеленчуци. Китай е домакин на изложение за градинарство от такова високо ниво за втори път. Първият бе през 1999 г. в югозападния китайски град Кунмин. Във високата 20 метра оранжерия с площ от 3 000 кв.м ще могат да се видят редки растения като червено сандалово дърво и различни видове фикуси. В Павилиона на растенията, един от четирите основни, ще бъдат изложени над 1 000 вида растения, 100 от които са редки, каза техническият му ръководител Фу Джунжен. Тема на експото ще бъде „Живей зелено, живей по-добре\". При планирането и изграждането му е обърнато специално внимание на опазването на околната среда. 50 000-те дървета на терена са запазени и освен това са засадени още 100 000, за да се подобрят условията и да се осигури местообитание за мигриращите птици. А от строителните отпадъци са изградени стена, пътища и 25-метров хълм, от който посетителите ще могат да хвърлят поглед на цялото експо.", "date": "2019.01.20", "title": "Пекин се готви за Международното изложение по градинарство 2019"}
{"url": "https://www.24chasa.bg/novini/article/7253338", "text": "Най-малко 22 души загинаха и 37 са ранени при катастрофа между два автобуса в западната част на Боливия, предаде ДПА, цитирана от БТА. \"За нещастие трябва да съобщя за 22 загинали и за 37 ранени, които са откарани в болници в Чалапата и Оруро\", заяви полицейски началник Ромуло Делгадо пред боливийската информационна агенция. Води се разследване дали инцидентът е бил предизвикан от неправилно изпреварване.", "date": "2019.01.20", "title": "Най-малко 22 загинаха и 37 са ранени при катастрофа между два автобуса в Боливия"}
{"url": "https://www.24chasa.bg/novini/article/7252115", "text": "“Докато съм жив и мога да се движа, ще търся вода из планината, тя е нужна на хората не само във физическия смисъл, но и в духовния - измива греховете на всички, защото всички сме грешни, гаси мъките, ободрява сърцата”, казва 83-годишният Замфир Манчев от Смолян. Старецът, който е известен като бай Манчо, непрестанно търси води из планината, каптира ги и Бай Манчо е носител на наградата “Достоен българин” на в. “24 часа” за 2014 г. Възрастният родопчанин възкликна тогава, че е поразен от вниманието, което е получил, и възможността да види и поговори с тогавашния премиер на България. Бай Манчо търси вода из баирите с две завити под прав ъгъл пръчки от месинг, защото този материал хващал биомагнитните вълни по-добре. Иначе пръчки, или багети, можело да му бъдат и сурови дървени клечки, но не били толкова добър “предавател”. “С пръчките, като тръгна в диаметър от 200 м, улавям къде е водата, те ме водят, държа ги хлабаво и те се въртят натам, накъдето е водата. Като стигнат извора, се кръстосват. Не е толкова лесно обаче, защото изворът може да е разпръснат, трябва доста да се обучаваш, докато се научиш да те слушат пръчките”, обяснява бай Манчо. и я хване. Така е успял да излъже над 300 извора. След откриването на водата започва копането и каптирането. Според него багер и взривове не вършели работа, защото водата можело да се изгуби безвъзвратно в земните недра. Той препоръчва в радиус от 10 м от сърцевината на водата (майката) да се копае на ръка. Пак на ръка трябва да се копае канал, но трябва да се внимава, където има камък, да не се маха, може да се отвори път на водата под камъка и да се изгуби. В сърцевината трябва да се копае дълбоко, да не остане някакъв корен, защото после запушва водата. Старецът слага дуварче от глина от горната страна на извора и следи дали излизат “сълзички” над него. Ако не излизат, огражда в обръч мястото и прави “дюшеме”, като редува глина и камъни. “Глината е гъвкава, и земетресение да има, изворът няма да поддаде”, обяснява бай Манчо. След това копае каптаж, като гледа пътят на водата да е в наклони и нищо да не я затруднява. В повечето случаи всички материали, които са му нужни за направата на чешма или обикновен чучур, закупува от пенсията си. “Може да съм с трети клас, но на инженер няма да се дам в изчисляването на наклони и повърхности”, уточнява самоукият майстор. Казва, че най-лесно се хващала вода от скала, а най - трудно от песъчлива почва. Рекордът на бай Манчо е един водопровод от над 6 км от Пампорово до смолянския квартал Райково, където искал да направи чешма. Местността била много сушава и се наложило откритата от него вода в Пампорово да стигне до квартала. “Помогнаха ми с изкопаването на 400 метра от трасето с машина покрай асфалта на пътя, иначе по баира и слагах тръбите”, казва дядото. Местни бизнесмени му дали пари или направо тръби за част от трасето. Останалата част платил сам и със средства от синовете му. Родопчанинът сънувал мястото, преди да хване кирката. Стари хора му казвали, че там имало вода, но изчезнала с времето. Идеята му е да направи голяма обществена чешма в квартала. Другото влечение на бай Манчо са мостовете. Най-големият - 7-метров, свързва квартал Райково с новия център на Смолян. По-рано на негово място имало друг мост и го поддържал 35 години, но при бедствие бил отнесен от дерето. За моста тръгнал да търси помощници. Местен бизнесмен и горските му доставили дървен материал. Помощници обаче не успял да намери и да му ги смъкнат от пътя и да ги разположат вертикално. Мостът вече е на няколко години и не е мръднал. Иначе малките мостове в планината над дерета, които е направил бай Манчо, са десетки.   “Аз съм си горски човек и ми е драго, когато се срещам с хора в гората, но те все по-рядко се виждат, животните са повече”, казва старецът. По-голямата част от времето си прекарва в колиба на 3-4 км над Смолян. Построил я преди 30-ина години, но не за да е модерен и да демонстрира благополучие, а да лекува болната си съпруга Албена. Тя боледувала от сърце и смятали, че ще се чувства по-добре заради чистия въздух. След смъртта преди 27 г. той останал да си живее в местността Белите камъни. До дома на вдовеца има черен коларски път, а единствената екстра в постройката е електричеството. Скромният старец се сдобил с него преди години случайно и със сделка. В района Гранични войски си направили база, но нямали вода. Бай Манчо им открил вода за базата, а те от своя страна пуснали войници да му прокопаят под земята кабели за електричество. Иначе и досега щял да бъде на тъмно. Бай Манчо има изградена от него къща и в Смолян, но я оставил на децата. Въпреки възрастта разстоянието от 3-4 километра до града не му е проблем. Слиза и се качва пеша почти всеки ден. Смята таланта си за дар Божи, защото е праведен. Признава, че “Като пея мюсюлманската молитва, накрая кажа “Амин”. Като запаля свещ, пак “Амин”. Всички молитви завършват с “Амин”. Ние сме длъжни Божия път да следваме”, категоричен е той . Добавя, че баща му казвал: “Сине, бубайкото ни е един - Адем, или Адам. И християните го тачат, и ние го тачим. Господ не ни дели. Дето се делим, това е от дявола”. Когато едно от децата му било много болно, ходил три пъти при Ванга. Тя не могла да помогне, но прозряла дарбата му. При последната им среща го нахокала да не ходи при нея, тъй като и той “вижда”. После оставил детето да преспи в теке в кв. “Каптажа” Момичето оздравяло напълно и сега е живо и здраво. Бай Манчо е работил в две години към ВиК. Има над 40 години трудов стаж, тежко било само в текезесето, после бил кантонер, отговарял за 5 км път към Рудозем. “След това ми развалиха рахата, направиха ме бригадир, ама се измъкнах след 3 г.”, намига старецът. Пенсионирал се като шофьор.", "date": "2019.01.20", "title": "Бай Манчо от Смолян “вижда” водата, и Ванга го признала"}
{"url": "https://www.24chasa.bg/novini/article/7253348", "text": "Френското правителство ще представи до края на февруари законопроект за облагане с данъци на големите технологични компании във Франция, съобщи министърът на икономиката и финансите Брюно Льо Мер, цитиран от Франс прес, предава БТА. Льо Мер каза в интервю за \"Журнал дьо диманш\", че налогът ще засяга всички фирми, чийто \"оборот е над 750 милиона евро на световно равнище и 25 милиона евро във Франция\". Облагането с данъци на компании като \"Гугъл\" (Google), \"Епъл\" (Apple), \"Фейсбук\" (Facebook) и \"Амазон\" (Amazon) e \"голямо предизвикателство\" и \"въпрос на справедливост и ефикасност\", смята министърът. \"Данъкът ще се прилага от 1 януари 2019 г., а ставката му ще бъде определена в зависимост от оборота и ще е максимум 5 процента. Той се очаква да донесе около 500 милиона евро\", добави Льо Мер.", "date": "2019.01.20", "title": "Франция се готви да наложи данък\nна \"Гугъл\", \"Епъл\", \"Фейсбук\" и \"Амазон\""}
{"url": "https://www.24chasa.bg/novini/article/7253352", "text": "3800 са населените места в България с население под 350 души, живеещи там по постоянен адрес, в които няма сами да си избират кмет на местните избори наесен, а ще им бъде назначаван, съобщи  Жителите на монтанското село Медене, които попадат в тази бройка недоволстват и смятат, че са им нарушени правата. За последните 10 г. жителите на с. Горно Церово намалели с 200 души. В Монтанско такива населени места са около 80 Местните обаче искат кметът им да е човек, избран от тях, за да могат да изискват от него и да ги разбира. В 8 от монтанските села хората ще има право пряко да избират кметовете си.", "date": "2019.01.20", "title": "3800 населени места няма да избират свой кмет наесен"}
{"url": "https://www.24chasa.bg/novini/article/7253354", "text": "28 българки са били убити през 2018 г., повечето от партньорите си. Това е знак за психопатизация на обществото, заяви по  психиатърката Цветеслава Гълъбова. \"Всички фактори, които влияят на това явление са във възход. На първо място е семейството и онова, което се случва в него - каза Гълъбова. - В българското семейство започват едни безкрайни войни, които нарушават емоционалната цялост на средата, в които се отглеждат деца. Патологичната ревност, която е честа причина за насилие, е със сигурност знак за комплекс, каза психиатърката. Да ровиш в телефона на партньора, в неговите профили в социалните мрежи, да знаеш паролите му, са признаци на такава патология. Ревнивците имат комплекс за малоценност и търсят непрекъснато аргументи за своето самочувствие като хора\". \"Проблемът е как да възпитаваме децата си, как да ги учим на самоконтрол и изява на емоциите си, как да бъдат себе си - заяви психиатърката. - На по-големите деца трябва да се обяснява да бъдат себе си, но в рамките на Данъчно-процесуалния кодекс\".", "date": "2019.01.20", "title": "28 българки убити през 2018 г., повечето от партньорите си"}
{"url": "https://www.24chasa.bg/novini/article/7253356", "text": "Осъдиха учителка от Шумен, която била дете с шамари и пръчка, на 12 месеца пробация, съобщи  Засечена била от училищните камери по сигнал на родител. Оказало се, че учителката удряла и други четири деца, станало ясно в хода на разследването. Почти веднага е отстранена от работа.                                                                                                                                                                                                                                                                                                                       ", "date": "2019.01.20", "title": "Осъдиха на пробация учителка от Шумен, била дете с шамари и пръчка"}
{"url": "https://www.24chasa.bg/novini/article/7253361", "text": "Концентрацията на богатството се е увеличила още повече през 2018 година и 26-имата милиардери вече притежават толкова пари, колкото и половината най-бедно население в света. Това се посочва в доклад на неправителствената организация Оксфам, цитиран от АФП, съобщава БТА. Оксфам призовава държавните да облагат най-богатите хора. \"Пропастта, която се е увеличила между богатите и бедните, възпрепятства борбата срещу бедността, вреди на икономиката и подхранва гнева в света\", посочва г-жа Уини Бианийма, изпълнителен директор на Оксфам интернешънъл, цитирана в комюникето. Правителствата трябва да гарантират, че компаниите и най-богатите хора плащат своя дял от данъците, допълва тя по случай традиционното публикуване на годишния доклад на Оксфам за неравенствата в света в навечерието на Световния икономически форум в Давос, който ще се проведе от 22 до 25 януари в швейцарския зимен курорт. Според цифрите на неправителствената организация, чиято методология, основаваща се на данните, публикувани от американското сп. \"Форбс\" и банката Креди Сюис (Credit Suisse), се оспорва от някои икономисти, 26 души разполагат с толкова пари, колкото и 3,8-те милиарда най-бедни души на планетата. През 2017 година техният брой бе 43. Най-богатият човек в света Джеф Безос, президентът на Амазон (Amazon) е натрупал богатство през 2018 година стойност 112 милиарда долара, според Оксфам. Бюджетът за здравеопазване на Етиопия е 1 процент от състоянието на Безос, подчертава неправителствената организация. Общо богатството на милиардерите по света се е увеличило с 900 милиарда долара миналата година или с 2,5 милиарда долара на ден, а състоянието на половината най-бедно население на планетата се е свило с 11 на сто, уточнява Оксфам. Броят на милиардерите се е удвоил от финансовата криза през 2008 година, посочва неправителствената организация, констатирайки, че \"най-богатите са облагодетелствани не само от нарастващо състояние, но и от най-ниски ниски данъци от десетилетия. \"Ако тенденцията бе обратна, то повечето правителства биха имали достатъчно ресурси, за да финансират обществените услуги\", подчертават авторите на доклада, според които данъците върху богатството са изключително занижени. Експертите на Оксфам твърдят, че от един долар от подоходното облагане само четири цента идват от налози върху богатството. Най-богатите крият от данъчните власти 7,6 трилиона долара, а в страни като Бразилия или Великобритания, \"10-те процента най-бедни хора плащат вече по-високи данъци пропорционално на техните доходи в сравнение с най-богатите\", твърди неправителствената организация. Докладът се публикува в момент, когато облагането на най-големите богатства предизвиква дебати в редица страни. Във Франция движението на \"жълтите жилетки\" активизира дебата около премахването на данъка върху най-големите състояния, обявено от президента Еманюел Макрон. В САЩ депутатката от Демократическата партия Александрия Окасио-Кортес, която бе избрана неотдавна, предложи ставка от 70 процента за най-богатите и получи подкрепата на носителя на Нобелова награда за икономика Пол Кругман, припомня АФП.", "date": "2019.01.20", "title": "26-има имат толкова пари, колкото половината най-бедно население в света"}
{"url": "https://www.24chasa.bg/novini/article/7253365", "text": "Днес Банско отново е част от Световния ден на снега. Празникът събира любителите на планината, снега и зимните спортове в целия свят, а планинският курорт ще се включи в него с много забавления за цялото семейство, съобщиха от общината, цитирани от БТА. Надуваем замък, топли напитки, музика и лакомства очакват гостите на Бъндеришка поляна. Проявите започват в 10.00 часа. Дневните карти за лифтовете в Банско за всички деца до 12-годишна възраст ще бъдат един лев. Събитието е част от кампанията \"Доведете децата при снега\" на Международната ски асоциация. Отбелязва се в много точки на света като годишен фестивал на снега за деца и техните семейства.", "date": "2019.01.20", "title": "Банско се включва в Световния ден на снега"}
{"url": "https://www.24chasa.bg/novini/article/7253321", "text": "Средно училище в гр. Ханджоу, провинция Джъдзян, предлага на своите учители, които още не са създали семейство или нямат деца, допълнителен отпуск, за да прекарат повече време със „значимите за тях хора\", съобщава  . Там работят 124 преподаватели, от които 40% не са омъжени. Те ще имат право на два полудневни „романтични отпуска\" всеки месец, при условие, че са изпълнили академичните си задължения. „Правилото бе прието по искане на младите учители\", каза Лоу Ян, член на профсъюза. Училището предвижда и подобен „родителски отпуск\" за учителите с деца. От образователния отдел на областта приветстваха новаторските мерки „стига те да са в умерени и разумни граници\". Откакто централното правителство обяви план за повишаване качеството на преподаване и професионалната етика през януари миналата година, бяха предприети редица мерки за подобряване на социалния и икономически статус на учителите. Негова цел е да се подготвят милиони „образцови учители\" до 2035 г.", "date": "2019.01.20", "title": "Училище в Ханджоу предлага „романтична отпуска\" на младите учители"}
{"url": "https://www.24chasa.bg/novini/article/7253372", "text": "Вицепремиерът и министър на външните работи Екатерина Захариева заминава за Брюксел, където ще участва последователно в Съвет \"Външни работи\" и министерска среща между ЕС и Асоциацията на страните от Югоизточна Азия (АСЕАН) на 21 януари, както и в министерска среща ЕС-Африкански съюз (АС) на 21 и 22 януари. Това съобщиха от МВнР. В понеделник външните министри ще започнат работа с работна закуска с дискусия на тема \"Засилване на работата на ЕС по медиацията и превенцията на конфликти в Африка със специален фокус върху участието на младите хора в мирния процес\". Заседанието на Съвета ще започне с дискусия по актуални теми, включително положението в Демократична република Конго след президентските избори в страната от 30 декември 2018 година. Съветът ще продължи с дискусия по плана за действие срещу дезинформацията, представен от Европейската комисия на 5 декември 2018 година. Очаква се министрите да акцентират върху външните аспекти на предизвикателствата на дезинформацията. Дискусията в Съвета ще продължи с предварително обсъждане по министерската среща между ЕС и Лигата на арабските държави, която ще се състои в Брюксел на 4 февруари. Съветът ще обсъди също и 22-та министерска среща ЕС-АСЕАН, която ще се състои същия ден в Брюксел. Очаква се Съветът да приеме заключения по отношенията между двете организации. Министерската среща ЕС-АСЕАН се предвижда да завърши с приемане на съвместно изявление с фокус върху бъдещето на отношенията, сигурност, свързаност и търговия и икономика. По време на първата министерска среща ЕС-АС, която се провежда между срещи на върха на двете организации, участниците ще обсъдят сътрудничеството помежду си в три основни аспекта - политически, икономически и многостранен.", "date": "2019.01.20", "title": "Вицепремиерът и външен министър Екатерина Захариева заминава за Брюксел"}
{"url": "https://www.24chasa.bg/novini/article/7253381", "text": "Извънредни проверки на КАТ и Столичния инспекторат започват от днес заради мръсния въздух в София, съобщи  От Столичната община призовават гражданите да използват градския транспорт и да ограничат употребата на лични автомобили, които са с по-нисък стандарт от Евро 5. Призовават се и хората, използващи твърдо гориво за битово отопление да преминат, при възможност, към алтернативно отопление.", "date": "2019.01.20", "title": "Извънредни проверки на КАТ и инспектори заради мръсния въздух в София"}
{"url": "https://www.24chasa.bg/novini/article/7253383", "text": "Има загинали и ранени при силна експлозия в южната част на сирийската столица Дамаск близо до бюро на военното разузнаване, съобщи Сирийският център за наблюдение на човешките права, цитиран от Франс прес, предаде БТА. Според директора на неправителствената организация Рами Абдел Рахман става дума за силна експлозия. Все още не е изяснено дали тя е причинена от взривено устройство или самоубийствен атентат, допълни Рахман. \"Има убити и ранени, но не успяхме да уточним броя им, каза още директорът на Сирийския център за наблюдение на човешките права. По-рато държавната сирийска телевизия съобщи, че е чута експлозия близо до автомагистралата в южния сектор на Дамаск и според първите информации вероятно става дума за терористичен акт. Конфликтът в Сирия, който бушува от 2011 година, е отнел живота на над 360 000 души и е прокудил от домовете им милиони хора, които са потърсили покрив на друго място в страната или са станали бежанци в чужбина, припомня АФП.", "date": "2019.01.20", "title": "Има загинали и ранени при силна експлозия в Дамаск"}
{"url": "https://www.24chasa.bg/novini/article/7253389", "text": "Има битка за Балканите, в която американците искат да изгонят руснаците окончателно от Балканите и същевременно руснаците реагират. Това коментира в предаването „Тази неделя” по   журналистът и депутат от БСП Тома Томов. По повод решението за преговори със САЩ за изтребители F-16 той коментира, че самолетът е много добър. От друга страна обаче, според него самата процедура в парламента е била фарс. „Ясно беше, че след като си в този съюз, решението ще се вземе във Вашингтон. Решението беше взето, този самолет ще бъде купен. Това е част от голямата игра, която става на Балканите”, каза Томов. По повод отхвърлената от британския парламент сделка за брекзит той отбеляза, че Тереза Мей няма големия опит на велики държавници като Чърчил и Макмилан и прави грешки, защото в ключов момент застава начело на страна, която е много дълбоко разделена. „И когато имаш системна криза, започна да прави грешки една след друга. Най-основната ѝ грешка беше, че обяви избори. Оказа се, че е абсолютно катастрофална във воденето на предизборната борба. Тя ще влезе в историята като жената, която е имала най-голямата загуба – 230 депутати е колосална загуба”, изтъкна Тома Томов. Според него в момента Англия не е в състояние да решава проблемите при толкова дълбоко разделено общество. Той обаче допълни, че разделено е и обществото в Европа, в Америка, в Русия, както и при нас. Томов коментира и управлението на Доналд Тръмп в САЩ – днес се навършват точно 2 години, откакто американският президент влезе в Белия дом. „Важното е дали той ще може удържи този курс на икономиката, да не се получи рецесия”, смята Томов. По думите му е важно и разследването, което се води срещу Тръмп за руската му връзка. „Никой не знае дали има такава връзка, ако има, колко е дълбока, с пари ли го държат. В крайна сметка в това е въвлечено английското разузнаване и цялата управляваща класа в Русия и по някакъв начин, ако той падне, може да стане проблем и оставането на власт и на Путин в Русия”, посочи Тома Томов.", "date": "2019.01.20", "title": "Тома Томов: Има битка за Балканите - американците искат да изгонят руснаците"}
{"url": "https://www.24chasa.bg/novini/article/7253392", "text": "Към 9.00 часа на българо-турската граница на ГКПП \"Капитан Андреево\" трафикът е интензивен за товарни автомобили - на изхода на пункта, съобщи пресцентърът на МВР, цитиран от БТА. Към същия час за товарни автомобили трафикът е интензивен и на българо-румънската граница - на ГКПП \"Дунав мост\" при Видин. На всички останали гранични контролно-пропускателни пунктове в страната трафикът е нормален, информират от МВР.", "date": "2019.01.20", "title": "Интензивен е трафикът за тирове на ГКПП \"Капитан Андреево\" и на \"Дунав мост\""}
{"url": "https://www.24chasa.bg/novini/article/7253394", "text": "Американският президент Доналд Тръмп предложи сделка по темата имиграция в опит да бъде сложен край на продължаващото вече 29 дни частично спиране на работата на федералната администрация, съобщи Ройтерс, цитирана от БТА. В реч в Белия дом Тръмп предложи да бъде удължена закрилата на т.нар. \"мечтатели\" - млади имигранти, пристигнали незаконно в САЩ още като деца, както и за тези, които се ползват със статут на временна закрила. В замяна той настоява да се изпълни искането му да бъдат отпуснати тази година 5,7 милиарда долара за изграждането на стена по границата с Мексико. \"Днес съм тук, за да намеря изход от задънената улица, да предложа на Конгреса път за преодоляване на парализата на правителството и за уреждане на кризата по южната граница\", каза Тръмп. Малко преди словото на Тръмп, председателката на Камарата на представителите на американския Конгрес, демократката Нанси Пелоси, нарече в комюнике предложението \"неприемливо\" и добави, че не вярва то да събере необходимия брой гласове, за да бъде прието. Заради спора за стената между президента и контролираната от Демократическата партия долна камара на Конгреса, около една четвърт от американските правителствени програми бяха частично спрени, а 800 000 федерални работници бяха пуснати в отпуск или работят без заплащане от 22 декември.", "date": "2019.01.20", "title": "Тръмп: Временен статут на имигранти в замяна на пари за стената"}
{"url": "https://www.24chasa.bg/novini/article/7253442", "text": "Момче на 17 години от Исперих е било намушкано с нож от 22-годишен младеж, съобщават от Областната дирекция на МВР, цитирани от БТА. Случаят е от 18 януари, когато в Градския парк в Разград, около 23.50 часа, при скандал между двамата по-големият е извадил нож и е наранил другия. Нанесени са порезни рани по ръцете и корема на момчето. Впоследствие извършителят е избягал и се е укрил във Варна. По първоначални данни причина за скандала между двамата е момиче. Пострадалият е настанен в разградската болница с опасност за живота. Със съдействието на полицейски служители от Варна беглецът и приятелката му са задържани и отведени в полицейското управление в Разград. Работата по случая продължава.", "date": "2019.01.20", "title": "17-годишен бе намушкан с нож в парк в Разград"}
{"url": "https://www.24chasa.bg/novini/article/7253448", "text": "Работници с метли избутват дъждовна вода и полагат асфалт на бул. \"Цар Борис Трети Обединител\" в Пловдив в неделния ден. С газови горелки  спояват нарушената хидроизолация около стълбовете, които бяха премахнати заради 30-метровата вавилонска кула, а сега са монтирани отново. В офанзивата дори се използват подочистачки за баня, за да бъде обрана водата от дъжда. \"Нямаме друг избор. В 5 часа в понеделник движението трябва да тръгне отново\", категоричен е техническият ръководител Георги Врановски. Цели 25 дни възловото трасе на Пловдив беше затворено заради сцената-кула, от която се откри европейската столица на културата. Последните останки от нея бяха вдигнати на 17-и януари. Пораженията от гигантското съоръжение се премахват, за да стане булевардът годен за ползване. \"Това е допълнителен разход, направо си е чист ремонт\", коментират работници с лопати, докато разстилат горещия асфалт. 25 души са струпани на обекта, а десетина машини сноват между тях непрекъснато. Съботният ден е бил благодатен за работа, но неделният дъжд създаде допълнителни главоболия на строителите. \"Изрязахме старата настилка и на нейно място полагаме нова. До неделя вечерта всичко ще е готово\", уверява Врановски. В продължение на 100 метра се ремонтирани двете платна в участъка от ул. \"Гурко\" до развръзката с бул. \"Мария Луиза\". Свалените светофарни уредби заради кулата са върнати на мястото си, както и шестте стълба. Средната разделителна ивица е почти изградена наново, след като предишната е била изкъртена. Поставят се и бордюри. \"Ако знаете какво заварихме след кулата - сметище. Средната ивица беше зарината в боклуци, метални ленти, парчета от палети. Наложи се ние, като второ качество хора, първо да чистим, а след това да ремонтираме\", разказаха строителите. По думите на техническия ръководител поставянето на металната ограда между двете платна ще остане за по-нататък. Маркировката също ще се отложи, ако времето не позволява това да стане до края на неделния ден.", "date": "2019.01.20", "title": "Изгребват вода и асфалтират на пожар след кулата в Пловдив (Снимки)"}
{"url": "https://www.24chasa.bg/novini/article/7253474", "text": "Пикът на грипната епидемия у нас все още не достигнат. Това заяви в предаването \"Денят започва с Георги Любенов\" по  директорът на Националния център по заразни и паразитни болести проф. Тодор Кантарджиев. Последните данни показват, че от грип в момента боледуват около 100 хиляди души. Миналата година по това време броят на заразените е варирал между 200 и 400 хиляди на седмица. \"Повече ще боледуват млади, повече ще боледуват хора в трудоспособна възраст. Предстои разпространението на грипа в повечето области и за това трябва да се усилят личните мерки. Никакъв контакт с болни, тоалетни кърпички. Когато някой кашля в градския транспорт вадим кърпичката и я слагаме на лицето. Да се проветрява. Най-хубавото време да се проветрява е моментът, когато вали сняг. Тогава е най-чистият въздух и трябва да се проветрява\", коментира Кантарджиев.", "date": "2019.01.20", "title": "100 000 тръшнати от грип в момента, пикът на епидемията още не е достигнат"}
{"url": "https://www.24chasa.bg/novini/article/7253478", "text": "Прокуратурата поиска постоянно задържане само за петима от всички над 40 човека, задържани при акцията в петък по разследване за престъпления срещу републиката, съобщи БТА. В края на работната седмица заместник-главният прокурор Иван Гешев оповести, че групата се е занимавала с парични преводи по т.нар. метод хауала. Днес спецсъдът ще решава дали да остави за постоянно в ареста Мустафа Алибрахим, Абдалхай Халум, Атеф Хсара, Сулейман Али и Исения Асенова.", "date": "2019.01.20", "title": "Поискаха постоянен арест само за петима от бандата, финансирала терористи"}
{"url": "https://www.24chasa.bg/novini/article/7253540", "text": "Мащабна полицейска операция е започнала на разсъмване в шест области в Турция срещу лица, заподозрени в участие в терористичната организация ФЕТО на проповедника Фетхуллах Гюлен, обвиняем за осуетения опит за преврат, съобщи БТА. Акцията включва и град Истанбул с участието на екипите за борба срещу терора, съобщи в. \"Миллиет\". В рамките на разследването прокуратурата е издала заповеди за арест на 16 души, за които било установено, че са използвали приложението \"ByLock\" за връзка помежду си. В днешната акция са арестувани 11 души, продължава издирването на останалите, за които има издадени заповеди. Някои от тях са бивши полицаи, отстранени от службите след преврата. Смята се, че членовете и симпатизантите на ФЕТО използват основно за комуникация помежду си приложението \"ByLock\".", "date": "2019.01.20", "title": "В Турция започна мащабна акция срещу гюленисти"}
{"url": "https://www.24chasa.bg/novini/article/7253558", "text": "Не само се осмелихме да се опитаме, но и направихме конкретни стъпки. Това е България на ГЕРБ - активна, говореща на един глас в трите европейски институции, оформяща бъдещето на ЕС. Днес повече от всякога трябва да останем мобилизирани, верни един на друг, полезни на нашите граждани. Това заяви българският еврокомисар Мария Габриел, на която бе отредено да говори първа на започналата преди минути Национална конференция на ГЕРБ. 2000 души - депутатите, евродепутатите, министрите и целия актив на партията в страната, са в момента в НДК с Бойко Борисов и Цветан Цветанов. \"Да продължим с енергия, сила и мъдрост. Знам, че можем\" - тези думи на Габриел взривиха залата.", "date": "2019.01.20", "title": "Мария Габриел говори първа на конференцията на ГЕРБ"}
{"url": "https://www.24chasa.bg/novini/article/7253719", "text": "39-годишната циганка Исения Асенова е помагала на сирийците, които бяха арестувани за преводи на пари към терористи по метода \"хауала\".  Исения е свързана с мъже от Близкия изток, показва фейсбук профилът на жената. Скоро тя е пътувала със самолет, а друг от обвиняемите е бил в Париж и се е снимал пред Айфеловата кула, показа проверка на \"24 часа\".  Лидерът на групата Мустафа Алибрахим е на 60 г., адресът му е в столичния кв. \"Зона Б-5\". Живее в България повече от 25 г. Търгувал е с авточасти. Има и чейндж бюра. ", "date": "2019.01.20", "title": "Ето я ромката Исения, която финансирала терористи от Сирия"}
{"url": "https://www.24chasa.bg/novini/article/7253733", "text": "Желанието и умението за защита на националния интерес трябва да бъде основен критерий при избора на кандидати за евродепутати. Това заяви председателят на БСП-София Калоян Паргов в предаването \"Денят започва\" с Георги Любенов по БНТ1, цитиран от пресцентъра на БСП-София. Според лидера на столичните социалисти това е критерият и за оценка на свършената работа на всички евродепутати в настоящия мандат, без значение от коя политическа партия са те. \"Когато един евродепутат допринесе за решаване на един или друг проблем на българските граждани в рамките на Европейския съюз, тогава оценката за неговата работа ще бъде положителна, коментира Калоян Паргов. - Най-новите статистики показват, че чуждестранните инвестиции в България намаляват. Какво направиха българските евродепутати в тази посока? Защо статистиките не са добри? Проблема на българските превозвачи също го изпуснаха. Той е резултат от пасивността на българската политика по време на европредседателството ни. Евродепутатите проявиха активност наскоро, за което заслужават респект. В крайна сметка - борбата продължава, търсят компромис, дано решението да бъде в полза на българските превозвачи\". Калоян Паргов обясни, че предстоящото заседание на Конгреса на БСП следващата събота трябва да очертае рамката за участие на партията в евроизборите, както и да приеме платформата. \"Няма да подреждаме листи, нито ще включваме или изключваме някого, коментира още той. - Интересът на медиите към подреждането на листите на БСП за евроизборите е нещо нормално. Случващото се при нас го има във всички партии, не е нещо невиждано и уникално. Просто БСП е малко по-отворена към медиите и обществото\". Председателят на БСП - София добави, че платформата на партията за евроизборите ще стъпи върху документа \"Визия за България\". \"И след Конгреса този документ ще остане отворен и ще бъде допълван, каза той. - \"Визия за България\" цели да придобие по-широка подкрепа. В този документ са посочени основните приоритети, по които ние искаме България да заеме достойно място в европейското семейство. Най-важният от тях е увеличаване на доходите на всеки гражданин, за да може той да води достоен живот като истински европеец\". За предстоящите през есента на тази година местни избори Калоян Паргов обяви, че ще може да говори в конкретика след приключването на европейските през май. \"През юни ще имаме пълна яснота за всичко по отношение на местните избори, коментира той. - Евроизборите ще бъдат завръзката, а местните - развръзката тази година. Ние още през 2017-а обявихме, че за кметската кандидатура за София ще заложим на модела \"Румен Радев\" от президентските избори. Ще се опитаме в кампанията максимално да разтворим ветрилото, търсим надпартиен кандидат с широка обществена подкрепа. Това е концепцията ни за София и уверено вървим в посока изпълнението й\". Калоян Паргов постави много добра оценка на работата на общинските съветници от БСП, които въпреки че са само 7 в този мандат, успяват да защитават авторитета си на основна опозиционна сила в СОС. \"Ахилесовата пета на нашите опоненти от ГЕРБ е в това, че не успяват да реализират политиките си в града и трупат неодобрение от хората, коментира председателят на групата на БСП в СОС. - ГЕРБ приличат на \"Титаник\", а ремонтът на улица \"Граф Игнатиев\" ще изиграе ролята на големия айсберг за тях. Корабът очевидно потъва. Изследванията, които правим, показват, че все повече хора се възмущават и нямат доверие на това управление на София. Кметът Йорданка Фандъкова вече е известна сред гражданите на София с политиката \"ремонт на ремонта\" и \"контрол на контрола\", което на практика е безсмислица и показва управленско безсилие\". Според председателя на БСП - София бъдещето принадлежи на новия социализъм. \"Това не е социализмът на Сталин, категоричен е Калоян Паргов. - Това е различен тип социализъм, който предполага плуралистична система, върховенство на закона, правова държава, антирадикализъм, антимилитаризъм. Новият социализъм предполага държава, основана на солидарност и справедливост, на свобода на инициативата особено на отделния човек, който да може да развива талантите си и да ги реализира. Ценностите на православното християнство да са фундаментът на обществото. Новият социализъм не е еднопартийна система, авторитарен режим, диктатура... Новият социализъм означава отстояване на националните интерес. Хората ценят това. Те оценяват и действията, свързани с антимигрантската политика. За съжаление, в последните години тук не виждам европейската солидарност по отношение на България. А ние сме на първа линия, когато говорим за мигранти - бедната европейска държава България е поставена в ролята на филтър и трябва да охранява външната европейска граница с Турция. Турция, която не е онази държава от преди 10-15 години и която на моменти стои плашещо на картата на Европа. Турция, която е активен играч не само на Балканите, но и в световен мащаб. За съжаление, България не стои добре на Балканите. Звучи много обидно България да е встрани от балканския пъзел, на фона на който Сърбия, Гърция и Турция играят ключова роля в процесите\".", "date": "2019.01.20", "title": "Паргов: Умението за защита на националния интерес е основен критерий за избор на кандидати за евродепутати"}
{"url": "https://www.24chasa.bg/novini/article/7253738", "text": "Всички измервателни станции в София на Националната система за контрол на качеството на въздуха показват, че няма превишаване на нормите на фини прахови частици, съобщиха от пресцентъра на Столична община. Измервателните станции в “Дружба”, “Надежда”, “Хиподрума”, “Павлово”, “Младост”, както и фоновата станция на Копитото, показват, че днес, 20 януари, нивата на ФПЧ са под 50 µg/m3 при запазваща се тенденция и не се предвижда превишаване на средноденонощната норма. Напомняме, че средноденонощната норма от 50 µg/m3 е усреднена стойност от измервания между 00:00 и 24:00 часа.", "date": "2019.01.20", "title": "Няма превишаване на нормите за фини прахови частици в София днес"}
{"url": "https://www.24chasa.bg/novini/article/7253743", "text": "Лавина е паднала в Осоговска планина край Кюстендил, съобщиха във фейсбук от ПСС-отряд Кюстендил. Въпреки че Осогово не е сред планините, в които често падат лавини и е опасно, и това е възможно да се случи. \"Има много места в планината, където има условия за лавини. За щастие всички свидетели и участници са невредими. Молим ви, бъдете внимателни!\", призовават планинските спасители.  Падналата снежна маса е на място, на което не минават туристи и най-вероятно е предизвикана от моторни шейни.", "date": "2019.01.20", "title": "Лавина падна в Осоговската планина, няма пострадали"}
{"url": "https://www.24chasa.bg/novini/article/7253781", "text": "Британският премиер Тереза Мей ще обсъди Брекзит с министрите днес, предаде Ройтерс, като се позова на източник от правителството. Утре Мей ще говори пред парламента за това как възнамерява да процедира по въпроса за излизането на Великобритания от Европейския съюз, след като миналата седмица депутатите отхвърлиха с голямо мнозинство договореното от нея споразумение, предаде БТА. Британският парламент няма право да се опита да \"отвлече процеса на Брекзит\", предупреди днес министърът на търговията Лиъм Фокс, цитиран от Ройтерс. Фокс припомни пред Би Би Си, че парламентът е сключил договор с британския народ, че хората ще вземат решението и той ще го изпълни, визирайки произведения през 2016 г. референдум по въпроса. Британският министър на търговията направи този коментар, след като няколко депутати дадоха индикации, че започват опити да поемат по-голям контрол върху Брекзит. Великобритания има само две опции по въпроса - втори референдум или установяване на близки икономически връзки с ЕС, заяви днес министърът в сянка на лейбъристите за Брекзит Киър Стармър, цитиран от Ройтерс. Той каза, че е готов да подкрепи удължаване на процеса на Брекзит, за да бъде избегнато излизане от съюза без споразумение.", "date": "2019.01.20", "title": "Британски министър: Парламентът няма право да \"отвлече процеса на Брекзит\""}
{"url": "https://www.24chasa.bg/novini/article/7253783", "text": "Председателят на Народното събрание Цвета Караянчева ще участва утре в честванията за 100-годишнината от първото заседание на Националния парламент на Република Ирландия, съобщиха от пресцентъра на парламента. Цвета Караянчева ще бъде гост на тържествената церемония в Меншън Хаус, където Долната камара на ирландския парламент е провела своето първо заседание. Преди това Цвета Караянчева ще разговаря с председателя на Камарата на представителите на парламента на Република Ирландия Шон О'Фиъргейл.", "date": "2019.01.20", "title": "Цвета Караянчева в Ирландия за 100-годишнината от първото заседание на парламента на страната"}
{"url": "https://www.24chasa.bg/novini/article/7253795", "text": "Едва ли има човек, който да не е играл с птичи пера и да не е наблюдавал с удивление как когато прокара пръст по тях, те се отварят, подобно на цип, и сякаш като по чудо се събират отново. Изследване на американски специалисти върху това удивително свойство може да доведе до създаването на следващото поколение лепила и космически материали, съобщава \"Сайънс дейли\", цитиран от БТА. След дългогодишно изследване учени от Калифорнийския университет - Сан Диего са установили, че независимо от вида на птиците, разстоянието между специфични структури в перата им е 8-16 микрона. Откритието показва, че това разстояние играе важна роля при полет, тъй като е запазено при различни видове птици. Учените освен това са създали прототипни нови материали на базата на въпросната структура, които могат да намерят аерокосмическо приложение и да вдъхновят ново поколение лепила.", "date": "2019.01.20", "title": "Птичите пера вдъхновяват ново поколение лепила и космически материали"}
{"url": "https://www.24chasa.bg/novini/article/7253799", "text": "Всички измервателни станции в София на Националната система за контрол на качеството на въздуха показват, че няма превишаване на нормите от фини прахови частици /ФНЧ/, съобщиха пресцентъра на Столичната община. Измервателните станции в \"Дружба\", \"Надежда\", \"Хиподрума\", \"Павлово\", \"Младост\", както и фоновата станция на Копитото, показват, че днес, 20 януари, нивата на ФПЧ са под 50 хg/m3 при запазваща се тенденция и не се предвижда превишаване на средноденонощната норма. От Столичната община напомнят, че средноденонощната норма от 50 хg/m3 е усреднена стойност от измервания между 00.00 и 24.00 часа. Данните в реално време от измервателните станции в София на Изпълнителната агенция по околна среда може да се проверяват на адреса: https://www.sofia.bg/components-environment-air. ", "date": "2019.01.20", "title": "Столична община: Няма превишаване на нормите от фини прахови частици"}
