{"url": "https://www.24chasa.bg/novini/article/6587866", "text": "Външният министър на Русия Сергей Лавров заяви, че НАТО поддържа изкуствено съществуване. Изявлението му е направено по време на интервю за беларуска телевизия, пише руското издание “Известия“, цитирано от Фокус. „Считам, че НАТО съществува изкуствено“, заяви първият дипломат на Москва, като добави, че „колегите отвъд океана поддържат военнополитическия блок в опит да не изгубят влияние над Европа“.", "date": "2017.12.02", "title": "Лавров: НАТО съществува изкуствено"}
{"url": "https://www.24chasa.bg/novini/article/6587738", "text": "Бившият президент на САЩ Барак Обама завършва международна обиколка със срещи в Париж днес, предаде Асошиейтед прес, цитирана от БТА. Обама бе приет на частен обяд в Елисейския дворец от френския президент Еманюел Макрон. Журналисти не бяха допуснати. Френското президентство се ограничи да каже предварително, че се очаква Обама да представи своята новата новосъздадена фондация. Преди това бившият президент на САЩ обсъди климатичните въпроси с кмета на Париж Ан Идалго, посочва АП. Обама се срещна и с бившия френски президент Франсоа Оланд, предаде Франс прес. Двамата обсъдиха климатичните промени и Парижкото споразумение за ограничаване на глобалното затопляне, което бе подписано преди две години, когато те бяха на власт. Оланд и Обама имат основна заслуга за сключването на най-новия световен договор за климата. Парижкото споразумение обаче бе поставено под сериозен въпрос от сегашния президент на САЩ Доналд Тръмп, който изтегли страната от договора. Откакто напусна Белия дом през януари, за да бъде наследен от Тръмп, Обама е канен на много места по света да произнася платени речи, отбелязва АФП. АП посочва, че тази вечер той ще говори пред клуб на лидери от интернет и комуникационния сектор на тема: \"По-малко страх, повече иновации\". Преди Франция Обама посети Китай и Индия.", "date": "2017.12.02", "title": "Обама завършва международната си обиколка със срещи в Париж"}
{"url": "https://www.24chasa.bg/novini/article/6586549", "text": "        След близо 20-годишно протакане и бездействие държавата е на път да реши проблема с царските имоти, който сама създаде и през годините задълбочи. С поредица решения и действия държавата първо призна юридически, а после третира фактически Симеон и сестра му като собственици на тези имоти. Единственият възможен изход на все по-объркания казус с имотите на наследниците на Фердинанд I и Борис III e закон, е мнението на водещи юристи, запознати с въпроса. Такова е и виждането на работната група в Министерството на правосъдието, създадена да търси изход от заплетената ситуация. “Не става въпрос за пазарлъци, сделки или споразумения, а за законен начин за решаване на проблема”, казаха за “24 часа” членове на работната група. Според тях това е единственият изход, защото още след решението на Конституционния съд от 1998 г. е следвало да се напише закон за т.нар. царски имоти. Историята На 3 март 1946 г. министър-председателят Кимон Георгиев издава заповед за описване имуществото на царските дворци. За всеки имот е съставена отделна комисия от представител на министерствата на финансите, на земеделието и държавните имоти и един от двамата представители на Интендантството - Славчо Стаменов, или секретарят на Интендантството Евтим Харалампиев. Така на практика движимото и недвижимото имущество на фамилията е описано още през юли-септември 1946 г., т.е. преди да има закон за отнемане на имуществото на българските царе. На базата на описите се извършва и национализацията и фактическото предаване. В описите изрично е отбелязано кой имот на кого е. Любопитна подробност е, че дворецът в София, където се намира Националната художествена галерия, както и дворецът “Евксиноград”, са посочени като държавни. Причината е, че след абдикацията на княз Александър Батенберг през 1886 г. държавата приема специален закон и му ги плаща. “Евксиноград” е оценен на 1 420 000 лева, а дворецът в София - на 155 000 лв. В описите е посочено, че къщата “Ситняково” и хижата “Саръгьол” са построени върху държавна и общинска земя. Дворецът “Врана” и други имоти пък са записани като лична собственост на Н. В. царя Запознати припомнят, че в последствие някои от имотите са предадени за управление на Интендантството на цивилната листа на Н. В. царя. Именно този детайл десетилетия по-късно е един от основните моменти в съдебните спорове между държавата и наследниците на царската династия. Според някои от юристите Интендантството е държавна институция. Според други е органът, чрез който царското семейство е участвало в гражданския оборот. “Заради неприкосновеността на личността на монарха той няма как наравно с другите хора да сключва договори. И английската кралица не участва лично в гражданския оборот, а го прави чрез Интендантството”, обясняват юристи. През 1998 г. в разгара на реституцията, когато десетки наследници си връщат национализираните семейни имоти, тогавашният главен прокурор Иван Татарчев иска Конституционният съд да обяви за противоконституционен закона за отнемане на царските имоти от 1947 г. Искането му е подкрепено от “патриарха на реституцията” Светослав Лучников, от Министерския съвет с председател Иван Костов. С решение №12 по к.д. № 13/1998 г. дванайсетте конституционни съдии с председател проф. Живко Сталев с пълно единодушие постановяват за противоконституционен Закона за обявяване за държавна собственост на имотите на семействата на бившите царе Фердинанд и Борис и на техните наследници от 1947 г. Въз основа на решението на КС и наложеното тогава мнение от водещи юристи, че това на практика е реституционен закон, Симеон Сакскобургготски и сестра му Мария-Луиза Хробок предприемат действия за връщане на отнетите през 1947 г. имоти. Първият имот, който Симеон получава, е къщата в с. Баня. Документите за това са подадени през далечната 1999 г. Официално тя е деактувана и върната през 2005 г., с правно основание решението на КС. Тогавашният кмет на София Стефан Софиянски, отново стъпвайки на решението на КС, въвежда Сакскобургготски във “Врана”. Молбата за това е подадена през 2000 г. А в последствие царят дарява на Столична община 980 декара с желанието това да стане парк за софиянци. Днес това вече е факт благодарение усилията на столичната община и кмета Йорданка Фандъкова. През 2002 г. фамилията получава от държавата “Царска Бистрица”, “Ситняково” и “Саръгьол”. “Царят никога не е твърдил, че терените, върху които са построени “Ситняково” и “Саръгьол”, са негови, а само сградите, защото са изградени със средства на дядо му Фердинанд, който е бил запален ловец. Това е била и причината да ги изгради насред гората”, обясняват близки до Сакскобургготски. На 18 декември 2009 г. парламентът още повече задълбочава проблема с царските имоти, въвеждайки мораториум, който забранява на Сакскобургготски и сестра му да се разпореждат с тях. В него се казва: Няма да ползвате и да се разпореждате с имотите си, но сте длъжни да плащате всички разходи, свързани с тяхната поддръжка, докато приемем закон, с който да уредим собствеността. Предложението е на лидера на РЗС Яне Янев и е подкрепено от ГЕРБ, Синята коалиция, “Атака” и РЗС. Против са ДПС и БСП. По време на разгорещените дебати за мораториума всички политически сили уверяват, че веднъж завинаги трябва да се вземе решение, т.е. да се приеме закон. Дори тогава се твърди, че ще има специална парламентарна комисия, която да работи по проекта. Запознати си спомнят, че дори има внесен законопроект от депутати от левицата. През тези 20 г. различните управления са имали и различно отношение по въпроса за собствеността на т.нар. царски имоти - от пълно признаване и толериране на Симеон и др. за собственици на тези имоти до пълно отричане и водене на дела от държавата. Къщата “Ситняково” бе спечелена от държавата. кои са на Симеон и кои на държавата на имотите - пак броят Затова и се стига до ситуацията, в която държавата от една страна и Симеон Сакскобургготски и сестра му Мария Луиза Хробок, от друга, се съдят взаимно вече години наред. Имотите, които са предмет на съдебни битки, са чифликът “Кричим”, дворецът “Царска Бистрица”, дворецът “Врана”, земеделското стопанство “Врана”, къщата “Ситняково”, ловната хижа “Саръгьол”, както и 16 хил. декара гори в Рила. В отговор на мораториума Сакскобургготски завежда дело в Страсбург, следват още две. Така наследниците на Фердинанд и Борис водят три дела в Страсбург, като първото от тях е от 2010 г., а следващите са 2012 и 2016 г. При проверка в Министерството на правосъдието се установи, че жалбите не са изпратени на държавата за становище. Но рано или късно съдът в Страсбург ще поиска това. Тогава какво ще отговорим: Че първо, институциите в държавата са признали собствеността и де юре и де факто на наследниците на Фердинанд и Борис, а след това са наложили мораториум за ползването им и са започнали дела за отнемането им, чудят се юристи. Още повече, че евросъдиите вече са гледали подобно дело. Това за национализираните имоти на гръцкия крал Константин, който претендираше за 560 млн. евро обезщетение. Съдът постанови да се изплатят 53 млн. евро. Има и богата съдебна практика, включително преди няколко дни адвокат Михаил Екимджиев, който представлява Симеон пред съда в Страсбург, спечели делото за т.нар. Синя къща в Пловдив. Темата за закон е повдигана няколко пъти, в зависимост от управлението на страната, като последно през 2010 г. премиерът Бойко Борисов уверява, че ще има закон През 2011 г. държавата започва делата за връщането на царските имоти. Досега е спечелила три. Едното е за чифлика в “Кричим”. В решението си по това дело ВКС обявява, че Интендантството е държавен орган. Другото дело е за хижата “Саръгьол”. Там обаче върховните съдии посочват, че сградата е построена на държавна земя и няма учредено право на строеж. “А когато няма учредено право на строеж, това, което е построено на държавна земя, безспорно е собственост на държавата”, обясняват юристи. В решението на съда се казва още, че държавата ще придобие имота, но само ако плати 6630 лв. Третото решение е за къщата “Ситняково”. Според юристи бъдещият закон за царските имоти не следва да засегне тези имоти, по които има влезли в сила решения. Три са в момента висящите дела - за “Врана”, “Царска Бистрица” и за 16 хил. декара гори в Рила. Преди седмици стана ясно, че регионалното министерство иска две от тях - за “Врана” и “Царска Бистрица”, да бъдат спрени за 6 месеца. Всъщност делата не са спрени на това основание Делото за “Царска Бистрица” вече е стигнало до ВКС. По него съгласие за спиране трябва да дадат само Сакскобургготски и Мария Луиза. Делото за горите продължава през март в Софийския окръжен съд. Там причината за забяването е експертиза. Делото за “Врана” е насрочено за 8 май 2018 г. Все повече юристи обаче съзнават, че темата за закон не бива да бъде отново заметена, тъй като правните последици от решението на КС преди 20 г. трябва да се уредят от органа, който го е постановил, т.е. от парламента. Това са и принципите на правовата държава, защото, в случай че Сакскобургготски спечели делата в Страсбург, ще плаща народът, а не тези, които се размотават вече близо 20 г.", "date": "2017.12.02", "title": "20 г. след връщането на имотите - пак броят кои са на Симеон и кои на държавата"}
{"url": "https://www.24chasa.bg/novini/article/6587764", "text": "Петима души са ранени с нож при нападение на неизвестни лица в един от западните квартали на канадския град Торонто, съобщи телевизия Си Ти Ви, цитирана от ТАСС и БТА. По данни на полицията двама от пострадалите са в критично състояние. Подробности за тях не се съобщават. Силите на реда издирват извършителите.", "date": "2017.12.02", "title": "Петима са ранени при нападение с нож в Торонто"}
{"url": "https://www.24chasa.bg/novini/article/6587527", "text": "Крайнодясната “Алтернатива за Германия” избра нови лидери на конгрес в Хановер в събота. Новото дуо начело на партията принадлежи към умерените ѝ кръгове и се смята, че с тях тя ще изостави крайната реторика. Конгресът на крайнодесните бе отложен с час заради избухнали безредици. За да проправи път на делегатите пред конгресния център в Хановер, полицията прибягна до сила. Включи водни оръдия, разпръсна най-упоритите с палки и лютив спрей. Демонстрантите пък замеряха полицаите с камъни. Десетки бяха арестувани и много ранени. Пострадали са и полицаи, и демонстранти. Полицията не съобщава колко точно. Дни преди конгреса имаше вътрешнопартийни крамоли за това кой да оглави партията. Въпросът бе и дали отново начело да застанат двама души, или да се премине към един лидер като в другите партии. Изненадващо един от най-авторитетните водачи в “Алтернатива за Германия” - Александер Гауланд оттегли, кандидатурата си за председателството и освободи пътя за конкурента си Георг Пацдерски, който ще заеме мястото на оттеглилата се Фрауке Петри до Йорг Мойтен. С това се смята, че умерената среда е победила над по-крайнодесните в партията, представлявани от Гауланд. 76-годишният бивш християндемократ обяви, че е твърде стар за такава отговорност и предпочита да се концентрира само върху работата си като депутат. Йорг Мойтен пък обяви, че партията има голям шанс в момента заради политическата нестабилност в страната. “Слабостта на Ангела Меркел и нейният ХДС увеличава одобрението за нас и печелим нови и нови членове”, посочи той. През 2017 г. “Алтернатива за Германия” влезе в 4 местни парламента и в Бундестага, с което изпълни всичките си цели, заяви той. Следващата цел е през 2018 г. да влязат и в местните парламенти на Хесен и Бавария. Партията е във възход в Бавария, докато управляващият ХСС губи популярност. На федерално ниво обаче “Алтернатива за Германия” загуби 1 процент одобрение – от 14 на 13% при последните проучвания на общественото мнение от 27 ноември.", "date": "2017.12.02", "title": "Десетки арестувани и ранени на  конгрес на крайнодесни в Хановер"}
{"url": "https://www.24chasa.bg/novini/article/6587769", "text": "Американският президент Доналд Тръмп заяви днес, че неговият бивш съветник Майкъл Флин, обвинен вчера, че е излъгал ФБР във връзка с руската афера, не е извършил нищо незаконно в преходния период между изборната победа на Тръмп и влизането му в Белия дом, предаде Франс прес, цитирана от БТА. \"Трябваше да уволня генерал Флин, тъй като излъга вицепрезидента и ФБР. Той се призна за виновен по обвиненията в тези лъжи. Това е тъжно, тъй като действията му по време на прехода бяха законни. Нямаше нищо за криене\", написа Тръмп в Туитър, коментирайки за втори път за деня това потенциално взривоопасно разследване, което засяга вече най-близкия кръг от обкръжението му, отбелязва АФП.", "date": "2017.12.02", "title": "Тръмп: Трябваше да уволня Майкъл Флин, когато излъга и се призна за виновен"}
{"url": "https://www.24chasa.bg/novini/article/6587821", "text": "Председателят на ДПС Мустафа Карадайъ се срещна и разговаря с холандския министър-председател Марк Руте, който е лидер на либералната партия на Холандия VVD. На срещата лидерите дискутираха важните за Европа и България теми, включително процеса за присъединяване на страната към Шенгенското пространство и отрицателните последици за България от участието на националистите във властта. Това съобщиха от пресцентъра на ДПС. Пред Руте председателят на ДПС Мустафа Карадайъ заяви, че от 2011 година готовността на България за пълноправно участие в Шенгенското пространство има положителна оценка, както от Европейския парламент, така и от Европейската комисия. “България е напълно готова, сега остава само Съвета да направи постъпки към финализиране на процеса”, заяви Карадайъ. „За съжаление България все още не показва убедителен и траен напредък по отношение на Механизма за сътрудничество и проверка“, отговори холандския премиер Марк Руте. В разговора с тревога беше повдигнат и въпроса за предстоящото българско председателство на Съвета на ЕС и участието на националисти във властта, в разрез с основните европейски ценности. Холандските либерали от VVD и техният лидер Марк Руте, който е на чело на правителството на Холандия са домакини на 38-ия конгрес на АЛДЕ партията, който се провежда от 1 до 3 декември в Амстердам.", "date": "2017.12.02", "title": "Карадайъ се застъпи за членството на България в Шенген пред Марк Руте"}
{"url": "https://www.24chasa.bg/novini/article/6583982", "text": "Глоби между 1000 и 5000 лева ще бъдат налагани на търговци, които предлагат наргиле на деца. При повторно нарушение, заведението ще се затваря. Това предвиждат промени в 4 закона, които Министерството на здравеопазването ще внесе скоро в парламента. Измененията бяха предизвикани от разследването на \"168 часа\" \"Наргилето води до рак на белите дробове, пикочния мехур и устата\" и коментара на Слави Ангелов \"Деца на опасно тъпи родители масово пушат отровно наргиле\". Резултатът е, че се предприемат спешни мерки - От МЗ съобщиха пред вестника, че се предвиждат промени в Закона за здравето, Закона за тютюна, тютюневите и свързаните с тях изделия, Закона за закрила на детето и Закона за акцизите и данъчните складове. В първия като се регламентира овен забрана за пушене на тютюневи изделия и изделия за водна лула, несъдържащи тютюн, включително и наргиле, уточниха оттам. Според тях се предвиждат строги санкции за управителите на обекти, допуснали подобно нарушение. Ако те станат системни, директно ще се затваря съответният шиша бар, категорични са от МЗ. \"Считаме, че това ще окаже необходимото възпиращо и възпитаващо въздействие и ще мотивира собствениците да не допускат пушене в стопанисваните от тях имоти\", твърдят още експертите. Според чиновниците нарушителите, ако са физически лица, ще бъдат наказвани с глоби между 300 и 500 лева. \"Имуществената санкция ще е от 1000 до 1500 лв., ако е едноличен търговец, и ще нараства в порядъка между 3000 и 5000 лв., ако е юридическо лице\", споделят от институцията. Ако има повторно нарушение обаче, размерите на санкциите се покачват двойно. Проверката на \"168 часа\" показа, че ще се разшири кръгът и на контролните органи. Целта е които никнат като гъби около училищата. В Закона за тютюна, тютюневите и свързаните с тях изделия също предстои да се въведат нови текстове, с които да се дефинира понятието \"изделие за водна лула, несъдържащо тютюн\". С тези допълнения ще се забрани продажбата на тютюн за водната лула и пушенето на наргиле за всички под 18-годишна възраст. \"Ще направим промени и в Закона за акцизите и данъчните складове, които са свързани с разширяване определението за тютюневи изделия, като се поясни, че смесите за пушене с наргиле категорични са от Министерството на здравеопазването. Оттам разчитат, че парламентът подкрепя идеите им и ще приеме предложените промени. Основната причина за това са огромните вреди за здравето на децата.", "date": "2017.12.02", "title": "След разследване на \"168 часа\": Първо глоба, а после затваряне на бар, който дава наргиле на деца"}
{"url": "https://www.24chasa.bg/novini/article/6587685", "text": "Контролирано изпускане на водата от язовир “Суходол 2” и изграждане на допълнителни защитни диги по критични участъци на реките предприе Столичната община заради проливния дъжд, който донесе над София циклонът Филип. По данни на БАН между 40 и 80 литра на кв. м са се излели в София. Най-много - 80 литра на кв. м, са паднали в “Княжево”. Заради дъждовете и започналото снеготопене в планините Витоша и Люлин нивата на всички реки, които преминават през София, се повишиха чувствително. Заради повишаването на нивото на река Какач в събота се В петък реката преля в с. Мало Бучино и заля дворовете на близките къщи. Ситуацията там бе овладяна, след като екипи на общинската дирекция за аварийна помощ, пожарната и МВР разшириха коритото на реката. Реката преля в Курило, но там няма опасност за хората, защото разливът е в полето. Река Баравица в район “Връбница” също излезе от коритото си. Защитна дига беше изградена и на р. Стубела в местността Смърдана, както и при оттоците по южната дъга на околовръстния път. “В петък вечерта язовир “Суходол 1” започна да прелива, а на яз. “Суходол 2” нивото се повиши рязко. Затова започнахме контролирано изпускане на водата. Осигурено е 24-часово наблюдение на реки, критични участъци и общинските язовири. Ситуацията е усложнена”, каза кметицата на София Йорданка Фандъкова, която бе в Нови Искър и в местността Смърдана, за да следи лично ситуацията. при бул. “Н. Петков”. Причината е голямо количество наноси и клони, които са запушили подземна река, минаваща под пътните платна. Отводняване се наложи на “Калотинско шосе” и на бул. “Европа”. Заради паднала земна маса бе затруднено преминаването и по пътя София - Самоков при “Златната рибка” 44 сигнала за завирявания, наводнени дворове, мазета и пътни участъци са постъпили в общината. Най-много са сигналите от южните и западните райони на София, където дъждът бе най-интензивен. Обработени са и 15 сигнала за запушени улични шахти.", "date": "2017.12.02", "title": "В София изпускат контролирано язовири, вдигнаха спешно диги (Обзор)"}
{"url": "https://www.24chasa.bg/novini/article/6587846", "text": "Половин милион лева са откраднати от офис на фирма в Тополовград, съобщава Обирът е станал вчера. Офисът се намира на изхода на Тополовград за Елхово. Голямата сума е била в метална каса, обясниха собствениците. От полицията разследват случай.                                                                                                                                                                                                                                                                                                                       ", "date": "2017.12.02", "title": "Откраднаха половин милион лева от офис на фирма в Тополовград"}
{"url": "https://www.24chasa.bg/novini/article/6587550", "text": "Предметна стока на данъчните престъпления са животоспасяващи лекарства. Предстои допълнително да бъде уточнена стойността на иззетите лекарства. Това каза на извънреден брифинг в МВР административният ръководител на специализираната прокуратура Иван Гешев, предава „Фокус“. По думите му, актовете, които ще състави Изпълнителната агенция по лекарствата ще са на стойност над 500 000 лв. „Част от лекарствата са както животоспасяващи, така и животоподдържащи. В резултат на осъществената престъпна дейност се усеща недостиг на българския пазар на тези лекарства. Част от тях са предмет на паралелен износ в страни от наши партньорски държави от ЕС. Част от тях са предмет на нелегален внос и паралелен износ след препакетиране. Ще се разследва всичко, което има, каквото и да е отношение към основния предмет на делото. Имаме данни, че за да бъдат изкарвани от съответни болнични заведения и аптеки, част от начините, по които това е ставало, е чрез неистински документи. Тоест са осъществявани документни престъпления“, коментира Гешев и уточни, че това също е предмет на разследването. Той допълни, че имат данни за множество болнични заведения и аптеки. „Операцията е на територията на София, Шумен, Сливница и Пловдив. Точната бройка на тези заведения няма как да кажа, защото в рамките на един ден не могат да бъдат проверени абсолютно всички, за които имаме данни. Предполагам, че ще продължи още месеци. Престъпленията са икономически“, каза още Иван Гешев.", "date": "2017.12.02", "title": "Съставят актове за над 500 000 лв. на разбитата група за реекспорт на лекарства"}
{"url": "https://www.24chasa.bg/novini/article/6587589", "text": "Премиерът на Испания Мариано Рахой заяви, че икономическият ръст на страната следващата година може да надхвърли прогнозите и да достигне 3%, ако ситуацията в Каталуня се нормализира след инициативата за отделяне на автономния регион, предаде Франс прес, цитирана от Фокус. В разгара на кризата, започнала с референдум за независимост на 1 октомври, централното правителство занижи икономическите си прогнози за следващата година от 2,6% на 2,3%. „Ако нормалността, стабилността и спокойствието се възвърнат, този ръст от 2,3% ще скочи на 3% следващата година“, каза Рахой на среща с членове на неговата консервативна Народна Партия в Матаро, близо до Барселона. „ Мадрид насрочи нови избори в областта за 21 декември, след като отстрани от длъжност членовете на регионалното правителство и разпусна местния парламент. Няколко международни агенции, включително Международния валутен фонд и Организация за икономическо сътрудничество и развитие (ОИСР) предупредиха за финансовите последствия от политическата криза в четвъртата най-голяма икономика в еврозоната. Каталуня генерира около 20% от испанския БВП. След декларацията за независимост, приета в края на месец октомври в каталунския парламент, се наблюдава сериозен спад в туризма и продажбите.", "date": "2017.12.02", "title": "Рахой: До 3% ръст на икономиката в Испания, ако нещата в Каталуня се нормализират"}
{"url": "https://www.24chasa.bg/novini/article/6587601", "text": "                        Държавата не се е отказала от царските имоти. Ако не бъде постигнато извънсъдебно решаване на казуса, след 6 месеца продължаваме с делата. Така регионалният министър Николай Нанков отговори вчера на депутатски въпрос за действията на оглавяваното от него ведомство по спиране на делата за т.нар. царски имоти. “Депозирани са молби с искане за спиране на съдебното производство за срок от 6 месеца. Съдът не се е произнесъл по това искане, за което е необходимо съгласието на всички страни по делото”, уточни министърът. “От регионалното министерство не са подавани молби за отказ от иска Появиха се спекулации в медийното пространство, но заявявам категорично - молби не са подавани”, каза Нанков. Той напомни за двете висящи съдебни производства с предмет правото на собственост върху дворците “Врана” и “Царска Бистрица”. Целта на тези дела е установяване, че българската държава е собственик на имотите, и да ѝ бъде присъдено обезщетение заради ползването им от Сакскобургготски без основание. Ищец по тези производства е регионалното министерство. Регионалният министър призова за търпение до понеделник, когато работна група ще приключи с дейността си и ще представи публично становище. “Тогава на цялата общественост ще се представи каква е визията на държавата”, обясни Нанков.  “24 часа” установи, че от няколко месеца юристите на ГЕРБ са получили задача да предложат закон за връщането на царските имоти. Оттогава работна група към Министерството на правосъдието, в която са включени и представители на това по регионалното развитие и благоустройството, е обследвала различни варианти за възстановяването на имотите на семейството на Симеон Сакскобургготски. Становището ѝ наистина се очаква да излезе още в понеделник, твърдят източниците ни. То е, че трябва да се изработи специален закон. Според юристи това е единственият начин, по който може да се реши заплетенията казус с царските имоти, в който държавата сама се вкара с бездействието си 20 г. Има два варианта - в парламента да бъде депозиран специален закон, който да съдържа един, два или максимум три члена Така както със специален закон, който е съдържал само два текста, през 1947 г. са отнети имотите на наследниците на Фердинанд I и Борис III. По-малко вероятният вариант е текстовете за имотите на династията да са допълнение на действащ закон. Според депутата от гражданската квота на ГЕРБ и бивш член на Конституционния съд Георги Марков собствеността се доказва от решението на КС от 1998 г., с което с 12 гласа “за” и нито един “против” се отменя Законът за конфискация на имотите на царете и техните наследници. Ако не си имал имоти, е нямало да ти правят конфискация, аргументира се Марков. След като съдебната практика не признава тълкувателното решение, се налага специално законодателство, коментираха неофициално пред “24 часа” от правната комисия на парламента. Георги Марков не е неин член. Ден по-рано ВМРО протестира инициативата за окончателното приключване на казуса с царските имоти, по който от 2011 г. текат дела. От партията на вицепремиера Красимир Каракачанов реагираха, след като регионалният министър Николай Ненков поиска спиране за половин година на два от съдебните спорове между държавата и Симеон Сакскобургготски – за двореца “Врана” и за “Царска Бистрица”. Виждаме в това опит за сделка, заподозряха от партията - коалиционен партньор на ГЕРБ. Очевидно схемата била имоти срещу международно влияние и контакти, обявиха от ВМРО, чийто лидер Красимир Каракачанов бе заедно с премиера Бойко Борисов в Рияд, където в делегацията бе включен и Симеон Сакскобургготски. В специално обръщение до медиите ВМРО предупреди, че се противопоставя на опитите за “мълчаливо и лекомислено отстъпване на т.нар. царски имоти по посока на фамилията Сакскобургготски”. Според ВМРО въпросните имоти са на институцията цар, т.е. на държавността. “Днес такава институция в България няма. Имотите не са лични, те са държавни. И винаги са били. Във всеки смисъл на думата и без оглед на правните еквилибристики. Държавни означава обществени”, отсъдиха войводите. Няма сделка за царските имоти срещу външнополитическа подкрепа на Симеон Сакскобургготски за правителството, това са абсолютни спекулации, категорично отрече тази версия вицепремиерът и министър на външните работи Екатерина Захариева пред bTV. Тя също бе в Саудитска Арабия на визитата, която бе заподозряна от ВМРО като сделка. Захариева се съгласи, че присъствието на Сакскобургготски в делегацията е било важно - самият той е поддържал отношения с петима крале на Саудитска Арабия, а в Рияд останали възхитени от приемствеността в българската политика. Посещението се подготвя много отдавна и няма нищо общо с темата за имотите на Симеон Сакскобургготски, това са спекулации, подчерта Захариева.", "date": "2017.12.02", "title": "Царски грижи"}
{"url": "https://www.24chasa.bg/novini/article/6587615", "text": "а. Поройни дъждове причиниха хаос в много райони в западната част на Гърция, съобщи Greek Reporeter. Валежите доведоха до бързо покачване на нивата на реките в региона и причиниха наводнения в градовете Агринио и Месолонги, предава Фокус. Службите за гражданска защита са помогнали на десетки граждани да защитят имота си от наводнения. Засега няма съобщения за пострадали в резултат на наводненията. Метеоролози съобщават, че в понеделник фронтът ще се измести към централните и източни части на страната.", "date": "2017.12.02", "title": "Хаос и наводнения донесоха силните валежи в Западна Гърция"}
{"url": "https://www.24chasa.bg/novini/article/6587616", "text": ", ранило втори и е смачкало и лек автомобил. Свляклата се върху ловната хижа земна маса преминала през втория етаж и се е изсипала на двора върху автомобила. По пътя си убила Красимир Боюклиев и е ранила още един човек, който е с охлузни рани. В нея е имало 8 човека. Останалите са невредими. Масата бутнала една стена и след това друга. Свлачището е заради падналите обилни валежи в района.", "date": "2017.12.02", "title": "Свлачището, убило човек край Златоград,  смачкало и кола"}
{"url": "https://www.24chasa.bg/novini/article/6587631", "text": "Нормализира се обстановката в страната след обилните валежи. Информацията е предоставена от ГД „Пожарна безопасност и защита на населението“ към 18.00 часа, съобщиха от пресцентъра на МВР. В Регионалната дирекция на пожарната-Кюстендил до момента са постъпили общо 14 сигнала за наводнени мазета и пътна инфраструктура. Отработени са 11, като от тях 10 са за наводнени изби и пътища и 1 - за отстраняване на опасно дърво. В село Гърляно остава обявеното частично бедствено положение, като е направена организация за следене на критичните участъци на реката. Към 18.00 часа ситуацията се нормализира. В Оперативния център на пожарната в Перник до момента са постъпили 87 сигнала за наводнени мазета и пътни участъци, като са отработени 37 от тях. На терен са 8 екипа, които ще работят в кв. \"Изток\" и кв. \"Мошино\". Постъпили 81 сигнала за наводнени мазета и пътни участъци. На терен работят 7 екипа на Столичната дирекция на пожарната. Извършени са 60 отводнявания и 15 технически помощни дейности. Продължават усилията на екипите на пожарната при яз. \"Суходол\", където с три помпи се работи за сваляне на нивото на водоема. Друг критичен участък където са разположени екипи на СДПБЗН е река Искър в района Нови Искър, където нивото на реката е високо. Към 16.00 часа в регионалната дирекция на пожарнатаслужба е съобщено за срутване на ловна вила в село Долен, община Златоград, близо до разклона за град Неделино, собственост на ловно сдружение - Мадан. В постройката е имало трима души, загинал е 62-годишен от София, 49- годишен от село Долен е пострадал, но е отказал да бъде откаран към болница. Предстои служители от РУ - Златоград да изяснят причините за инцидента.", "date": "2017.12.02", "title": "МВР: Нормализира се обстановката след обилните дъждове в страната"}
{"url": "https://www.24chasa.bg/novini/article/6587383", "text": "Албанските власти съобщиха днес, че заради непрекъснатите валежи има наводнения в Южна Албания, поради което жителите са били евакуирани, съобщи Танюг, цитирана от БТА. Най-малко един човек загуби живота си заради обилните валежи през последните три дни, а премиерът Еди Рама заяви, че са мобилизирани над 6 400 спасители, войници и полицаи, и те се справят с много критичната ситуация. Министерството на отбраната на Албания съобщи, че над 100 семейства в близост до река Вьоса, на 120 км югоизточно от Тирана, са били евакуирани тази нощ. Според официални данни са наводнени 3 334 къщи и около 3016 хектара обработваема земя, а 23 000 души са останали без ток до петък вечерта.", "date": "2017.12.02", "title": "Евакуираха над 100 семейства в Албания заради проливните дъждове"}
{"url": "https://www.24chasa.bg/novini/article/6587433", "text": "Искаме Европа да остане обединена - без скорости, без бюджетни ограничения и без социални неравенства. Това заяви Сергей Станишев след заседанието на Съвета на ПЕС в Лисабон. \"Имаме отговорността да изведем Европа към по-добри възможности. На прав път сме, в резолюциите ни има толкова много нови неща, които трябва да направим за хората за 1,5 г. до следващите европейски избори, за да докажем, че променим Европа\", каза президентът на ПЕС. И обяви за мисия на левицата екшън плана за социалния стълб. Ние казваме, че ни е грижа за хората и трябва да търсим алтернативата за Европа, обобщи Станишев. И допълни, че единственият път за реконструкция на Европа е тя да стане наистина социална.  Станишев очерта 3 политически битки пред левицата за следващата година: налагането на социалния стълб, новата реформа в Еврозоната и новата бюджетна рамка на ЕС. За Еврозоната каза, че трябва да има социална и икономическа конвергенция и да няма държани извън нея по тези критерии. А за бюджета на ЕС за следващите 7 г. обясни, че левицата не трябва да позволи той да бъде намаляван при обсъждането на многогодишната финансова рамка, което започва по време на българското европредседателството. Трябвало да се запазят кохезионната и земеделската политики. За това били необходими собствени ресурси на ЕС като данъка върху финансовите транзакции и данъка върху големи компании като Гугъл и Фейсбук.  Понякога не вярваме в силите и възможностите си. А когато други хора ни похвалят, това има добър ефект, коментира Станишев. И разказа на залата как преди месец на конференция говорил с проф. Джефри Сакс, който похвалил левицата и я определил като \"туптящото сърце на човещината\". Имайте повече вяра - приехме много добри документи, остава да ги приложим на практика, защото хората вече не вярват на думи, а на действия. Нека да извървим заедно пътя към следващите евроизбори, убеждавайки хората, че можем да променим Европа, призова своите Станишев. Лидерът на ПЕС благодари на домакина на заседанието - португалския премиер Антонио Коста, който дал възможност на левите да видят \"как чудото работи\" и ги вдъхновил - социалистическо правителство с добри икономически и социални резултати. \"Помня колко депресирани бяха хората в Португалия през 2015 г., нямаха перспектива. За 2 г правителството стабилизира икономиката и банковия сектор, разкри 270 хиляди нови работни места и за първи път от 1994 г. насам се намаляват разликите между най-бедните и най-богатите в страната\", похвали Станишев. Едно време мечтаехме човек да стъпи на Луната, това стана. Сега мечтаем за нещо на Земята - всички хора да живеят достойно и да намерят щастието си, каза пък Антонио Коща. Той обясни, че социалистите трябва да побеждават, за да е Европа по-справедлива.", "date": "2017.12.02", "title": "Станишев: Социална Европа на една скорост и без бюджетни ограничения"}
{"url": "https://www.24chasa.bg/novini/article/6587427", "text": "Президентът на САЩ Доналд Тръмп приветства приетия в Сената закон за данъчната реформа, която може да се окаже ключова победа за държавния глава, коментира Франс прес, цитирана от Фокус. В съобщение в Туитър Тръмп определи закона като най-същественото понижение на данъците в историята на САЩ и заяви, че неговата Републиканска партия ще започне работа с Камарата на представителите, която прие свой закон за данъците, за да произведат обща версия. На сесия на Сената, продължила до късно през нощта, сенаторите гласуваха с 51 гласа за срещу 49 гласа против и така одобриха най-мащабната данъчна реформа за последните 31 години и преодоляха упоритата съпротива във вътрешността на партията. За да влязат в сила реформите, двете версии на Сената и Камарата на представителите трябва да бъдат синхронизирани и сведени до единен текст. Той след това трябва да бъде наново одобрен от двете камари. И двете версии предвиждат понижаване на корпоративните данъци от 35 на 20%, както и по-умерени понижения на данъците за гражданите.", "date": "2017.12.02", "title": "Тръмп: Законът за данъчната реформа е най-голямото понижение на данъци в САЩ"}
{"url": "https://www.24chasa.bg/novini/article/6587467", "text": "Тринадесет души са пострадали днес при пожар, избухнал в многоетажна жилищна сграда в берлинския квартал Марцан, предаде ДПА, като се позова на представители на пожарната. Говорител уточни, че само двама от пострадалите 13 души са по-сериозно ранени, но не даде подробности. Двадесет души в сградата са били спасени от пожарникарите. Усилията да бъде потушен пожарът, включително и с помощта на хеликоптер, продължават. Очаква се огънят да бъде овладян до вечерта. Не е ясно засега каква е причината и откъде са тръгнали пламъците. Полицията разследва случая.", "date": "2017.12.02", "title": "13 са пострадали при пожар в жилищна сграда в Берлин"}
{"url": "https://www.24chasa.bg/novini/article/6587501", "text": "Резултатите от проведената акция показват, че лекуваме българските граждани с най-доброто, което се предлага в Европа. Това каза здравният министър Кирил Ананиев по време на , предава \"Фокус\". \"Готов съм да водя дебат с всеки, който може да докаже, че лечението, медикаментите, лекарствата, с които лекуваме българските граждани, са по-неефективни и по-некачествени от тези, които се прилагат в Западна Европа. Като пример ще дам резултатите от тази акция - Целият обем лекарства, открит при тази акция, е предназначен за страните от Западна Европа\", каза още здравният министър. По думите му потвърждение за това, че българските граждани са лекувани с най-доброто, което се предлага в момента в Европа е и фактът, че лекарствата, които се реекспортират в Западна Европа, там се продават на четири пъти по-висока цена. \"Това, което предвиждаме с бюджета на НЗОК за следващата година, в това число и за лекарствата, са част от цялостната реформа, което ще проведем в системата на здравеопазването. Нашите мерки ще продължат и в останалите сектори от здравеопазването - медицински изделия, болнична помощ, извънболнична помощ. Искаме да създадем една организация и една добре структурирана система на здравеопазването. Министър Ананиев коментира и темата за наложения с приетия бюджет за догодина мораториум за най-нови терапии и лекарства за пациентите. \"Убеден съм, че след акцията, която беше проведена през вчерашния ден, не става въпрос за 25 млн. лв. дебат, който се води по време на приемането бюджета на НЗОК и не става въпрос за тези нови молекули. Става въпрос за източване на бюджета на НЗОК за стотици милиони лева. Това са парите, които са предназначени за лечението на българските граждани\", заяви здравният министър. \"Ако тези нови лекарства, тези нови молекули се прилагат в 9 от страните членки на ЕС, аз поемам ангажимента десетата страна да бъдем ние. Не бих желал нашата малка страна, закътана в Югоизточна Европа да бъде поле на експерименти за българските граждани\", заяви Кирил Ананиев.", "date": "2017.12.02", "title": "Ананиев: Резултатите от акцията показват, че лекарствата у нас са най-добрите в Европа"}
{"url": "https://www.24chasa.bg/novini/article/6587507", "text": "Президентът на САЩ Доналд Тръмп отново заяви, че намеса на Русия в предизборната му кампания от 2016 г. не е имало, предаде Франс прес, цитирана от Фокус. В петък бившият съветник на Тръмп по въпросите за националната сигурност, Майкъл Флин, обеща да сътрудничи с разследването на специалния прокурор Робърт Мюлър, фокусирано върху предполагаема руска намеса в изборите. Флин се призна за виновен в лъжесвидетелстване пред ФБР относно контактите си с руския посланик във Вашингтон. Тръмп добави, че не се притеснява от това, което бившият му съветник може да каже пред разследващите.", "date": "2017.12.02", "title": "Тръмп: Не е имало намеса на Русия в предизборната ми кампания през 2016 г."}
{"url": "https://www.24chasa.bg/novini/article/6587516", "text": "Пловдивският бизнесмен Атанас Червенков по прякор Райфъла, който бе в местния затвор, е преместен в софийския. Той е бил изведен от изолатора под тепетата днес със засилена охрана. Това се случва само три дни след палежа на джипа на шефа на местната тъмница Божил Иванов. Райфъла е сред хората, за които разследващите имат подозрения, че може да е поръчител на престъплението. Килията му често била обискирана по нареждане на Иванов. При някои проверки у Червенков са откривани мобилни телефони. Апарат е иззет от него и на 29 ноември вечерта, няколко часа след като пламнал автомобилът на началника на затвора. Засега няма доказателства Райфъла да има връзка с двамата арестувани мъже, заподозрени като извършители. Според надзиратели причината за привеждането му в столичния затвор е, че постоянно провокирал останалите лишени от свобода. Добил още по-голямо самочувствие, след като на 22 ноември апелативният съд отмени наказанието от 13 г. затвор на Червенков за подбудителство към опит за убийство на шеф на медицински център и опожаряване на семейните автомобили на бившия депутат Антоний Йорданов. Адвокатката на Райфъла Сузана Алексова научи от „24 часа”, че клиентът й е преместен. „По закон, ако с него предстоят процесуално-следствени действия, трябва да бъда уведомена”, каза защитничката. По думите й Червенков нямал конфликт с Божил Иванов и не е разпитван за палежа на джипа му.", "date": "2017.12.02", "title": "Местят пловдивския бизнесмен Райфъла в софийски затвор"}
{"url": "https://www.24chasa.bg/novini/article/6587540", "text": "В борбата за предотвратяване на незаконни практики, които водят до нарушаване не само не законния ред, но и водят до опасност за здравето на хората, Специализираната прокуратура води наказателно производство, което във вчерашния ден бележи своя явен етап. Касае се за организирана престъпна група, която се занимава и извършва икономически престъпления, които пряко са свързани с т.нар. паралелен износ на лекарства. Това каза на извънреден брифинг в МВР говорителят на главния прокурор - Румяна Арнаудова, предава „Фокус“. „Продължаваме действията по разследването, тъй като в компетентността на прокуратурата е наказателната репресия, за да се преустановят подобни практики. Когато имаме повдигнати обвинения, ще съобщим и лицата, на които е повдигнато обвинение. Към този момент би било опасно за нашето разследване и за анализа на доказателствата, който предстои, да разкриваме повече информация. Държавата работи – всеки в своите компетентности. Има воля от страна на всички държавни органи. Всички разследвания ще бъдат не само презентирани, но и доведени до своя окончателен край с предаване на виновните лица на съд“, коментира Арнаудова и уточни, че за това конкретно разследване ще има допълнителна информация на по-късен етап. От своя страна министърът на вътрешните работи Валентин Радев заяви, че е създадено отделно звено в ГДБОП с конкретен предмет на дейност и експерти в специализираните задачи, свързани със здравеопазването. По думите му са получени множество сигнали за недобри практики в редица болници. „Убеден съм, че мнозинството български лекари ще застанат на наша страна против тези недобри практики“, каза още Валентин Радев.", "date": "2017.12.02", "title": "Арнаудова: Хванатата престъпна група е извършвала икономически престъпления"}
{"url": "https://www.24chasa.bg/novini/article/6587528", "text": "Бившият лидер на Каталуния Карлес Пучдемон призова регионалните избори, насрочени за 21 декември, да бъдат разглеждани като втори тур на референдума за независимост, пише El Pais, цитиран от Фокус. Духът от 1 октомври (датата на провелия се в областта референдум за отделяне от Испания) е дух, който може да сломи авторитаризма, и принуждава Мадрид да признае, че бъдещето на народа трябва да се решава с избори, а не от съдилища или няколко министри, е заявил Пучдемон. На непризнатия от Мадрид референдум за независимост в Каталуния 90% подкрепиха независимостта. Гласа си подадоха 42% от населението на областта. На 27 октомври парламентът прие декларация за независимост. На свой ред испанските власти задействаха мерките, предвидени в конституцията, ограничаващи автономията на Каталуния. В резултат членовете на регионалното правителство бяха отстранени от длъжност, а парламентът бе разпуснат.", "date": "2017.12.02", "title": "Пучдемон: Изборите през декември са като втори тур на референдума за независимост"}
{"url": "https://www.24chasa.bg/novini/article/6587640", "text": "Четирима души са пострадали при срутване на пешеходен мост близо до зоологическата градина в Прага, предаде Франс прес, цитирана от Фокус. Двама от ранените са в тежко състояние. 60-годишен мъж е поставен в изкуствена кома след инцидента. 63-годишна жена е хоспитализирана с множество наранявания, посочват местните служби. Медицинска помощ са получили двама мъже на 34 и 43 години. Бетоненият мост над река Вълтава се е срутил около 13 часа местно време. Съоръжението, построено през 1984 г., е с дължина 260 м и е използвано от пешеходци и велосипедисти. Чешка медия съобщи, че преди известно време компанията, отговаряща за мостовете в Прага, е сигнализирала, че стоманените въжета, поддържащи моста, са корозирали.", "date": "2017.12.02", "title": "4-ма са ранени при срутване на пешеходен мост в Прага"}
{"url": "https://www.24chasa.bg/novini/article/6587674", "text": "Иранският президент Хасан Рохани призова днес за по-добри отношения между страната му и Саудитска Арабия, предаде ДПА, цитирана от БТА. \"Никога не сме искали тази безскрупулна надпревара в региона, нито сегашното отчуждение\", увери Рохани, цитиран от държавната информационна агенция ИРНА. Той подчерта, че Иран е заинтересован от конструктивно сътрудничество със Саудитска Арабия, и допълни, че Техеран не е виновен за кризата с Рияд. Сунитска Саудитска Арабия и шиитски Иран са основни съперници в Близкия изток. Двете регионални сили подкрепят противоположни страни в редица конфликти в региона, включително в Сирия и Йемен. Напрежението между Саудитска Арабия и Иран нарасна в началото на миналия месец, когато ливанският премиер Саад Харири, отдавнашен съюзник на Рияд, изненадващо обяви, че подава оставка, обвинявайки Техеран и неговия местен съюзник, движението Хизбула, че дестабилизират Ливан и други арабски държави.", "date": "2017.12.02", "title": "Иран: Нужни са ни по-добри отношения със Саудитска Арабия"}
{"url": "https://www.24chasa.bg/novini/article/6586333", "text": " - 6 декември, казва предстоятелят на едноименния митрополитски храм в София “Св. Николай е сред 10-те най-велики личности на света. Това не е случайно. Но за да го разберем, трябва да видим със сърцето си защо това е така. Св. Николай върши всичко с вяра - от малкото до голямото, и това го обрича на величие. Св. апостол Павел казва: “Всичко, което не е от вяра, е грях”. Хората се обръщат към св. Николай за помощ, защото на него може да се разчита. Бог намира човека чрез него”, казва протойерей Николай Нешков, който е предстоятел на столичния митрополитски старинен храм “Св. Николай Чудотворец” на ул. “Калоян”. На 6 декември, когато църквата почита паметта на светеца, там ще има света литургия, а хората ще могат да се поклонят на чудотворната икона в храма. “Лесно е този ден да се свързва с риба, покровителство над банкери, търговци и моряци. Така обаче се отмества фокусът на събитието. А думата “празник” прави събитието непрозрачно. Само в българския език има такава дума, която означава неработен ден, неангажираност, празнота. Във всеки друг език е честване, тържество, радост, което настройва сетивата за нещо неежедневно и ни прави други хора”, казва отец Николай. Той служи в митрополитския храм от 2013 г. Преди това е бил в руския храм-подворие “Св. Николай Мирликийски Чудотворец” на бул. “Цар Освободител”. “Няма целенасочени действия тук, а Божи промисъл, и аз съм изключително щастлив”, казва духовникът, който също е Николай.  “Св. Николай е с истинско присъствие пред Бога. Няма много сведения за неговия живот, но имаме голям набор от негови чудеса и събития, в които е участвал. И не е редно да си представяме тези чудеса като автоматични събития. Евангелието не е набор от фокуси, за да смайва хората. То е разказ за това как Господ търси и намира човека чрез чудото. И след Евангелието продължава да го прави с хора като св. Николай. В този смисъл св. Николай е осъществено Евангелие”, казва отец Николай Нешков. Много хора, които са посещавали храма, идват след време и му разказват как светецът е изпълнил чудото на живота им. Според отец Николай точно тази връзка е важна и той пожелава на всеки да я осъществи. “Храмът привлича все повече хора с помощта на Бог. Той ги търси и с помощта на св. Николай ги намира. Духовникът само трябва да внимава да не ги изгони”, казва отец Николай Нешков. Митрополитският храм “Св. Николай Чудотворец” е един от най-старите в София. Предполага се, че първите основи са от времето на император св. Константин Велики (ІV в.). Това е свято място не само за столичани, но и за хиляди българи. През XIII в. севастократор Калоян издигнал своя резиденция върху основите на Дворцовия комплекс и изградил нова църква на мястото на късноантичната постройка. В годините на турското робство храмът е известен като “Св. Никола Големи”, вероятно заради размерите и функцията си на митрополитска катедрала (за това свидетелства историкът пътешественик Стефан Герлах, посетил София през XVI в.). Има сведения, че храмът “Св. Никола” бил обновен през Възраждането. През 1939 г. той приютил изгонените от руската църква “Св. Николай” духовници, след обявяването им от съветското посолство за белогвардейци. Сред тях бил и чудотворецът архиепископ Серафим Соболев, чийто гроб се намира в криптата на руската църква на бул. “Цар Освободител”. На 30 март 1944 г., по времето на Втората световна война, е най-жестоката бомбардировка над София. 450 американски бомбардировача и 150 изтребителя унищожават историческия център на столицата. Разрушени са 3500 сгради. Сред руините е и средновековната трикорабна базилика “Свети Никола”. Днешният малък храм е изграден през 50-те г. XX в., по времето на патриарх Кирил (1953-1971). Като спомен от някогашния великолепен храм била оставена една малка част от средновековния градеж, която и днес може да се види ниско долу във вътрешността, от северната страна.  е поставена на северната стена на храма, точно до страничните двери на иконостаса. Останала по чудо невредима след разрушителните бомбардировки над София от 1944 г. Сред развалините остава да стърчи иконостасът, а на него е намерена иконата. До нея горяло кандило. Всяка година стотици православни посещават храма на ул. “Калоян” № 8, за да се помолят за здраве и благополучие пред образа на светеца. Пред нея се е покланял и архиепископ Серафим Соболев, канонизиран за светец през февруари 2016 г. Чудотворната икона, оцеляла след бомбардировките, е единствената светиня, която е запазена от разрушения храм.", "date": "2017.12.02", "title": "Отец Николай Нешков: Бог намира човека чрез св. Николай"}
{"url": "https://www.24chasa.bg/novini/article/6587323", "text": "През изминалите 11 месеца руският газов гигант Газпром е увеличил доставките на газ за страните от региона на строящия се газопровод \"Турски поток\", съобщи днес пресслужбата на компанията, цитирана от ТАСС. В България доставките са се увеличи с 6,8 процента спрямо същия период миналата година, в Турция - с 20,4 на сто, в Гърция - с 11,4 процента, в Унгария - с 22,3 процента, в Сърбия - с 26,1 на сто, се уточнява в съобщението. На 7 май Газпром започна строителството на морския участък на газопровода \"Турски поток\" край руското крайбрежие на Черно море, предаде БТА.  Проектът \"Турски поток\" предвижда построяване на газопровод през Черно море до европейската част на Турция и след това - до границата с Гърция. Морската част ще бъде с дължина 910 км, а сухопътната по турска територия - 180 километра. Първата линия на газопровода ще бъде предназначена за турския пазар, а втората - за страните от Южна и Югоизточна Европа, като всяка ще бъде с капацитет 15,75 млрд. куб метра газ годишно. Общата стойност на проекта се оценява на 6 милиарда долара, отбелязва ТАСС.", "date": "2017.12.02", "title": "Газпром е увеличил доставките на газ \nза страните от региона на \"Турски поток\""}
{"url": "https://www.24chasa.bg/novini/article/6587333", "text": "Популистката „Алтернатива за Германия“ избра нови лидери на конгрес в Хановер в събота. Новото дуо начело на партията принадлежи към умерените й кръгове и се смята, че с тях партията ще изостави крайната реторика. Първоначално дни преди конгреса имаше вътрешнопартийни крамоли за това кой да оглави партията, като въпросът бе и дали отново начело да застанат двама души или да се премине към един лидер като в другите партии. Изненадващо един от най-авторитетните лидери в „Алтернатива за Германия“ Александер Гауланд оттегли кандидатурата си за председателството и остави свободен пътя за конкурента си Георг Пацдерски, който ще заеме мястото на оттеглилата се Фрауке Петри до Йорг Мойтен. С това се смята, че умерената среда е победила над по-крайно десните в партията, представлявани от Гауланд. 76-годишният бивш християндемократ обяви, че е твърде възрастен за такава отговорност и предпочита да се концентирара само върху работата си като депутат. Йорг Мойтен пък обяви, че партията има голям шанс в момента заради политическата нестабилност в страната. Слабостта на Ангела Меркел и нейният ХДС увеличава одобрението за нас и печелим нови и нови членове, посочи той. През 2017 година „Алтернатива за Германия влезе в 4 местни парламента и в Бундестага, с което изпълни всичките си цели, заяви още той. Следващата цел е през 2018 година да влязат и в местните парламенти на Хесен и Бавария. В Бавария партията е във възход, докато управляващият ХСС губи популярност. На федерално ниво обаче „Алтернатива за Германия“ загуби един процент одобрение – от 14% на 13% при последните проучвания на общественото мнение, публикувни на 27 ноември. Партийният конгрес е съпроводен от големи сблъсъци пред конгресния център в Хановер. Десетки души бяха арестувани, а неколцина ранени, след като полицията в германския град Хановер разпръсна с водни оръдия протест срещу провеждащия се в града конгрес на крайнодясната популистка партия „Алтернатива за Германия“. Конгресът трябваше да започне в 10 часа тази сутрин, но се отложи с час заради безредиците. На него 516 делегати трябва да изберат ново ръководство. За да проправи път на делегатите, полицията прибягна и до сила. Включи водни оръдия, разпръсна най-упоритите с палки и лютив спрей. Демонстрантите пък замеряха полицаите с камъни. Има арестувани, както и ранени. Пострадали са и полицаи, и демонстранти. Полицията не съобщава колко точно.", "date": "2017.12.02", "title": "„Алтернатива за Германия“ избра умерени лидери"}
{"url": "https://www.24chasa.bg/novini/article/6587334", "text": "Проливните дъждове повишиха нивата на всички реки и язовири във Врачанско, но според областния авариен щаб обстановката още не е кризисна. Обилните валежи активизираха свлачище в община Роман. Заради срутилата се скална маса бе наложено ограничаване на движението на пътя между селата Струпец и Синьо бърдо. Районът е обезопасен, като с общинска техника е започнало веднага разчистване на срутището. Временно беше ограничен трафика и на пътя от с.Горно Пещене за Враца. Движението се е осъществявало в една лента заради огромен наводнен участък от шосето. Искър вдигна нивото си край Мездра, но засега са наводнени само крайречни пасища и мери в района. Река Огоста при с. Хайредин е достигнала най-високото си ниво, като на места има залети земеделски площи. Край Криводол р. Ботуня е излязла от коритото си и е заляла крайните част от крайните квартали на града. Рисковата р. Скът, по чието поречие е разположена каскада от десетки язовири, все още не предизвиква безпокойство и се отича нормално, констатирали при проверка от областния щаб.", "date": "2017.12.02", "title": "Дъждовете събудиха свлачище във Врачанско"}
{"url": "https://www.24chasa.bg/novini/article/6587324", "text": "Северна Корея отбеляза вчера последното си изстрелване на междуконтинентална ракета с пищни тържества, фойерверки и хореографски изпълнения по площадите, информира днес официално севернокорейско издание, цитирано от Франс прес и БТА. Всекидневникът на Корейската трудова партия \"Нодон синмун\" помества на първата си страница снимки на пхенянския площад \"Ким Ир-сен\", украсен с портрети на бившите държавни лидери и претъпкан с бурно ръкопляскащи войници и граждани. \"Празнуваме с жар успешното изстрелване на \"Хвасон-15\", което демонстрира властната мощ на Чосон (Северна Корея) пред останалия свят\", цитира агенцията надпис на транспарант, носен от множеството. \"Да живее генерал Ким Чен-ун, осъществил великата ни кауза, превръщайки нашата страна в ядрена държава!\", пишело на друг.  Ким Чен-ун не присъства на празненствата - по принцип той рядко участва в подобни прояви. На вчерашния митинг в Пхенян обаче дойдоха висши военни, правителствени и партийни ръководители. В сряда КНДР обяви, че е постигнала целта си да стане ядрена държава, след като успешно изпробва нова ракета, способна според Пхенян да порази цели в цялата континентална част на САЩ. Съединените щати призоваха всички страни и по-специално Китай да скъсат дипломатическите си отношения и да пръкъснат търговските си връзки със Северна Корея. Зам.-председателят на ЦК на КТП Пак Куан-хо заяви на митинга, че след този пуск \"никой не може да посегне на нашия суверенитет и на правата ни да живеем и да се развиваме\", отбелязва \"Нодон синмун\". Пак добави, че САЩ са били \"потресени\" от засилването на севернокорейската ядрена мощ и може би ще се изкушат да предприемат \"бандитски\" провокации. Пхенян тепърва предстои да покаже, че разполага с технологии, осигуряващи безпроблемно влизане обратно в атмосферата на ракети, минали през космическото пространство. Според експерти обаче възможно е КНДР да е в състояние да нанася междуконтинентални удари.  Очаква се идната седмица напрежението да нарасне още повече, тъй като Южна Корея и САЩ са насрочили военновъздушни маневри с участието на близо 230 летателни апарата, включително 6 американски изтребителя Ф-22 Раптър.", "date": "2017.12.02", "title": "Северна Корея отбеляза с пищни тържества\nнай-новото изстрелване на ракета (Снимки)"}
{"url": "https://www.24chasa.bg/novini/article/6587178", "text": "Полицията издирва 28-годишната Кристина Стефанова Попска. Младата жена е висока около 168 см, с дълга кестенява коса и зелени очи. На 28 ноември, в деня на излизането й от дома е била облечена със сиво палто, рокля в черно и жълто, обута с боти. За нея се знае, че на същата дата е била забелязана в района на ж.п. гарата в Пловдив, където се е качила на автобус. Хората, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.02", "title": "Изчезналата Кристина за последно се качила на автобус от Пловдив"}
{"url": "https://www.24chasa.bg/novini/article/6587188", "text": "Безвъзмездна финансова помощ в размер на 387 739 лева получава община Харманли за цялостен ремонт на Историческия музей, съобщиха от пресцентъра на общината. Средствата се отпускат от Министерски съвет след одобрен проект на Общината по Програмата за развитие на селските райони 2014-2020. Договорът вече е официално подписан от Кмета Мария Киркова. Предстои основен ремонт, реконструкция, консервация и реставрация на сградата. Предстои и закупуване на ново оборудване за дейността на културната институция. Проектът предвижда и изграждането на платформа за улеснен достъп на хора с увреждания.", "date": "2017.12.02", "title": "Отпуснаха 387 739 лева помощ \nна Харманли за ремонт на музей"}
{"url": "https://www.24chasa.bg/novini/article/6587232", "text": "В Лисабон председателят на БСП Корнелия Нинова участва в работна закуска на лидерите и премиерите от социалистическите и спциалдемократическите партии от Европа, сред които и Антонио Коща - премиер на Португалия. На нея бяха обсъдени бюджетът за следващия програмен период и как ще се компенсира излизането на Великобритания от ЕС. “Настояваме да се запази политиката за намаляване на регионалните различия в ЕС. Държим да няма Европа на две скорости и в бюджета за следващия програмен период да бъдат защитени социалните права на европейските граждани”, заяви лидерът на БСП Корнелия Нинова.", "date": "2017.12.02", "title": "Нинова: Искаме да продължи политиката на сближаване между държавите в Европа"}
{"url": "https://www.24chasa.bg/novini/article/6587191", "text": "Премиерът Бойко Борисов свика извънредна среща с финансовия министър Владислав Горанов и здравния министър Кирил Ананиев заради злоупотреби в болниците, предаде репортер на Агенция \"Фокус\".  Срещата се провежда в Министерски съвет и на нея присъстват и шефове на служби.                                                                                                                                                                                                                                                                                                                       ", "date": "2017.12.02", "title": "Борисов свика извънредна среща с  Горанов и Кирил Ананиев заради злоупотреби в болниците"}
{"url": "https://www.24chasa.bg/novini/article/6587198", "text": "ПЕС да излезе с обща позиция срещу двойните стандарти на храните. За това призова соцлидерката Корнелия Нинова в изказването си пред Съвета на ПЕС в Лисабон. Нека имаме обща позиция, че това не е достойно и справедливо, заяви тя. Ние сме против двойните стандарти, не искаме Европа на различни скорости, заяви още Нинова. Тя се изказа по време на панела за социалното неравенство и социалния стълб. Съветът на ПЕС обсъжда лявата алтернатива за бъдещето на Европа. В последните години Европа преживя няколко кризи, но най-силно бе ударена социалната сфера. Подменихме правенето на политика с политика на технокрация. Икономическата политика се прави за фирмите, а не за работниците, тя превърна гражданите от цел на икономиката в нейно средство, разкритикува Нинова. Соцлидерката представи визията на българските социалисти за повече социална Европа за хората. И разказа, че след дебат в българския парламент тя е включена в програмата за европредседателството на страната ни. Това е първи реален успех в налагането на социалния стълб, каза тя. Безработицата и липсата на перспектива остава проблем, категорична бе Нинова. И даде пример, че 17 милиона младежи са без работа днес. Младите са спящ великан, когото трябва да събудим, призова тя. Соцлидерката разказа какво направила БСП, за да включи младите по-активно в политиката. Тя се позова на резултати от социологическо проучване, в които младите казват на първо място, че искат да учат повече. След това искат чиста храна, вода, въздух - чиста околна среда. На трето място - искат да имат възможности да стартират свой бизнес. Трябва да преориентираме политиката на ЕС от защита на корпорациите към защита на малките хора, които искат да стартират свой бизнес, призова Нинова. Младите казват - не харесваме политиката и политиците, защото вземате решения някъде на закрито, без да ни питате. Затова трябва да ги включваме в правенето на политика, каза соцлидерката. Трябва да променим Европа, ако искаме да я спасим. Това не изисква колосални усилия или нещо ново, а връщане към ценностите на Европа, заключи Нинова.", "date": "2017.12.02", "title": "Нинова поиска ПЕС да излезе с обща позиция срещу двойните стандарти на храните"}
{"url": "https://www.24chasa.bg/novini/article/6587201", "text": "Варненският адвокат Йордан Роев е задържан за 72 часа, след като беше хванат да внася хероин и амфетамини за двама свои клиенти, излежаващи присъди в затвора Варна. \"Това е първият подобен случай в България. Адвокатът е арестуван, след като отишъл на свиждане на свои клиенти в затвора.  Дрогата била скрита в дрехите му. Първоначално бе задържан за 24 часа, престоя му в ареста е удължен до 72 часа. В понеделник ще му бъде гледана мярката за неотклонение. Ние ще искаме той да бъде с постоянна мярка за неотклонение задържане под стража\", каза окръжният прокурор на Варна Владимир Чавдаров. Той допълниу че с оглед фактическата и правна сложност на разследването, то е възложено на следовател оследствен отдел. Срещу него е повдигнато обвинение за притежание и разпространение на наркотици. Според експертната спарвка той внесъл зад решетките 4,37 грама хероин и 5,03 грама амфетамини.", "date": "2017.12.02", "title": "Арестуваха адвокат, вкарал дрога в затвора"}
{"url": "https://www.24chasa.bg/novini/article/6587210", "text": "Наводнения и свлачища, предизвикани от тропическия циклон Семпака, отнеха живота на 25 души на индонезийския остров Ява тази седмица, съобщи днес индонезийската агенция за справяне с природните бедствия, цитирана от ДПА. Семпака бушува в провинция Източна Ява, нанесе щети на 1700 къщи и принуди над 2000 души да напуснат домовете си. Убити са домашни животни и е унищожена селскостопанска земя, каза говорител на агенцията. Той допълни, че дъждовете не са спрели и че продължава разчистването от кал и отломки. Наводненията са засегнали и град Йогякарта в Централна Ява, предаде БТА.  Хиляди хора са евакуирани днес в Шри Ланка и Южна Индия заради циклона Окхи, отнел живота на 26 души, съобщи Франс прес. От петък циклонът уби 13 души в Шри Ланка и също толкова в щатите Керала и Тамил Наду в Южна Индия. Общо 11 души, предимно рибари, се водят безследно изчезнали. Близо 9000 души са получили подслон в убежища, за да избегнат силните ветрове. Силните дъждове и вятърът със скорост до 130 километра в час предизвикаха наводнения и прекъсвания на електроснабдяването и на телефонните връзки в региона. Метеорологичните служби предвиждат силни валежи през следващите часове. Индийската метеорологична служба уточни днес, че силните дъждове и ветрове са засегнали Лакшадвип, група от 36 острови, допълва Асошиейтед прес. Циклонът над Арабско море вероятно ще се засили с пориви на вятъра до 175 километра в час, а след това ще отслабне, уточни службата.", "date": "2017.12.02", "title": "Циклони на остров Ява, в Южна Индия и Шри Ланка убиха десетки хора"}
{"url": "https://www.24chasa.bg/novini/article/6587237", "text": "Няма и никога не е имало опасност язовир \"Студена\" да прелее. Това каза за Радио „Фокус“ областният управител на Перник Ирена Соколова относно обстановката в Перник и региона след интензивните валежи от последното денонощие. „Тъй като общият обем на яз. „Студена“ е 25 милиона кубика, а в момента той е пълен едва на ниво 12 милиона, имаме свободен обем от 13 милиона.  През нощта приток на Струма излезе от коритото, тъй като там имаме терен с много високи подпочвени води – това е в района на селата Кленовик, Негованци, Беланица и Извор. При разлива на реката се заливат дворни пространства. Бяха изведени 4 семейства. Имаше семейства, които отказаха категорично да излязат, защото това на тях не им е за първи път. В готовност сме за мобилизация на всякаква техника и човешка сила, но това не се налага към момента“, уточни областният управител на Перник. Тя коментира и аварията с парното от тази сутрин в Перник, която кметът на града по-рано обяви за отстранена.  Ирена Соколова добави, че екипите в ТЕЦ работят на пълна мощност, но и липсата на минусови температури и обилен снеговалеж благоприятстват своевременната реакция в извънредни ситуации. „Имаме и още един регистриран инцидент – излизане на река на територията на с. Голямо Бучино и там има залети дворни пространства. Това ще бъдат последващите ни действия – по възстановяване на терените“, каза още Ирена Соколова.  Тя добави, че евакуираните жители са на сигурно място. Областният управител на Перник се обърна към шофьорите, които наложително пътуват в днешния ден, с призив да карат изключително бавно на територията на областта, заради мокрия терен и неочакваните подпочвени води, които могат да бъдат отстрани на банкетите. Ирена Соколова призова още сигналите да се подават задължително на единния национален номер 112, тъй като това дава възможност за правилно насочване и бърза организация спрямо подадения сигнал без да се разпилява ресурс.", "date": "2017.12.02", "title": "Няма опасност язовир \"Студена\" да прелее"}
{"url": "https://www.24chasa.bg/novini/article/6587255", "text": "В университетската болница \"Бейлър\" в град Далас, щата Тексас, се роди първото бебе в САЩ, след като на родилката й беше присадена матка, съобщава Асошиейтед прес, цитиран от БТА.  Това е първият подобен случай в САЩ, но премиерата на подобно раждане беше осъществена в Швеция още преди няколко години. Говорителят на тексаската болница Крейг Чивале потвърди за раждането на бебето, но не даде повече подробности и не разкри идентичността на родилката. Стана само известно, че тя се е появила на този свят без утроба, която в по-късен етап от живота й била присадена. Родилката била сред четирите жени, които получили такава трансплантация през 2016 година в болницата \"Бейлър\".Но на три от пациентките трансплантите били премахнати поради лошо кръвно оросяване. Според сп. \"Тайм\" в тексаската болница за последната година са били направени още 8 присаждания на матки, като още една от жените вече била бременна. Шведският специалист Матс Бранстрьом беше първият в света, който през 2014 година изроди бебе, износено в трансплантирана матка, припомня агенцията.", "date": "2017.12.02", "title": "Роди се първото бебе в САЩ от присадена матка"}
{"url": "https://www.24chasa.bg/novini/article/6587268", "text": "Няма опасност за населението след дъждовете, обстановката в страната е спокойна. Това каза на извънреден брифинг в Министерския съвет министърът на вътрешните работи Валентин Радев, предаде репортер на Агенция „Фокус“. „Няма опасност за населението. Всичко е под контрол и това е благодарение на превантивната дейност, която прави правителството при особени случаи. Спокойно е вече и в София, и в Южна България, в Югозападна България, където се изляха най-много дъждове. Всъщност най-много бяха в София. Наблюдаваме само изхода на река Искър от София към Нови Искър. Надявам се, че и там няма да има проблеми. Очакваме, че до утре сутринта няма да има проблем с оттоците от водите в София. Няма проблем никъде с пътищата – нито от вятъра, нито от наводненията“, коментира Радев и увери, че няма вече и проблеми с електроснабдяването.", "date": "2017.12.02", "title": "Валентин Радев: Няма опасност за населението след дъждовете"}
{"url": "https://www.24chasa.bg/novini/article/6587278", "text": ", предаде  Пострадалите са над 15. Днес дупката, която се намира в платното в посока Пловдив, е с размери около 100 на 70 см и дълбочина около 15 см. Ремонтните работи ще започнат всеки момент, чакат се машините, каза Георги Стоянов, отговорник за участъка от страна на „Автомагисрали“ ЕАД. Той увери, че проблемът ще бъде отстранен в най-скоро време, като се надява това да стане преди понеделник, когато се очаква да падне нов сняг. Стоянов призова водачите да карат за повишено внимание и поднесе извиненията на фирмата.", "date": "2017.12.02", "title": "Поддържащата фирма ще плати щетите по колите, спукали гума вчера на „Тракия“"}
{"url": "https://www.24chasa.bg/novini/article/6587280", "text": "Съдилища в САЩ не могат да съдят Турция, заяви днес турският президент Ердоган, визирайки турски ръководител на банка, който е обвинен в избягване на американските санкции срещу Иран, съобщи Ройтерс, цитирана от БТА.   Турско-иранският търговец на злато Реза Зараб, който сътрудничи с американските прокурори в процеса, обвини няколко турски официални лица, включително Ердоган и някои от неговите министри, в участие в схема за избягване на санкциите. Анкара окачестви показанията като опит да се подкопае Турция и нейната икономика.", "date": "2017.12.02", "title": "Ердоган: Американски съдилища не могат да съдят Турция"}
{"url": "https://www.24chasa.bg/novini/article/6587285", "text": "Когато иде реч за фелацио или кунилингус, в публичното пространство битуват доста митове. И докато хората вече не се правят на \"света вода ненапита\" в сексуално отношение, някои теми все още им причиняват неудобство. Оралният секс е една от тях, пише в. \"Дейли стар\", позовавайки се на британски експерти, цитирани от БТА.  Допитване е установило, че около 70 процента от хората смятат оралната стимулация за същински секс. Въпреки това мнозина си остават в неведение по въпросите за оралния секс и особено за митовете по темата. От орална любов не се прихващат предавани по полов път болести. Това твърдение е абсолютно невярно. В действителност гонорея, хламидия, генитален херпес, генитални брадаваци и сифилис са само част от проблемите, които практикуващите френска любов могат да си докарат. Имайки предвид, че случаите на предавани по полов път болести, разпространявани по орален път, се увеличават, експертите препоръчват използването на презерватив и при практикуване на този вид секс. Гълтането на сперма е вредно Поглъщането на семенна течност не вреди, освен ако отделилият я мъж не страда от болест, предавана по полов път. Спермата съдържа основно захари и протеини, които сами по себе си не могат да навредят. В добавка към тях \"вървят\" витамин В12, витамин С, цинк, калций и някои стимулатори на настроението като естрон, окситоцин и серотонин. Ако се притеснява да поглъща семенна течност, жената трябва да изясни това със своя партньор и да настоява за използването на презерватив. Ананасът прави спермата по-сладка Храненето наистина влияе върху отделянето на телесни секрети, но това не означава, че хапването на ананас ще направи вкуса на семенната течност по-сладък или уханието от интимната област по-примамливо. В действителност няма изследване, което да потвърди, че определени храни могат да \"подсладят\" спермата или вагиналния секрет.", "date": "2017.12.02", "title": "Експерти развенчават митове за оралния секс"}
{"url": "https://www.24chasa.bg/novini/article/6587287", "text": "Максимално допустимият срок за краткосрочно пребиваване в Канада е 6 месеца, режимът за образование и работа в страната се запазва. Това каза зам.-министърът на външните работи Георг Георгиев пред журналисти преди да замине на работна визита в Канада по повод отпадането на краткосрочните визи за българи с цел пътуване, гостуване или бизнес, предаде репортер на Агенция \"Фокус\".  \"Вчера в 16.00 часа отпадна визовият режим за българските граждани, които пътуват за краткосрочно пребиваване в Канада. Това означава, че вече имате възможността да купите своя самолетен билет, да се регистрирате в електронния сайт към канадското правителство, упоменавайки вътре своите данни, сред които фигурират международен паспорт, регистрация на кредитна карта, с която заплащате 7 канадски долара и тази регистрация е валидна за срок от 5 години\", обясни зам.-министърът.  Той отбеляза, че максимално допустимият срок за пребиваване в страната е 6 месеца, като крайната дата на пътуването бива посочено от съответните канадски гранични власти при влизането ви в страната. \"6 месеца е максималният срок, но може да ви бъде определен и престой от три такива\", посочи Георгиев. По думите му, ако има превишаване на максимално допустимото и разрешено време за пребиваване в Канада, следва предупреждение. Ако то не бъде изпълнено, може да се премине към принудително извеждане от страната.  \"Много е важно българите, които предприемат пътуване към Канада - било с цел туризъм и ли посещение на свои близки и познати, да знаят, че това касае само краткосрочно пребиваване там. Режимът, който се отнася към образование и работа в Канада се запазва същия. Не бива двете неща да бъдат смесвани. И за обучаващите се и за хората, които желаят да кандидатстват за работа, се запазва същият режим. В София има изнесен визов център на Канада, където тези въпроси ще бъдат уреждани\", каза още зам.-министърът на външните работи.  Отпадането на визите за Канада е огромно дипломатическо постижение, което ще има сериозен принос към българската икономика. Това каза зам.-министърът на външните работи Георг Георгиев пред журналисти преди да замине на работна визита в Канада по повод отпадането на краткосрочните визи за българи с цел пътуване, гостуване или бизнес. \"Отпадането на визите за Канада е огромно дипломатическо постижение, върху което българската страна много интензивно работи след 2011 г.  Между Канада и ЕС предстои окончателното ратифициране и влизане в сила на всеобхватното търговско и икономическо споразумение СЕТА, така че това бе неизменна част от влизането му активно в сила\", коментира зам.-външният министър. По думите му, когато се говори за търговско-икономически взаимоотношения, за пътуване на бизнес делегации, трябва да има лесен достъп до двете държави. Георгиев заяви, че отпадането на визовия режим е улеснение, което ще има огромен принос за икономиката на страната ни, която в голяма степен разчита на туризма.  \"За миналата година канадците, които са посетили България, са около 15 000. Българите, които са били в Канада, са 6500, така че със сигурност тази визова либерализация ще допринесе в голяма степен за това и нашите сънародници да бъдат улеснени при отиването си в Канада\", каза още Георг Георгиев.  Той добави също, че българите, които са в Канада, са около 75-80 000 и това ги прави една от най-големите ни диаспори отвъд океана и трябва да се погрижим за това те да могат да се срещат със своите близки.", "date": "2017.12.02", "title": "Зам.-министър Георгиев: 6 месеца е допустимият срок за кратко пребиваване в Канада"}
{"url": "https://www.24chasa.bg/novini/article/6587290", "text": "Няколко души бяха ранени в Хановер при разпръскване на протест срещу конгреса на антиимигрантската партия \"Алтернатива за Германия\", предадоха ДПА и Асошиейтед прес, цитирайки говорителка на полицията. Полицията използва водно оръдие, за да изгони стотици протестиращи, опитали се чрез улични блокади да затруднят достъпа до мястото на конгреса. Сблъсъците между полицията и протестиращите за кратко отложиха началото на партийния форум, предаде  На парламентарните избори през септември тази година \"Алтернатива за Германия\" спечели 12,6% от гласовете и за пръв път влезе във федералния парламент. Партията днес се очаква да избере свой втори съпредседател, след като една от лидерите й - умерената Фрауке Петри, излезе от партията, обвинявайки съпартийците си, че флиртуват с крайнодесните и екстремистки нагласи.", "date": "2017.12.02", "title": "Сблъсъци между полиция и протестиращи срещу \"Алтернатива за Германия\" в Хановер"}
{"url": "https://www.24chasa.bg/novini/article/6587539", "text": "Циклонът развали времето на Балканския полуостров и докара пороите и в България. В страната вали постоянно и упорито, наводняват се къщи, реки преливат. Очаква се валежите да продължат до четвъртък.                                                                                                                                                                                                                                                                                                                        ", "date": "2017.12.02", "title": "Филип - порои, наводнения"}
{"url": "https://www.24chasa.bg/novini/article/6586852", "text": "Критична през нощта беше ситуацията на яз. „Суходол”. Там на място следихме ситуацията заедно с изпълнителния директор на „Напоителни системи” Снежина Динева. Това каза за „Фокус” кметът на Столична община Йорданка Фандъкова във връзка с работата на институциите след продължителните и обилни валежи от дъжд.  По думите й, интензивният дъжд е продължил през цялата нощ и заедно с бързото топене на снега от високите части на планините причини повишаване на нивата на реките и някои язовири на територията на Столична община. „С екипи на Общината и агенцията организираме контролирано изпускане на язовира през цялата нощ, като за целта изградихме диги по река Студена в местност Смърдана с цел предотвратяване на разливи и заливане на съседните къщи”, допълни Фандъкова.  По думите й през нощта работата е била съвместна и с кметовете на кв. „Красна поляна” и „Люлин”, както и с пожарната и полицията. През нощта са отработени 15 сигнала за завирявания, запушени шахти, наводнени мазета и дворове предимно в кварталите „Витоша”, „Връбница”, „Подуяне”, „Люлин”, „Красно село”, „Овча купел”, като районните кметове са били на местата, подчерта Йорданка Фандъкова. „В работата на екипите на аварийно-спасителното звено заедно с техния директор се включиха и 9 души от доброволното формирование на Столична община.  Те работиха предимно по подготовката и пълнене на чували за изграждане на превантивни диги. Както и с колегите от Столичния инспекторат, работихме в много тясна координация с екипите на Пожарната и полицията. Лично с директора на столичната пожарна, благодаря и на гл. комисар Николай Николов, с когото бяхме в контакт”, каза още Фандъкова. По думите й, и в момента е осигурено 24-часово наблюдение на критични речни участъци и общински язовири. Нивата на всички реки на територията на общината са повишени.", "date": "2017.12.02", "title": "Фандъкова: Критична през нощта беше ситуацията на яз. „Суходол”"}
{"url": "https://www.24chasa.bg/novini/article/6586861", "text": "І. МЕТЕОРОЛОГИЧНА ОБСТАНОВКА: Температурите са в интервала от +2° до +18°. Времето над страната е предимно облачно. Слаб до силен вятър духа в областите Силистра, Търговище, Бургас, Смолян, Добрич, Кърджали Ямбол, Хасково, Шумен и Варна. Дъжд вали в областите Враца, Благоевград, Ловеч, София, Смолян, Монтана, Кюстендил, Перник, Сливен, Видин, Плевен и в района на пр.“Шипка“ и пр.“Република“, Карлово, Паничково и Лъки/обл.Пловдив/, в планинската част на обл.Пазаржик. Пътните настилки в страната са предимно мокри. Ограничена видимост поради мъгла до 50 м има в района на Бистрица, Кубрат/обл.Разград/, до 100 м в област Силистра, Русе и района на Попово и Антоново/обл.Търговище/, пр.“Шипка“, Българене, Любеново и Люляк/обл.Плевен/ и до 150 м в района на Роман и Мездра/обл.Враца/. ОГРАНИЧЕНИЯ ЗА ТОВАРНИ АВТОМОБИЛИ: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Троянски” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” – отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.; Път ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . Обходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г. Път III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели. Обходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г. Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-64: Движението по път II-64 Карлово – Баня е ограничено поради ремонтни дейности на асфалтовата настилка. Обходен маршрут: гр. Баня – с. Марино поле – гр. Карлово и обратно. Срок до 15.12.2017 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.02", "title": "Вижте състоянието на републиканските пътища в страната"}
{"url": "https://www.24chasa.bg/novini/article/6586864", "text": " Автомобилите са със сериозни щети, спукани гуми и изкривени джанти. От Пътната агенция съобщиха и за друг инцидент на магистрала \"Тракия\" снощи. Верижна катастрофа е станала в района на Стара Загора. Заради серията инциденти движението по магистралата в петък вечерта беше затруднено. Колите аварираха една след друга в района на 13-ия километър в посока Пловдив в продължение на три часа. Жертви или ранени няма. Според шофьорите заради силните дъждове, дупката не се виждала, съобщи bTV. Фирма, която поддържа пътя, обеща да поеме разходите за ремонт на пострадалите автомобили. Няколко часа след инцидента, движението на магистралата беше напълно възстановено, но проблемът ще бъде отстранен днес. Тогава ще се установи и каква е причината за отворилата се дупка в пътната настилка. От АПИ призоваха шофьорите да карат внимателно в района.", "date": "2017.12.02", "title": "15 коли пострадаха заради зейналата дупка на \"Тракия\""}
{"url": "https://www.24chasa.bg/novini/article/6586872", "text": "Бедствено е положението в село Гърляно, но няма опасност за населението. Това съобщи за Агенция „Фокус” кметът на Община Кюстендил Петър Паунов. В цялата югозападна част на България от вчера вали дъжд, което е причина за повишаване нивата на реките и язовирите. В Кюстендил са отчетени най-много валежи за страната от 20.00 до 05.00 часа - 31 л/кв.м. „Застрашени са сградите.  Реката започва да излиза от коритото. Опасният участък е при моста в Осоговска планина по пътя за Р Македония. Надявам се, че ситуацията ще бъде овладяна – дъждът спира, но водата в реката се увеличава като приток”, обясни Паунов. По думите му всички аварийно-спасителни екипи са на място. От кметовете още вчера са предприети необходимите мерки – почистване на коритата на реките, предупредени са хората от населеното място. „И фирмите са тук и са готови да започнат с насипни дейности”, каза още Петър Паунов.", "date": "2017.12.02", "title": "Кметът на Кюстендил: Бедствено е положението в село Гърляно"}
{"url": "https://www.24chasa.bg/novini/article/6586876", "text": "Активността на вулкана Агунг на остров Бали все още е значителна, въпреки че няма голямо изригване. Това заявиха индонезийските власти, цитирани от ДПА. \"Това е продължително изригване\", каза ръководителят на Индонезийския център за вулканология Касбани. \"В резултат степента на тревога остава четвърта (най-високата).\" Говорител на индонезийската национална агенция за реакция при бедствия и аварии заяви, че емисиите на кратера тази сутрин не са могли да се видят поради обвилата го облачна пелена, предаде БТА.  В понеделник индонезийските власти повишиха степента на тревога до най-високата възможна и наредиха евакуацията на близо 100 000 души, след като в края на миналата седмица вулканът започна да изхвърля пепел. Над 55 000 души са потърсили убежище във временни центрове за настаняване, заявиха властите. Касбани заяви, че количеството лава в кратера на вулкана се оценява на 20 милиона куб. м или една трета от целия обем на кратера. По думите му се предполага, че температурата на лавата е между 900 и 1200 градуса. За последно високият 3301 м Агунг изригва за някъде около година от 1963 до 1964 г., при което загиват 1200 души. Индонезия се намира в така наречения Тихоокеански огнен пръстен, район, известен със сеизмична активност и вулканични изригвания", "date": "2017.12.02", "title": "Вулканичната дейност на остров Бали все още е значителна"}
{"url": "https://www.24chasa.bg/novini/article/6586882", "text": "Отстранена е аварията с парното. Котелът работи и температурата е постигната само в централата. Според уверенията на директора - инж. Спасов, до няколко часа ще работи парното в целия град и ще бъде възстановено подаването на топла вода в града. Това каза кметът на Перник Вяра Церовска пред Нова телевизия.  \"Канализацията в целия град е стара. Ние сме направили проекта и се надяваме водният цикъл да започне да се изпълнява още през 2018 г.\" заяви кметът. \"Вчера направихме инспекция на яз. \"Студена\". Мога да уверя, че тази сутрин язовирите, които са общинска собственост - яз. \"Мещица\", яз, \"Расник\" и яз. \"Ярджаловци\" не създават опасности и няма опасност от преливане.  Същото се отнася и за яз. \"Студена\", при който далеч не е достигнат възможният обем вода\", каза още Вяра Церовска. Емил Костадинов, кмет на кв. \"Изток\" в Перник, който е най-засегнат от проливните дъждове, заяви, че проблемите са основно по улиците. \"Голяма част от мазетата на блоковете и на къщите са наводнени, тъй като е много стара канализацията\", каза Костадинов. Той отбеляза, че проблеми е имало и с едно училище в квартала, но водата е изпомпана и за понеделник всичко ще бъде нормално", "date": "2017.12.02", "title": "До няколко часа ще работи парното в Перник"}
{"url": "https://www.24chasa.bg/novini/article/6586889", "text": "В Дясното крило на Белия Дом се развъждат мишки и хлебарки. Това се разбира от работни доклади за поддръжката на дома на американските президенти, придобити от вашингтонгското регионално поделение на американската телевизия NBC News, която публикува текста им на своята страница в интернет.  През 2017 година, служители в Белия Дом са подали стотици искания за ремонти и изпращане на оборудване за борба с вредителите към администраторите на сградния фонд на американските обществени здания, отговорни за задоволяването на потребностите и поддръжката на Западното и Източното крило на Белия Дом. Работници по поддръжката са докладвали неколкократно през последните две години, че мишки са инфилтрирали Ситуационната зала и помещение за хранене, предаде БТА.   Освен това от рапортите се разбира за четири случая на развъждане на хлебарки в зелената площ около Белия Дом, както и за проникване на мравки в кабинета на Началника на канцеларията на Белия Дом. От документите се разбира също, че има постъпило искане за спешна смяна на тоалетната чиния в Овалния кабинет", "date": "2017.12.02", "title": "Доклади: В Белия Дом се разхождат мишки и хлебарки"}
{"url": "https://www.24chasa.bg/novini/article/6586794", "text": "Международните рейтингови агенции S&P Global Ratings („Стандард&Пуърс“) и повишиха кредитния рейтинг на България, съобщиха от Министерството на финансите. Повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията. Според S&P Global Ratings рисковете, свързани със съществена и внезапна промяна във финансовите потоци, идващи от чужбина, и в частност преките чуждестранни инвестиции, са намалели значително. Публичните финанси също са оценени като стабилни и защитаващи валутния режим. Стабилната перспектива показва наличието на баланс в рисковете, свързани с оценяването на кредитния рейтинг. Очакванията за растежа на икономиката са подобрени, а фискалната политика е оценена като консервативна. Сред факторите, които биха довели до повишаване на кредитния рейтинг на България в следващите 24 месеца, от S&P Global Ratings включват ускоряване на икономическия растеж, продължаващо намаляване на необслужваните кредити, повишаване на фискалните буфери, както и при присъединяване на лева във Валутен механизъм II (ВМ II), което би засилило доверието в паричната политика. Рейтинговата агенция би предприела негативни действия по рейтинга при наличие на натиск върху платежния баланс на страната, по-ниски очаквания за икономическия растеж и влошаване на публичните финанси. Пълното съдържание на прессъобщението на S&P Global Ratings можете да видите  .   Международната рейтингова агенция „Fitch“ повиши дългосрочния кредитен рейтинг на България в чуждестранна и местна валута на 'BBB' от 'BBB-'. Перспективата и на двата показателя е стабилна. Повишеният рейтинг отразява подобренaта оценка на България по отношение на външните финанси, като представянето на страната надхвърля средното по стандартите за категорията 'BBB'. От „Fitch” отбелязват, че през 2016 г. България е нетен външен кредитор (8.6% от БВП) и се очаква позицията да продължи да се подобрява. Излишъкът по текущата сметка е оценен на 3.4% от БВП, средно за периода 2017-2019 г., подкрепен от повишаването на конкурентоспосбността и диверсификацията на износа. Вторият фактор с висок принос към оценката на рейтинговата агенция е свързан със засилването на външните буфери на страната. Външните резерви представляват 49.7% от БВП, а коефициентът на външна ликвидност е оценен на 215% към края на 2016 г., които осигуряват адекватно покритие за поддържане на режима на валутен борд. От „Fitch\" оценяват, че основните фактори, които индивидуално или колективно биха могли да допринесат за повишаване на рейтинга на страната, са нарастването на потенциала за растеж на икономиката в средносрочен хоризонт и ускоряването на нейната конвергенция спрямо нивата на доходите от държавите с по-висок рейтинг. Факторите, които биха повлияли в негативна посока, включват наличието на външни дисбаланси, като например задълбочаване на дефицита по текущата сметка и влошаване на конкурентоспособността. Според анализаторите риск в областта на публичните финанси би представлявало наличието на висок бюджетен дефицит, който ще влоши очакванията за развитието на дълга, както и наличието на съществени задължения по линия предприятията, които са държавна собственост. Пълното съдържание на прессъобщението можете да видите  .   ", "date": "2017.12.02", "title": "Кредитният рейтинг нагоре"}
{"url": "https://www.24chasa.bg/novini/article/6586897", "text": "Пиколо на брюкселското летище „Шарлероа“, който също е бил представител на профсъюза, е арестуван преди дни заради това, че е отправял заплахи срещу силите за сигурност на Белгия от профила си в социалната мрежа „Фейсбук“.  По време на разследването, довело до ареста му, се разкрива, че той е упражнявал натиск върху членове на екипа да наемат единствено работници от Северна Африка, пише Brussels Times. Заподозреният е привлякъл вниманието на властите, публикувайки заплахи във „Фейсбук“.  Според източник, близък до разследването, той е казал, че „иска да застреля полицай с „Калашник“. Разследването е стартирано незабавно. Полицията е провела разследване на „Шарлероа“, което разкрива , че заподозреният е упражнявал натиск върху своите колеги да помагат при назначаването на работа на хора от северноафрикански произход. Според запознати източници е възможно в следващите дни да се извършат и други арести. Управлението на летището ще свика извънредно събрание.", "date": "2017.12.02", "title": "Арестуваха служител на белгийското летище заради терористични заплахи във фейсбук"}
{"url": "https://www.24chasa.bg/novini/article/6586911", "text": "Нямаме загинали, пострадали или бедстващи хора във връзка с обстановката, предизвикана от обилните валежи. Това каза директорът на Главна дирекция \"Пожарна безопасност и защита на населението\" гл. комисар Николай Николов по време на брифинг във връзка с продължителните валежи от дъжд, предаде репортер на Агенция \"Фокус\".  \"Доста напрегната ситуация - стотици пожарникари, спасители, доброволци, служители на местната администрация продължиха своите усилия по защита на населените места, заяви гл. комисар Николов. \"Обилните валежи, съчетани със силния южен вятър доведоха до изключително сериозно повишаване на нивото на реките в България.  143 са сигналите, които са получени в Главната дирекция и съответно отработени\", отбеляза той. \"Имаме изведени две семейства и една жена. Настанени са на безопасни места, при свои близки и роднини\", добави той.", "date": "2017.12.02", "title": "Гл. комисар Николов: Няма загинали, пострадали или бедстващи хора"}
{"url": "https://www.24chasa.bg/novini/article/6586918", "text": "В рамките на Съвета на ПЕС, който се провежда в Лисабон, председателят на БСП Корнелия Нинова се срещна с Корина Крецу, комисар по регионална политика. Двете обсъдиха предстоящото българско председателство на Съвета на ЕС и приетата от Конгреса на БСП визия за бъдещето на ЕС. Сред основните приоритети в нея е запазването на Кохезионната политика след 2020 като инструмент за намаляване на икономическите, социалните и регионалните неравенства между държавите - членки на ЕС. Корнелия Нинова информира комисаря по регионална политика за водещата роля на БСП при изработването и приемането на позицията на Народното събрание по приоритетите, залегнали в Националната програма на българското председателство.", "date": "2017.12.02", "title": "Нинова и еврокомисар Крецу обсъдиха намаляването на регионалните неравенства в ЕС"}
{"url": "https://www.24chasa.bg/novini/article/6586967", "text": "Стеснено за движение е пътното платно на бул.\"Европа\" поради разлив, съобщава пресцентърът на Столичната община. Екипи на дирекция \"Аварийна помощ и превенция\" са на място за отводняване. Поради обилните валежи, стичане на води от прилежащите територии на част от пътното платно се образува разлив. Движението е затруднено в участъка на бул.\"Европа\" между магазин \"Айко\" и разклона за Банкя. Шофьорите да карат с намалена скорост. На място има екип на полицията.", "date": "2017.12.02", "title": "Стесниха столичния бул.\"Европа\" поради разлив"}
{"url": "https://www.24chasa.bg/novini/article/6586976", "text": "„Разбира се, пак щях да изгоня Корнелия Нинова. Щях да изгоня всеки един народен представител, който не спазва правилника за реда в народното събрание. Ролята на председателя е тази – да съблюдава правилника“. Това каза пред Би Ти Ви Димитър Главчев, който подаде оставка като шеф на парламента. Причината беше решението му да отстрани лидера на БСП от две заседания на парламента, след което лявата опозиция отказа да участва в пленарните заседания. „Какъв пример дават народните представители, които коват законите, ако не спазват правилника“, попита още той. По думите му, всичко, което той е направил, в тази поредица от събития, би го направил по същия начин. Главчев е категоричен, че не се чувства похарчен от ГЕРБ и никога не е „натискан” от премиера Бойко Борисов за оставката. „Ние говорихме с премиера като председател на партия. Държа точно да се отрази. Още в самото събиране на председателския съвет Борисов каза, че е дошъл като лидер на партия. Той се обърна към лидера на БСП – госпожа Нинова, и каза дали може да се излезе от ситуацията по някакъв друг начин, а не председателят на НС да подава оставка. Нинова категорично заяви „не“. Надявам се тя да го потвърди. Макар, че Нинова има различни действия, когато е пред камера, и когато не е пред камера“, каза Главчев. „Нито за момент не съм се чувствал жертва. Оставката е личен акт. Всеки човек сам решава как трябва да постъпва. Оставката е дълбоко личен акт. Не се чувствам похарчен от ГЕРБ“, продължи той. Главчев разказа, че се е отказал да напуска парламента, каквато беше първата му реакция след скандала, защото му се обадили много избиратели.. „Не може да ни предадеш“, настоявали хората. Главчев отхвърли тезата, че е превърнал парламента в мокър печат на министър Горанов. Така той коментира и решението на БСП да бъде даден на Конституционния съд във връзка с приемането на бюджета. „Няма проблем БСП да дадат бюджета на конституционен съд“, увери той . „Не знам как ще я караме с БСП и те как ще я карат с нас. Въпросът е държавата да върви напред. Никой не може да оспори това, което се случва. В следващия бюджет има 2 милиарда повече за разходи. Правим така, че държавата да върви напред“, убеден е Главчев. По думите му, БСП искат предсрочни избори, защото не им харесват резултатите, но гражданите постоянно му казват, че не искат избори, а искат да бъдат оставени да поработят да им се оправи живота. Що се отнася до евентуална коалиция с БСП, бившият шеф на парламента каза, че приема сентенцията „в политиката никога не казвай никога“, но към момента това е невъзможно. Затова на конгреса на ГЕРБ миналата седмица това е записано в декларация.", "date": "2017.12.02", "title": "Димитър Главчев: Пак бих изгонил Нинова и всеки, който не спазва правилника"}
{"url": "https://www.24chasa.bg/novini/article/6586913", "text": "50-годишен турски тираджия е задържан за 24 ч. от полицията във Велико Търново след тежка верижна катастрофа с един загинал и един тежко ранен на главния път Русе - Велико Търново.  Мелето стана около 15 ч. в петък между селата Раданово и Петко Каравелово край Полски Тръмбеш. Ударили се турски товарен автомобил \"Мерцедес Аксор\", УАЗ-ка и два леки автомобила - \"Фиат Брава\" и \"Ситроен Ксара Пикасо\".  От сблъсъка смачкан до неузнаваемост е руският автомобил. В него е загинал един мъж, а друг е пострадал. Раненият е настанен в тежко състояние във великотърновската болница.  Причините за верижната катастрофа се разследват.", "date": "2017.12.02", "title": "Турски тираджия е в ареста за верижно \nмеле с един загинал край Полски Тръмбеш"}
{"url": "https://www.24chasa.bg/novini/article/6586983", "text": "Майките на двама българи, излежаващи присъди във Виетнам, твърдят, че синовете им са измъчвани, бити и болни, оставени без лекарска помощ, че институциите нехаят, съобщава  Надя е майка на Юлиян, който излежава 7-годишна присъда във Виетнам за източване на сметки и клониране на банкови карти. Вяра споделя същата съдба. Синът й Колин е осъден на 5 години за съучастничество. През 2014 г. Юлиян е без пари и без работа. Майка му се разболява и това го принуждава да замине за Виетнам. Не казва на никого. Обещават му бързи и лесни пари. Две години по-късно Колин отива на екскурзия във Виетнам. Обещават му работа като шофьор на негов приятел. Но така и не се връща. Близките му разбират от медиите, че Колин е арестуван. През 2017 г. българите-затворници се разболяват. Семействата им твърдят, че никой не ги лекува. Преди броени дни сестрата на Колин и майката на Юлиян се връщат от Виетнам. Разказват, че момчетата са мъчени, бити и болни. Близките на затворниците обвиняват институциите, че са глухи за молбите им. За NOVA от Външно министерство обясниха, че български дипломат в град Хошимин регулярно посещава българите в затвора. За последно това се е случило на 17 ноември. Задействана е и процедура по трансфер за доизлежаване на присъдите в България. Отказаха да ни кажа какво е здравословното им състояние, защото информацията представлява лични данни.", "date": "2017.12.02", "title": "Близки на българи от виетнамски затвор: Измъчват децата ни, болни са, не ги лекуват"}
{"url": "https://www.24chasa.bg/novini/article/6586984", "text": "Никога атмосферата в политиката не е била толкова остра. Коефициента на полезно действие на парламента е твърде нисък. Може би като заместител на отсъствието на капацитет, се използва скандала”, каза Георги Първанов, президент на България в периода 2002-20012 г. По думите му депутатите играят помежду си. „Нищо друго не се случва”, каза той. „В българската политика се наложи мнението, че колкото си по-гръмогласен, толкова по-добре ще те чуе електората. А всъщност хората искат да им се решават проблемите”, заяви Първанов по  . Той коментира и бюджета на НЗОК, според който пари за нови иновативни лекарства през следващата година няма да има. Според него президентът не бива да връща данъчни закони. „За първи път обаче се замислих дали не бих направил частично вето. Това е знакът на солидарност, в който българската държава дължи на хората”, заяви той. Държавният глава коментира и проектът за втора атомна централа. „Без тези реактори в „Козлодуй”, които имат експлоатационен срок, без топлоцентралите, ние оставаме на тъмно. Ако приемем, че \"таванът\" за инвестиране е 10,5 милиарда, няма да се дават много пари допълнително”, каза той. По думите му ядрената енергетика си остава най-перспективната. „Неслучайно по света се строи и то с активно държавно участие. Това означава евтина и гарантирана енергия. Тези, които са против, какво предлагат насреща? С какво ще запълним дупката, която се отваря?”, попита той. Първанов даде мнението си и за инцидента, който се случи с правителствения самолет на път за Дубай. Според него отклоняването на правителствения полет е станало по технически причини.", "date": "2017.12.02", "title": "Първанов: Никога атмосферата в политиката не е била толкова остра (видео)"}
{"url": "https://www.24chasa.bg/novini/article/6586986", "text": "След приключването на пленарните и двустранни срещи по инициативата Адриатическа харта вчера, 1 декември, в Охрид се проведе тристранна среща във формат министри на отбраната на България, Албания и Република Македония. В срещата участваха министрите на отбраната на България и на Македония Красимир Каракачанов и Радмила Шекеринска и заместник-министърът на отбраната на Албания Петро Кочи. ?Поради проливните дъждове в Албания, министърът на отбраната госпожа Олта Джачка е взела решение да бъде представена в тристранната среща от своя заместник, тъй като се е наложило да се завърне в Тирана, за да ръководи действията по оказването на помощ на населението и ликвидирането на последствията в усложнената метеорологична обстановка. При разговорите по време на тристранната среща в Охрид се постигна съгласие за конкретни действия, свързани с планиране и провеждане на съвместни тренировки и учения на Силите за специални операции, както и на структурите, отговорни за действия при извънредни ситуации. Участниците в срещата изразиха своето общо становище, че с тези разговори трите страни поставят началото на важен политически процес за общи инициативи в областта на отбраната, създаващи условия за изграждане на обща платформа за сигурност в тази част на Балканите, покриваща се с проекта за изграждане на коридор №8.", "date": "2017.12.02", "title": "България, Албания и Македония започват изграждане на обща платформа за сигурност"}
{"url": "https://www.24chasa.bg/novini/article/6587002", "text": "Данните от предварителна аутопсия показват, че осъденият за военни престъпления от трибунала в Хага генерал от силите на босненските хървати Слободан Праляк е починал от отравяне с цианкалий, заяви холандската прокуратура, цитирана от Ройтерс и БТА. Веднага след като в сряда беше признат за виновен и му беше съобщена присъдата от 20 години затвор, Праляк заяви, че е погълнал отрова в съдебната зала и малко по-късно почина. Прокуратурата разпространи изявление, в което посочва, че според токсикологична експертиза \"в кръвта на Праляк имало концентрация на цианкалий. Това причинило сърдечна недостатъчност, което се извежда като най-вероятната причина за смъртта му\". Тялото на Праляк ще остане на разположение на трибунала в Хага до края на разследването на смъртта му, заяви пред журналисти прессекретарят на трибунала Ненад Голчевски, цитиран от хърватската телевизия. Голчевски потвърди, че смъртта на Праляк не е настъпила в съдебната зала, предаде ТАСС.", "date": "2017.12.02", "title": "Праляк е изпил цианкалий в трибунала в Хага"}
{"url": "https://www.24chasa.bg/novini/article/6587044", "text": "Слабо земетресение с магнитуд 2,5 е регистрирано днес близо до севернокорейския полигон за ядрени опити, съобщи Франс прес, като се позова на метеорологичната агенция на Южна Корея. Агенцията уточни, че това е четвъртият подобен трус след последния ядрен опит на Пхенян на 3 септември. Трусът, на 2,7 км от полигона, се дължи на естествени причини, но вероятно е последица от 6-ия ядрен опит - най-мощният, извършен досега от Северна Корея. Тогава бе регистрирано предизвикано от него земетресение с магнитуд 6,3 на полигона, предаде БТА.  Ядреният полигон може да е засегнат от \"синдрома на уморената планина\" след последния ядрен опит, посочва сайтът \"38 Север\" (38 North). \"Синдром на уморената планина\" се наблюдава там, където геоложката структура е нарушена от подземни ядрени експлозии, добавя АФП.", "date": "2017.12.02", "title": "Земетресение близо до севернокорейския ядрен полигон"}
{"url": "https://www.24chasa.bg/novini/article/6587079", "text": "Наводнени са дворове и къщи в радомирските села Негованци, Беланица, Кленовик и Извор, съобщи областният управител на Перник Ирена Соколова. Евакуирани са 4 семейства и 30 селскостопански животни. На места в по-ниските райони при къщите водата достига до 1 метър от нивото на дворното пространство. На място са кметът на общината Пламен Алексиев и екипите по отводняване, предаде БТА.  Ирена Соколова е в постоянна връзка с Националния щаб и главен комисар Николай Николов и също наблюдават ситуацията в Радомир. По подадени данни от областния и общинските дежурни по сигурност, има регистрирани сигнали за извънредни ситуации на територията на общините Перник и Радомир. Останалите общини в региона са подали информация, че няма излизане на вода от речните корита. В община Перник има подадени сигнали за завиряване и невъзможност за оттичане на водата на ул. \"Рашо Димитров\". Екип на пожарната ще отводни района, след което ще бъдат почистени шахтите, за да се осигури нормалното им функциониране. Завиряване от стичащите се води на ул. \"Софийско шосе\" има в района около Централната автогара на Перник. В квартал \"Бела вода\" е регистрирано излизане на река Струма от речното корито поради което са залети земеделски земи. На място веднага е изпратена техника, която да осигури дренирането на терена. Частичен разлив на реката и наводнени дворове има и в село Големо Бучино. На територията на общината няма данни за пострадали хора.", "date": "2017.12.02", "title": "Четири семейства са евакуирани заради наводненията в община Радомир"}
{"url": "https://www.24chasa.bg/novini/article/6587081", "text": "Най-големи количества дъжд имахме в районите „Витоша“, „Овча купел“, „Люлин“, „Връбница“, „Надежда“. Навсякъде имахме различни сигнали. Най-критична е ситуацията на яз. „Суходол“. Това каза кметът на София Йорданка Фандъкова, която провери обстановката при изградената дига на река Стубела в местност \"Смърдана\", предаде репортер на Агенция „Фокус“.  „С изпълнителния директор на „Напоителни системи“ бяхме през цялата нощ на място. Изпуска се контролирано язовира в момента и затова се следи цялото течение на реката на територията на всички райони“, обясни Фандъкова. Кметът на район „Люлин“ Милко Младенов уточни, че всяка година с кмета на район „Красна поляна“ превантивно чистят коритото на река Стубела. „Преди 10 години дори са наводнявани дворовете. След като се оттече водата, отново ще почистим коритото. Работим по проектиране на мостово съоръжение“, заяви той.  Фандъкова допълни, че в момента се изготвя регулацията, за да може да се проектира, но така или иначе превантивно снощи е говорила с хората, които живеят в една от къщите. „Те потвърдиха, че кметовете чистят тук. Това е една много мъничка рекичка в нормално състояние, но в ситуация като днешната нивото се вдига. По думите ѝ въпросът не е финансов, а по-скоро в регулацията. Работи се много активно по всички рискови участъци“, каза още Йорданка Фандъкова.", "date": "2017.12.02", "title": "Фандъкова: Язовир „Суходол“ се изпуска контролирано"}
{"url": "https://www.24chasa.bg/novini/article/6587172", "text": "Селски кмет бил задържан тази нощ във Враца, след като бил спипан от катаджиите седнал зад волана пиян на личния си автомобил „Ауди”. 47-годишният кмет на с. Веслец Генади Христов бил изпробван с дрегер, който отчел 1.67 промила алкохол в издишания от него въздух. Униформените веднага му съставили акт, свалили номерата на колата и пратили селския управник да изтрезнява в ареста на районното управление.", "date": "2017.12.02", "title": "Кмет от Врачанско карал пиян, отиде в ареста"}
{"url": "https://www.24chasa.bg/novini/article/6587115", "text": "Шофьорите да се движат с повишено внимание по път I-3 Русе – София при село Румянцево, от км 148 до км 149, поради наводняване на пътното платно. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.12.02", "title": "АПИ: Шофьорите да се движат с повишено внимание по път I-3 Русе – София"}
{"url": "https://www.24chasa.bg/novini/article/6587124", "text": " Двама служители на териториална дирекция на Националната агенция по приходите (НАП) в София от т.нар. оперативен контрол са задържани с подкуп. Това съобщи за Агенция „Фокус“ говорителят на главния прокурор Румяна Арнаудова.  „Във вчерашния ден под ръководството на Софийска градска прокуратура разследващи полицаи от ГД „Национална полиция“ са извършили процесуално-следствени действия по повод сигнал от собственик на автосервиз в София, че му се иска подкуп от инспектори от НАП, за да не му съставят акт за установяване на административно нарушение. Поискали са първоначално 7000 лв. и са получили във вчерашния ден 2000 лв.  Собственикът на автосервиза е подал сигнал в Софийска градска прокуратура и ГД „Национална полиция“ за това, че му се иска подкуп“, заяви Арнаудова и уточни, че веднага са били поискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица.  „По разпореждане на Софийска градска прокуратура е запечатано служебното им помещение, което се намира на ул. „Аксаков“ 1. Предстои Софийската градска прокуратура да поиска разрешение от Софийския градски съд за претърсване и на служебното помещение. Двете лица ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд“, каза още Румяна Арнаудова.", "date": "2017.12.02", "title": "Румяна Арнаудова: Двама служители на НАП са задържани с подкуп"}
{"url": "https://www.24chasa.bg/novini/article/6587175", "text": "Германската полиция издирва изпращача на подозрителния пакет, намерен вчера на коледния базар в Потсдам, югозападно от Берлин, близо година след джихадисткия атентат на подобен базар в столицата, предаде Франс прес, цитирана от БТА.  \"Разследваме интензивно във всички посоки\", заяви пред АФП говорителка на потсдамската полиция. Вчера местните власти съобщиха, че в пакета е намерен цилиндричен предмет с кабели, батерии и пирони, също и прах - изглежда барут, но не и взривател. Полицията не задържа никого като заподозрян. Базарът, евакуиран частично вчера, днес ще работи със засилено полицейско присъствие, посочи говорителката на полицията в заможния град - туристически център. Следователите се опитват да установят изпращача на пакета, доставен вчера в местна аптека край базара. Друг проблем е дали за мишена е бил избран самият коледен базар или аптеката. \"Възможни са и двата варианта\", посочи снощи вътрешният министър на провинция Бранденбург Карл-Хайнц Шрьотер. Преди около година на коледен базар в Берлин бе извършено нападение с камион, при което бяха убити 12 души и над 70 - ранени. Извършителят - тунизийски ислямист, избяга, но след няколко дни бе убит в Италия. Отговорността за терористичния акт бе поета от групировката \"Ислямска държава\", напомня АФП.", "date": "2017.12.02", "title": "Германската полиция издирва изпращача \nна устройството, открито в Потсдам"}
{"url": "https://www.24chasa.bg/novini/article/6587298", "text": "Има още дълго време да се коментират тези процеси, но добрата новина е, че и светът оценява, че това, което се случва в българската икономика и финансова система е положително. Това дава основание да се счита, че България е добро място за инвестиции, затова и Standard & Poor's оцени България с инвестиционен кредитен рейтинг. Това каза на извънреден брифинг в Министерския съвет министърът на финансите Владислав Горанов, предаде репортер на Агенция „Фокус“.  „По инициатива на министър-председателя се проведе работно съвещание в Министерския съвет с участието на министъра на вътрешните работи, финансовия министър, министъра на здравеопазването и представители на силовите служби, в това число ДАНС. Обсъдихме няколко въпроса, свързани с проблемите в здравеопазването, обстановката в страната в резултат на обилните валежи от последните 24 часа и използвах възможността да докладвам на министър- председателя добрите новини, които съобщиха рейтинговите агенции в петък късно вечерта, след затварянето на финансовите пазари.  Благодарение на общите усилия на правителството и на резултатите, които българската икономика реализира от последните години, вече една от най-големите кредитни агенции - Standard & Poor's повиши кредитния рейтинг на страната и той вече е в инвестиционната скала“, заяви финансовият министър.  „Това, за обикновения човек, означава повишено доверие на международните инвеститори в страната. Означава потенциал за поддържане на ниски лихвени равнища както за бизнеса, така и за домакинствата, а и като цяло атестация за процесите, които протичат в страната“, допълни още той. По думите на Горанов малко след агенция Standard & Poor's и Fitch Ratings е увеличила кредитния рейтинг на страната, което означава, че оценяват перспективите пред нас като положителни.", "date": "2017.12.02", "title": "Горанов: България е добро място за инвестиции"}
{"url": "https://www.24chasa.bg/novini/article/6587315", "text": "54-годишният Стефан Каракостов - Тефата, обвинен за дрога, бе пуснат под домашен арест с решение на окръжния съд в Благоевград, произнесено късно снощи. Той бе арестуван преди три дни при спец операци на сектор \"Противодействие на криминалната престъпност\" в ОДМВР-Благоевград и РУ-Петрич. Тогава на ГКПП Кулата бил спрян за провера \"Фолксваген Туарег\", управляван от Николай Енчев, на 38 г. от Казанлък. В тайник криминалистите открили 4 пакета 2,018 кг хероин. Засечен бил и втори автомобил Ц \"Ауди\", шофиран от 48-годишния Атанас Димитров, също от Казанлък, който е обвинен, че е предал дрогата за трафик в Гърция на Николай. От колата са иззети 2900 евро. По опиративна информация хероинът бил съхраняван в дома на Стефан Каракостов в с.Тополница и Борис Димитров от с. Скрът. От дома на Тефата са иззети 1,050 кг хероин, близо 600 грама канабис, 12 г амфетамин и 1,6 грама кокаин. На адреса са открити и над 55 000 евро и 3500 лева, както и 1,5 кг нарязан тютюн и 400 литра алкохол. От жилището на Борис са иззети 8000 евро. Той е пуснат под парична гаранция. Двамата казанлъчани и Тефаната обаче се явиха пред съда, защото прокуратурата поиска задържане под стража. Оказа се, че Тефата е с множество заболявания. Той дойде с една чанта с лекарства и друга с кислороден апарат. Имал 3 стента, хипертония, сънна апнея, получавал задушавания и се нуждаел от апарата. Видимо бе в лошо състояние и съдът му позволи да седне в залата. Адвокатът му бе каегоричен, че в килията не може да ползва кислородния апарат, кото работи с 220 волта ток и няма лекар, който би гарнтирал живота и здравето му в ареста. Съпругата на другия задържан Николай Енчев пък през сълзи разказа, че не работи, защото страда от паническо разстройство. \"Ходя на психолог и пия хапчета. От 20 г. живеем заедно и няма кой да ми помага. Ако не е той, няма кой да се грижи за децата\", разплака се в залата Николина. Според прокуратурата тримата са развивали целенасочена и продължителна дейност за разпространение на наркотици, и трябва да останат в ареста, заото били с богати криминалистични регистрации. От адвокатите им обаче стана ясно, че осъждан е само Атанас Димитров за шофиране в пияно състояние. Защитникът на Николай Енчев заяви, че той не знаел каква стока превозва. Тефата пък не познавал двамата мъже от Казанлък, а дрогата била открита в двор, който не е само негов. Окръжният съд реши да остави двамата от Казанлък зад решетките, а Тефата от Тополница бе освободен под домашен арест, заради здравословното му състояние.", "date": "2017.12.02", "title": "Пуснаха вкъщи Тефата, обвинен за дрога, не можел без кислороден апарат"}
{"url": "https://www.24chasa.bg/novini/article/6587312", "text": "Държавният глава Румен Радев ще бъде от 4 до 6 декември на работно посещение във Френската република по покана на президента Еманюел Макрон. Това съобщиха от прессекретариата на държавния глава. Визитата е продължение на диалога на най-високо равнище между България и Франция след срещата на двамата президенти в двореца Евксиноград през август т.г.  На 4 декември Румен Радев и Еманюел Макрон ще проведат среща в Елисейския дворец, във фокуса на която се очаква да бъдат двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз.  Президентът Радев ще посети Европейската космическа агенция и ще разговаря с нейния директор Йохан Вьорнер, след което ще се срещне с представители на българската общност във френската столица. На 5 декември държавният глава ще проведе работна среща в сградата на българското посолство с представители на френския бизнес и ще представи възможностите за инвестиции в България.  В Париж Румен Радев ще проведе срещи с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия. На 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.02", "title": "Румен Радев ще бъде на посещение във Франция по покана на Еманюел Макрон"}
{"url": "https://www.24chasa.bg/novini/article/6587320", "text": "„Правителството не се отказва от това, което прави, за да дисциплинира системата на здравеопазването, включително и работата на Министерството на вътрешните работи и специализираните му служби”, каза на извънреден брифинг в Министерския съвет министърът на вътрешните работи Валентин Радев, предава Фокус. Председателят на ДАНС също е бил на срещата с премиера. Радев добави, че малко по-късно МВР ще даде брифинг заедно с прокуратурата за това какво са направили. „Считаме, че вчерашният и днешният ден има реакция по темата, благодарение на това, което беше направено и операцията, която завърши и други, които са в ход. Непреклонни сме и тази работа по прекрачването на закона от участници в процеса на здравеопазването няма да я прекратим “, категоричен е вътрешният министър. От думите му стана ясно, че операцията е свързана с кражби в системата на здравеопазването.", "date": "2017.12.02", "title": "Валентин Радев: Ще дисциплинираме системата на здравеопазването"}
{"url": "https://www.24chasa.bg/novini/article/6587361", "text": "Индийски пътник в автобус, който си събул обувките и чорапите и от тях се понесла непоносима миризма, бил арестуван от властите, пише в. \"Хиндустан таймс\", цитиран от БТА. Двадесет и седем годишният Пракаш Кумар пътувал от Дарамсала за столицата Делхи и за да му е по-хладно си заголил стъпалата. Но разнеслото се зловоние се оказало толкова силно, че останалите пътници помолили младежа да си прибере миризливите чорапи в ръчния багаж или да ги изхвърли през прозореца на возилото. Кумар отказал да се подчини на колектива и последвал лют скандал. Тогава пътниците помолили шофьора на автобуса да се отбие в първото полицейско управление в северния индийски щат Химачал Прадеш. Кумар бил задържан за нарушаване на обществения ред. Полицейски източници впоследствие съобщиха, че Кумар продължил със скандалите и в полицията. Впоследствие той бил освободен под гаранция.", "date": "2017.12.02", "title": "Арестуваха пътник в автобус в Индия, краката му миришели"}
{"url": "https://www.24chasa.bg/novini/article/6587370", "text": "Четвърти месец наблюдаваме случващото се в сектор „Здравеопазване“. Това каза на извънреден брифинг след извънредната среща заради злоупотребите в болниците министърът на вътрешните работи Валентин Радев, предава „Фокус“. „Работата на МВР, ДАНС и прокуратурата е постоянна и засилена през третото правителство на Бойко Борисов. Основният мотив за нашата активност е, че в сектора се дават значителни средства без значително подобряване на услугите“, заяви Валентин Радев. Тепърва ще се чува какво става в сектор „Здравеопазване“. Това, че сме решени да помогнем на себе си и на нашите съграждани е безспорно. Такива операции има няколко. Тепърва ще се чува какво става в този сектор. Много пари, а ефектът е същият. Работата ни е да сведем до минимални граници тези лоши практики. Имаме нужда и от всички медицински работници да застанат на наша страна и да ни помогнат. Тук има много специфична материя, коментира Радев и уточни, че става въпрос за границите между живота и смъртта. „Битката ще бъде жестока“, подчерта той.", "date": "2017.12.02", "title": "Министър Радев: За здравеопазването се дават много средства, а няма подобряване на услугите"}
{"url": "https://www.24chasa.bg/novini/article/6587376", "text": "МВР и прокуратурата разбиха престъпна група за реекспорт на лекарства от България за страни от ЕС, съобщиха на брифинг представители на няколко институции. Над 60 адреса са претърсени в 4 града, както и склад за лекарства, сред които животоспасяващи и животоподдържащи, подготвени за износ. Престъпната група е от 7 души. 20 са разпитани в сградата на ГДБОП в петък. Сред тях има и медицински лица, които са изписвали лекарства, които след това са подготвяни за реекспорт. Аферата е за стотици милиони, става ясно от думите на здравния министър, министъра на вътрешните работи и говорителя на главния прокурор Румяна Арнаудова. Сред проверяваните адреси има и аптеки. Шефът на ГДБОП Ивайло Спиридонов отказа да коментира дали сред тях има такива на депутата и лидер на \"Воля\" Веселин Марешки. Разследването продължава.", "date": "2017.12.02", "title": "Схема за реекспорт на лекарства разбита"}
