{"url": "https://www.24chasa.bg/novini/article/7745992", "text": "Малко повече от година просъществува в. \"К\" - наследникът на в. \"Култура\". Той спира да излиза от 1 януари 2020 г.  Последният брой на в. \"Култура\" излезе на 27 юли 2018 г., след което част от екипа му започна да списва в. \"К\" от октомври същата година. Оформлението му напомня старата \"Култура\".", "date": "2019.11.04", "title": "В. \"К\" - наследникът на в. \"Култура\", спира да излиза от 1 януари 2020 г."}
{"url": "https://www.24chasa.bg/novini/article/7746090", "text": "Великобритания понижи днес националното ниво на заплаха от терористични атаки от \"сериозно\" на \"значително\", заяви британският вътрешен министър Прити Пател, цитирана от Ройтерс, предаде БТА. \"Въпреки промяната на нивото на заплаха тероризмът остава един от най-преките и непосредствени рискове за нашата национална сигурност\", каза Пател в изявление. \"Значителното\" ниво на заплаха продължава да обозначава високо ниво на опасност, като терористична атака може да бъде извършена изневиделица, каза вътрешният министър.", "date": "2019.11.04", "title": "Великобритания понижи нивото на заплаха от терористични\nатаки на \"значително\""}
{"url": "https://www.24chasa.bg/novini/article/7746083", "text": "Правителството на Национално-либералната партия (НЛП), оглавявано от номинирания за премиер Лудовик Орбан, получи вот на доверие в румънския парламент, съобщава Аджерпрес. От общо 465 парламентаристи за правителството на либералите гласуваха 240 души при необходими най-малко 233 гласа, уточни сенатор Силвия Диника. Броят на отрицателните гласове е нула. \"Благодаря ви и имайте доверие в нас\", заяви Орбан, след като беше обявен резултатът, цитиран от БТА. Предстои членовете на правителството да положат клетва за встъпване в длъжност пред президента Клаус Йоханис. Церемонията ще се състои в президентския дворец Котрочени по-късно тази вечер. Сайтът Зиаре отбелязва, че в гласуването са участвали няколко парламентаристи от партия Про Румъния и един сенатор от Социалдемократическата партия (СДП), въпреки че лидерите на двете формации - Виктор Понта и Виорика Дънчила, заплашиха с изключване всеки, който подкрепи кабинета на либералите. \"Румъния вече има легитимно правителство, което получи вот на доверие в парламента, въпреки срамния бойкот от страна на две политически формации, безпрецедентен факт в румънската демокрация през последните 30 години\", изтъкна Орбан. Той благодари на партньорите на НЛП, но и на парламентаристите, които \"послушаха собствената си съвест и поставиха на първо място доброто на Румъния\". Днешното гласуване беше важно не само за Румъния, но и за Европейския съюз, отбелязва Ройтрес. Новата Европейска комисия трябваше да встъпи в длъжност на 1 ноември, но политическите борби в Румъния попречиха на страната да номинира подходящ комисар. Орбан заяви пред журналисти след парламентарния вот, че решението за номиниране на нов еврокомисар ще бъде взето възможно най-скоро, след като предложението бъде обсъдено с президента. Досегашното правителство на СДП, оглавявано от премиера Виорика Дънчила, беше свалено от власт с вот на недоверие на 10 октомври.", "date": "2019.11.04", "title": "Новото румънско правителство спечели вот на доверие в парламента"}
{"url": "https://www.24chasa.bg/novini/article/7746106", "text": "\"Външното ни министерство реагира правилно с протестната нота, какво значи, че Макрон не бил разбран правилно - искал да каже не \"банди\" а \"мрежи\". А беше ли разбран правилно, когато пакетът \"Мобилност\" ощети българските превозвачи. Така не може да се говори, президентът на Франция дължи извинение на българския народ. Говорим за европейски ценности, но когато ти трябва да ги проявиш - българите са втора ръка\". Това каза вицепремиер и министър на отбраната Красимир Каракачанов в предаването \"Лице в лице\" по Би Би Ти. \"Важна ми е подкрепата на Макрон в Европа, но по-важно е достойството на българите. Не може двойният стандарт на големите към малките да продължава\", добави той.  \"Крайно време е заради купения вот депутатите да спрат да си правят тънките сметки и да гласуват за задължителното гласуване, което ще го обезсмисли. Крайно време е и да се премахнат и номерата от бюлетините. Аз лично съм привърженик и на образователния ценз\", каза още Каракачанов.", "date": "2019.11.04", "title": "Каракачанов: Важна е подкрепата на Макрон, но по-важно е достойнството на българите"}
{"url": "https://www.24chasa.bg/novini/article/7746024", "text": "Окръжната прокуратура във Велико Търново внесе в съда обвинителен акт срещу двама мъже за извършено убийство на скитник. Обвинението срещу А.Х.и Д. Д. е за това, че за времето от 26.04.2019 г. до 30.04.2019 г., в гр. Горна Оряховица, в необитаема сграда на ул. „Отец Паисий Хилендарски”, в съучастие, умишлено умъртвили Д. Й. от гр. Левски, чрез нанасяне на множество удари с юмруци и ритници в областта на главата и тялото, с което му причинили несъвместима с живота открита черепно-мозъчна травма. Според прокуратурата убийството е извършено по особено мъчителен начин за убития и с особена жестокост, изразяваща се в причиняването на множество травми в областта на гръдния кош, корема и крайниците, при което последният е изпитвал мъчителна болка – престъпление по чл. 116, ал. 1, вр. чл.115, вр. чл. 20, ал. 1 и ал. 2, от НК. Обвиняемите били приятели и водели скитнически начин на живот, като обитавали изоставена сграда в Горна Оряховица, където от началото на 2019 г. живеел и пострадалият Д. Й. В началото на април обвиняемият А. Х. решил да вземе мобилния му телефон под предлог да го ползва и после да го заложи срещу пари. На 01.04.2019 г. поискал телефона от пострадалия. Веднага след като го взел, заедно с Д.Д. отишли до заложна къща и го заложили срещу 30 лв. С взетите пари двамата обвиняеми си купилии цигари и алкохол. В края на април 2019 г., пострадалият настойчиво си поискал за пореден път мобилния телефон от А. Х., който отговорил ядосано, че няма да го върне, защото го е заложил. В резултат на това между двамата избухнал скандал, в който се намесил и обвиняемият Д. Д. Ядосани, обвиняеми започнали да нанасят удари на пострадалия. Жестокият побой продължил докато Д. Й. спрял да дава признаци на живот. След това обвиняемите се измили и преоблекли, опитали се да заличат следите, като А.Х. взел и скрил част от личните вещи на убития, а Д. Д. изхвърлил личната му карта, за да не може да се разбере кой е убитият, след което двамата избягали. По искане на прокуратурата обвиняемите са с взети мерки за неотклонение задържане под стража. Предстои насрочване на делото за разглеждане от съда.", "date": "2019.11.04", "title": "Изправят на съд двама скитници, убили\nжестоко авер в Горна Оряховица"}
{"url": "https://www.24chasa.bg/novini/article/7744032", "text": "Яким Якимов получи 39 гласа на първия тур на местните избори и не успя да стане кмет на родното си село Манолово в община Павел баня. 42-годишният мъж бе едиственият в България кандидат за кмет, чийто живот по принуда минава в инвалидна количка. Въпреки скромния си резултат Яким е доволен. Не толкова, че и кандидатка на голяма партия от тяхното село взела само с 5 гласа повече от него, а защото най-после се открива шанс думата му да се чуе. Кметът на селото е предишният - Мурад Моллаахмед, той ще встъпи в петия си пореден мандат. Този път е обещал да изгради обществен съвет от по-будни съселяни, които да го съветват в управлението. Там Яким като кметството или пенсионерския клуб и читалището на хора като него в неравностойно положение. Разбира се, съселяните му имат и други проблеми - чистотата на Манолово, разбитите улици. “Бил съм и от двете страни и виждам, че хората сякаш още не са готови да приемат човек в моето положение за кмет, но съм се убедил, че в този живот се свиква с всичко, важното е да не се предаваш”, казва Якимов. Дори и когато се намират хора, които зад гърба му коментирали: “А бе този защо не си наляга парцалите? Къде е тръгнал да става кмет, по-добре да си гледа болестта.” Държи за него хората да знаят, че е безпартиен, макар да се определя като ляв по убеждения човек. Краката му отказват след тежка катастрофа на 6 юни 2005 г., тогава бил на 28 г. Преди нея бил съвсем здраво и нормално момче. Наследил от дядо си Яким, чието име носи, интереса към техниката. Завършил селскостопанския техникум в Мъглиж и оттогава останали уменията му да ремонтира двигатели. Хванал се на работа в строителството, увличал се по пчеларство, дори тъкмо карал курсове за ловец, когато станала белята. Случило се в деня след Празника на розата в Казанлък. Мъжът се връщал от работа в село Енина с колата на този, който го бил наел на строителен обект, монтирал гипсокартон. Седял на задната седалка. разказва Яким. Няма спомен за останалото, знае това, което му разказали после. Внезапно на пътя се появил възрастен моторист с балканче, шьофорът опитал да избегне удара в него, ударил рязко спирачките и колата се завъртяла на пътя и изхвърчала встрани.   Блъснала се в бетонна стена откъм неговата страна и паднала в канал с вода. Яким пострадал най-много - тежка травма на гръбначния стълб. после се натровила кръвта му. След месеци претърпял няколко операции и присаждане на стволови клетки в болници в София. Оттогава е в количка, но си е все същият любител на мощните мотори и продължава да членува активно в казанлъшкия мотоклуб “Черните рози”. Преди имал мотоциклет, който продал малко преди катастрофата с намерението да си купи по-мощен, но вече не може да управлява мотор. да се управлява само с ръце-. “Това, което другите правят с крака, аз трябва да върша само с ръце”, обяснява той. Затова не иска модерна електрическа количка, а ползва по-обикновена - за да се придвижва с помощта на ръцете и така да не атрофират мускулите му. Всеки ден прави и многобройни упражнения със същата цел. И май няма кой да го победи на канадска борба, толкова заякнали ръцете му. Бедата го принуждава да бъде по-изобретателен. “Ако например една чаша е на висок рафт в кухнята, а ти не можеш да се изправиш на крака, за да се протегнеш и да я вземеш, трябва да си измислиш приспособление - например тънка пръчка, с помощта на която да я свалиш”, дава пример той. Вече не брои годините, през които е в количка - отказал се след десетата. Максимата му е, че в живота се свиква с всичко, стига да го приемеш. Сигурен съм, че нещастието ме направи по-добър”, казва за себе си Яким. “Ако реша, сега мога да се кача в атевето и да изляза на разходка в гората. Или с колата си да стигна до София”, споделя Яким. Разочарован е обаче от това, че след катастрофата държавата му оставила само шофьорската книжка за любител - отнела му служебно правото да бъде професионален шофьор, за какъвто учил навремето в техникума. “Защо в Америка може човек в моето положение да кара тир, като до кабината го вдига специална платформа, а у нас да не може”, негодува той. И понякога се качва и в семейния трактор, с който разчистват селския си двор. След катастрофата, която изцяло променила живота му, Яким открил у себе си други таланти. Освен по техниката се увлича по рисуването. Напоследък рисува със спрейове, но го правел и с вино, и с пастели. Пътува по света чрез рисунките си - показва как е направил парламента в Будапеща, Забранения град в Пекин, центъра на Венеция. На фасадата в къщата си пък е изрисувал вертолет - спомен от времето, когато служил като войник в несъществуващия вече вертолетен полк в Стара Загора. Може да прави и татиуровки, както и сувенири от метал, като заварява отделните им елементи. Признава, че е макар че рядко сънува, той е в нея. Само веднъж сънувал, че е здрав както преди. И дори бягал насън. Но само веднъж. Яким разказва за себе си, докато стоим в колата му на автогарата в Казанлък. Той чака автобуса по обяд от Габрово, с който идва на гости приятелката му Христина. Двамата се познават от близо година и изглежда, че намеренията им за общо бъдеще са сериозни.", "date": "2019.11.04", "title": "Яким е в инвалидна количка - искаше да стане кмет  на родното Манолово, но не успя, доволен е обаче на спечелените 39 гласа"}
{"url": "https://www.24chasa.bg/novini/article/7746127", "text": "Трябва да покажем, че сме чули основното послание на хората. Успехите в миналото не са достатъчни. Те вдигат очакванията, хората искат повече работа, повече резултати, гражданската активност се увеличава., Местната власт трябва да работи с гражданите. Това каза пред bTV Елен Герджиков, избран за общински съветник от ГЕРБ.", "date": "2019.11.04", "title": "Елен Герджиков: Хората на Манолова използваха откровени лъжи"}
{"url": "https://www.24chasa.bg/novini/article/7746151", "text": "Иранският президент Хасан Рохани изпрати на саудитския крал Салман послание, посветено на сътрудничеството в областта на регионалната сигурност. Това заяви днес говорителят на иранското правителство Али Рабии, цитиран от ТАСС. \"Иранският президент изпрати писмо на краля на Саудитска Арабия, посветено на регионалната сигурност, мира и стабилността\", цитира думите му пресслужбата на иранското правителство. Рабии подчерта, че натискът от страна на САЩ не трябва да разделя съседите в региона. \"За постигане на мир ни е необходимо колективно сътрудничество\", отбеляза говорителят, цитиран от БТА. На 14 октомври иранският президент заяви, че Техеран е готов за преговори с всички регионални държави, включително със Саудитска Арабия. На 23 септември Рохани призова всички страни от Персийския залив да подкрепят инициативата на Иран за гарантиране на сигурността на мореплаването в региона. На 25 септември той представи проекта \"Ормузка мирна инициатива\" на сесията на Общото събрание на ООН. По думите на иранския президент коалицията ще бъде създадена на базата на принципите и задачите на ООН при условие на диалог, уважение на суверенитета на участващите страни, спазване на международното право, отказ от агресия и ненамеса във вътрешните работи на участващите страни.", "date": "2019.11.04", "title": "Иран: Натискът от САЩ не трябва да разделя съседите в региона"}
{"url": "https://www.24chasa.bg/novini/article/7746168", "text": "І. МЕТЕОРОЛОГИЧНА ОБСТАНОВКА: През нощта на места в планинските райони ще превали, но от запад облачността бързо ще се разкъсва и намалява и до сутринта над по-голямата част от страната ще се изясни. Вятърът ще е югозападен и ще отслабне. Минималните температури ще са от 5-6° на места в западните райони, до 15-16° по морския бряг. На 05.11.2019 г. ще е слънчево и ще остане топло за сезона. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони – до умерен. Максимални температури между 20° и 25°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението при км 42+380 в района на Ихтиман се осъществява с повишено внимание в двете посоки поради оборудване на електронна система за ползване на републиканската пътна мрежа. Срок до 05.11.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението при км 51+400 в района на Правец се осъществява с повишено внимание поетапно и в двете посоки поради оборудване на електронна система за ползване на републиканската пътна мрежа. Срок 05.11.2019 г. /от 09:00 до 18:00 часа/. Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка Микре – Абланица от км 38+000 до км 42+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. Движението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 07.11.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Движението в участъка Дряново – Габрово се осъществява в една лента поради реконструкция на кръстовище при км 145+256. Участъкът е сигнализиран с пътни знаци. Срок до 06.11.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: няма ограничения. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 29.11.2019 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: Път ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г.; Път ІІІ-103: Движението по път ІІІ-103 Мездра–Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; Път III-843: Движението по път III-843 Каратепе – Сърница от км 34+000 до км 40+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; Път III-843: Движението по път III-843 с. Сърница – гр. Доспат от км 40+000 до км 45+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; Път III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. Път ІІІ-1003: Движение в една лента по път ІІІ-1003 Драгичево – Рударци от км 0+000 до км 0+500 поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; Път ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; Път ІІІ-3501: Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; Път ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. Път IIІ-215: Движението по път IIІ-215 Силистра – кръстовище ІІ-21, в участъка от Асфалтова база кръстовището с път ІІ-21, от км 0+000 до км 1+500 , се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срокът до 07.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка. Обходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-17: Движението по път II-17 АМ Хемус – Ботевград при км 6+390 се осъществява поетапно в една лента и в двете посоки /платна/, поради оборудване на електронна система за ползване на републиканската пътна мрежа. Срок до 06.11.2019 г. /от 09:00 до 18:00 часа/ Път II-18: Движението по път II-18 Софийски околовръстен път Люлин - Нови Искър при км 3+840 се осъществява поетапно в една лента и в двете посоки /платна/, поради оборудване на електронна система за ползване на републиканската пътна мрежа. Срок до 09.11.2019 г. /от 09:00 до 18:00 часа/ Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.11.04", "title": "Вижте състоянието и ограниченията по пътищата за вторник"}
{"url": "https://www.24chasa.bg/novini/article/7746188", "text": "Председателят на Европейския парламент Давид Сасоли, който е на официално посещение в Скопие, отправи послание до младите хора в страната да не се отказват от европейското й бъдеще, предаде агенция МИА, цитирана от БТА. \"Днес пътувам за Северна Македония и имам една молба, особено към младите хора в страната - моля ви, не губете надежда и не се отказвайте от европейското бъдеще. Вие принадлежите към нашето семейство. Европейският парламент е с вас\", заяви Сасоли във видеообръщение в Туитър към гражданите на Северна Македония. Новият председател на ЕП отбеляза, че след Македония ще посети и Албания и тези пътувания са наистина важни за него лично, защото са първите му официални посещения извън Европейския съюз. Той каза, че споделя дълбокото разочарование на двете страни от факта, че няколко членки на ЕС са блокирали започването на преговорите им за членство в съюза. Сасоли пристигна днес на двудневно посещение в Скопие, където ще разговаря с президента Стево Пендаровски, председателя на парламента Талат Джафери, премиера Зоран Заев и с лидери на политически партии. Днес той откри Европейски дом в Скопие.", "date": "2019.11.04", "title": "Сасоли към младите в Скопие: Моля ви, не губете надежда, не се отказвайте"}
{"url": "https://www.24chasa.bg/novini/article/7746203", "text": "ЕС заяви, че запазва ангажираността си по споразумението за иранската ядрена програма от 2015 г., предаде Асошиейтед прес. Споразумението е важно за \"нашата сигурност, не само на региона или Европа, а в глобален план\", каза Мая Коциянчич, говорителка на Европейската комисия. Но по думите й задълженията на ЕС по споразумението \"зависят от пълното му спазване от страна на Иран\". По-рано днес Иран наруши нови части от документа, като обяви, че удвоява броя на усъвършенстваните центрофуги, които използва. Това беше обявено на 40-годишнината от завземането на американското посолство в Техеран през 1979 г., съобщава БТА. Иран преди е предприемал подобни стъпки, за да поставя под натиск Европа да предложи ново споразумение, отбелязва Асошиейтед прес. Засега обаче европейските страни не са в състояние да осигурят на Иран начин, по който да продава петрола си в чужбина с оглед на строгите санкции срещу Техеран от страна на САЩ.", "date": "2019.11.04", "title": "ЕС остава ангажиран с иранската ядрена сделка дори след оттеглянето на САЩ"}
{"url": "https://www.24chasa.bg/novini/article/7744043", "text": "Денят е 14 февруари 2018-а. Около 10 часа сутринта мъж, който минава покрай блок 404 във варненския кв. “Владиславово”, вижда на земята да лежи безпомощен човек. Въпреки че е пребит, минувачът разпознава съседа си Явор и веднага подава сигнал на спешния телефон 112. На мястото за минути се отзовава линейка, но по пътя към болницата 35-годишният мъж умира. Часове по-късно случаят е обявен като убийство и е задържан друг съсед - 37-годишният Венцислав Апостолов. Така случаят започва да се разплита. Стига се до обвинение срещу Венцислав, към което освен убийството е прибавено и сексуално посегателство над жертвата. Преди броени дни Варненският окръжен съд оправда Венцислав за изнасилването и му даде 15 г. затвор за убийството. Държавното обвинение реагира веднага и внесе протест с искане изнасилването да бъде признато като извършено престъпление, а Венцислав да получи доживотен затвор. Предстои делото да бъде разгледано в апелативния съд. По време да разследването станаха ясни много подробности около потресаващото убийство. Явор и Венцислав били съседи и се познавали от деца. Самият Явор бил наркозависим и имал психично заболяване. През 2017 г. майка му починала и той останал на улицата, след като не можел да погасява вноски по кредита и банката взела жилището Известно време водил скитнически живот и към края на годината Венцислав го приютил в дома си. Жестоката трагедия се разиграла след 2 месеца съжителство. Според показанията по делото скандалът станал, след като Явор по невнимание обърнал кошче за боклук. Приятелката на Венцислав се ядосала и се развикала. Когато Венцислав се прибрал от работа, разправията тръгнала наново. Жената дала ясно да се разбере, че Венцислав трябва да избира между нея и Явор. Разяреният домакин измъкнал Явор от кухнята, където бил настанен, довлякъл го в стаята и започнал да му бие шамари. Задал му въпрос, на който Явор не отговорил, и това го вбесило още повече. Започнал ожесточено да го налага с юмруци. Приятелката му отишла до магазина, а в това време пред очите на съседка Венцислав удрял като озверял приятеля си. Мъжът не викал, издавал само скимтящи звуци Последвал бой с дървена сопа. След близо час зверски побой насилникът спрял за кратка почивка. Според обвинителния акт той бил пиян. Афектирал се още повече след появата на брата на жената, с която съжителствал.   Накарал Явор да застане на колене и да съблече дрехите си, след което го изнасилил брутално с дървената пръчка В материалите по делото е вписано, че Явор бил изгонен от жилището навън. Според прокуратурата Венцислав се притеснил, че много хора са видели пребития мъж, и се обадил на съседката, която станала свидетел на побоя, че отива да се самоубие. Междувременно Венцислав се обадил на своя позната. Звучал отчаяно, помолил да се видят. При срещата плакал, след това се успокоил и дори започнал да флиртува с нейна приятелка. Обвинението твърди, че отиването на гости имало за цел да създаде алиби на Венцислав. Според прокурора по делото по-късно Явор е бил прибран, а впоследствие отново изнесен навън, тъй като дрехите му не били мокри, по тях нямало и кал. По делото има и други данни - в съдебната зала стана ясно още, че след отнемането на апартамента Явор е разполагал с 10 000 лв. в банката, част от които са постъпвали при него, получавал е и наследствена пенсия. Това давало основание да се смята, че Венцислав е приютил Явор да живее при него не от хуманни подбуди, а заради пари. Малко след ареста на Венцислав тогавашният окръжен прокурор на Варна Владимир Чавдаров сподели: “Причината за смъртта е множествена травма, счупени са почти всички ребра на починалия, които са увредили вътрешни органи. Телесните повреди са нанесени с ръце и крака. Смъртта е настъпила часове след нанесения побой Починалият е с психични отклонения и наркотична зависимост. На този етап извършителят дава обяснения, които не кореспондират със събраните доказателства.” Въпреки че Венцислав от самото начало отрича напълно вина, окръжните магистрати първо го оставиха в ареста, но след няколко месеца промениха мярката му за неотклонение в по-лека. Окръжната прокуратура веднага протестира. Доводите на държавното обвинение бяха, че в кориците на делото има гласни свидетелства за това, че лица, които са свидетели по делото, са били на свиждане на обвиняемия, а друг свидетел е бил заплашван по телефона, за да даде показания, които да оневинят Венцислав. Тези обстоятелства са принудили разследващия екип да наложи забрана за кореспонденция и за телефонни разговори на обвиняемия за времето от 10 октомври 2018 г. до окончателното приключване на разследването. Със същото разпореждане са забранени и свиждания на Венцислав с лица извън кръга от близки и роднини. Адвокатът му Иван Томов заяви след заседанието на апелативния съд, който остави клиента му в ареста, че срещу Венцислав няма доказателства: “На Венцислав му е повдигнато обвинение за убийство, основано само на базата на свидетелски показания на едно лице, което е разпитвано 4 пъти и едва на четвъртия път е дало показания, че е присъствало на инцидент и побой. Тези показания обаче не се подкрепят от никакви други доказателствени източници по делото, нито от ДНК експертизи, нито от биологични следи, нито веществени доказателства. Затова смея да твърдя, че след 8 месеца задържане под стража няма доказателства срещу Венцислав и той трябва да бъде освободен. Обясненията на Венцислав са, че не е имало побой над Явор, те са го приютявали, гледали, грижили са се за него. Явор е намерен на улицата пред блока и когато са извикали линейка, Венцислав сам е помогнал да го качат, за да бъде транспортиран. В линейката Явор е починал.” Патолозите заявиха в съда, че е имало множество травматични увреждания, спукани ребра, пробиване на белия дроб, вследствие на което Явор развил пневмоторакс. Делото е внесено в съда на 10 април тази година. На разпоредителното заседание на 29 май защитата на подсъдимия поиска делото да бъде гледано по общия ред, като даде съгласие да не се провежда разпит на всички свидетели и вещи лица, а при постановяване на присъдата непосредствено да се ползва съдържанието на съответните протоколи и експертни заключения от досъдебното производство. Окръжната прокуратура поиска от съда делото да бъде гледано при закрити врата с мотив, че очаква при разпит на част от свидетелите да бъдат разгласени факти от техния интимен живот. Тогава се появи и сестрата на убития мъж, която поиска от съда да бъде конституирана като граждански ищец и частен обвинител и предяви иск за претърпени неимуществени вреди в размер на 500 000 лв. Миналата седмица съдът изслуша пледоариите на обвинението и защитата. Варненската окръжна прокуратура поиска доживотен затвор за Венцислав В последната си дума пред съда той заяви: “Аз съм с чисто сърце, душа и съвест и не съм извършил престъплението, в което съм обвинен.” 37-годишният мъж е със средно образование, разведен, работи, реабилитиран. Освен 15-годишната присъда магистратите решиха, че ще уважат 100 хил. от исканите 500 хил. лв. на сестрата на убития по гражданския иск.", "date": "2019.11.04", "title": "Варненец приюти бездомник, но след два месеца го преби до смърт. Съдът не призна обвинение за изнасилване"}
{"url": "https://www.24chasa.bg/novini/article/7746213", "text": "Хиляди иранци скандираха \"смърт на Америка\" в близост до бившето американско посолство в Техеран днес, на 40-ата годишнина от превземането на дипломатическата мисия. Началникът на генералния щаб на страната сравни САЩ с отровен скорпион, който възнамерява да нарани Иран, предаде Ройтерс. Тълпи от хора изпълниха днес улиците около бившето посолство, наричано \"свърталище на шпиони\" след Ислямската революция в Иран през 1979 г. Студенти твърдолинейни ислямисти щурмуваха посолството скоро след падането на режима на подкрепяния от САЩ шах Мохамед Реза Пахлави и държаха за заложници 52 американци там в продължение на 444 дни. Оттогава двете страни са във враждебни отношения. Американски и израелски знамена, както и чучела на американския президент Доналд Тръмп бяха изгорени по време на митингите, които се състояха в 1000 селища из цялата страна, предадоха държавните медии, информира БТА. \"Борбата ни с Америка е за нашата независимост, за недопускане да бъдем изнудвани, за нашите ценности, вярвания и религия\", каза в реч пред митинг пред бившето посолство началникът на генералния щаб на Иран генерал-майор Абдолрахим Мусави. \"Те (американците) ще продължат с враждебните си действия също както отровния скорпион от поговорката, в чиято природа е да жили и не може да бъде спрян, освен ако не бъде смазан\", заяви Мусави, цитиран от държавната телевизия. Говорителката на Белия дом Стефани Гришъм заяви, че след четири десетилетия управляващото духовенство в Иран продължава да използва невинни цивилни граждани като пешки в провалената си външна политика. \"Докато Иран не промени това и останалите си враждебни действия, ще продължим да налагаме болезнени санкции\", каза говорителката. \"Той (иранският режим) може да избере мира пред взимането на заложници, убийствата, саботажа, отвличането на кораби и атаките срещу световните петролни пазари\". Подкрепяме иранския народ, време е иранският режим да направи същото, допълни Гришъм. Върховният духовен лидер на Иран аятолах Али Хаменей, който има последната дума по всички държавни дела, вчера възобнови забраната за преговори със САЩ и описа двете страни като непримирими врагове, припомня Ройтерс.", "date": "2019.11.04", "title": "Иранци скандират \"Смърт на Америка\" на годишнината от превземането на американското посолство (Снимки)"}
{"url": "https://www.24chasa.bg/novini/article/7746227", "text": "Кметът на Монтана Златко Живков и новоизбраните общински съветници положиха днес клетва. За председател на Общинския съвет бе избран Иво Иванов. 32-ма са местните парламентаристи, които обещават да защитават интересите на гражданите. Три са политическите групи в Общинския съвет на Монтана. От коалицията СДС / ГЕРБ, БНД, ВМРО - БНД, ЗНС/ влизат 20 съветници, седем са от НДСВ / ДПС, Новото време/, петима от БСП и от “Воля”-един. \"Постигнахме значителни успехи през предишния мандат. Убеден съм, че с работа, упоритост и разбира се, с компромиси през следващите четири години ще надградим постигнатото, за да стане Монтана наистина град с възможности. Всъщност в клетвата ни е казано всичко „да работим за благоденствието на гражданите на община Монтана” , заяви Иво Иванов. „Много лесно е да се руши, много по-труднo е да създаваш, да градиш”, каза областният управител Росен Белчев, който откри учредителното заседание. Кметът Златко Живков благодари за доверието и изрази увереност, че новият общински съвет ще работи още по-добре от предходните. Промени ще има в общинската администрация. Първата най- важна задача е рамката на бюджет 2020, каза кметът.", "date": "2019.11.04", "title": "Кметът на Монтана Златко Живков и новоизбраните общински съветници положиха клетва (Снимки)"}
{"url": "https://www.24chasa.bg/novini/article/7746233", "text": "По време на посещението си в Берлин, председателят на Изпълнителния съвет на ЕАЦС Цветан Цветанов, изпълнителният директор София Петкова и адв. Борис Велев, член на ръководството на центъра се срещнаха с проф. д-р Фолкер Пертес, директор на Изпълнителния съвет на Германския институт по международни въпроси и сигурност, д-р Барбара Липерт, член на Изпълнителен съвет и директор за изследванията и д-р Кай-Олаф Ланг, старши изследовател към Групата за изследвания на организацията по въпросите на ЕС/Европа, съобщиха от Евро-атлантическия център за сигурност. Институтът е най-големият европейски мозъчен тръст в областта на външната политика. Германският институт за международни въпроси и сигурност съветва политическите лидери относно международната политика, външната политика и политиката за сигурност. Услугите им са ориентирани основно към правителството на Германия и Бундестага, както и към международни организации като Европейския съюз, НАТО и ООН. Цветанов представи дейностите на Евро-атлантическия център за сигурност, като подчерта че една от целите на центъра е именно да предоставя както на експертната публика, така и на обикновените граждани обективни, добре аргументирани анализи по различните аспекти на тема сигурност. Постигната бе договореност за обмен на експертиза между двете организации. Цветанов отбеляза, че споделянето на задълбочени академични изследвания и анализи на института би могло да допринесе за информирания дебат в страната ни относно европейските измерения на редица теми от сигурността. Особен акцент бе поставен върху добавената стойност на тези изследвания относно динамиката на геополитическите процеси в Черноморския регион, Западните Балкани, отношенията с Турция, Русия и Китай.", "date": "2019.11.04", "title": "Цветанов се срещна с шефовете на Германския институт по международни въпроси и сигурност"}
{"url": "https://www.24chasa.bg/novini/article/7746221", "text": "Пирати са нападнали гръцки петролен танкер край бреговете на Того рано тази сутрин и са избягали, като са отвлекли четирима души от екипажа, съобщи военноморският флот на Того, два дни след подобно нападение край Бенин, предаде Ройтерс. Двама от отвлечените членове на екипажа са филипинци, един е грък и един е грузинец, се посочва в съобщението на военноморския флот на Того. При нападението е бил ранен с огнестрелно оръжие един охранител. На 4 ноември, понеделник, около 03.00 часа танкерът \"Елка Аристотел\" бе нападнат на около 18 километра /11 морски мили/ от пристанище Ломе от въоръжени лица, се казва в съобщението, съобщава БТА. Гвинейският залив в Западна Африка крие висок риск от отвличания и въоръжени грабежи на пирати, според Международното морско бюро. Въоръжени охранители са били на борда на гръцкия танкер и са се опитали да отблъснат нападателите, но един от охранителите е бил ранен, се посочва в съобщението на военноморския флот на Того. По случая е започнало разследване. Деветима филипински моряци от екипажа на норвежки товарен кораб бяха отвлечени от пирати край Бенин в събота.", "date": "2019.11.04", "title": "Пирати отвлякоха четирима души от екипажа на гръцки петролен танкер"}
{"url": "https://www.24chasa.bg/novini/article/7746259", "text": "Категорична ли е победата на ГЕРБ на местните избори и как управляващата партия оценява резултатите - гост по темата в \"Още от деня\" по   беше депутатът от ГЕРБ Спас Гърневски. \"Като гледам, май само ГЕРБ не е победител на тези избори, всички други са... Има различни избори в различно политическо време и ситуация. Разликите понякога са много високи, понякога по-малки, в крайна сметка, важна е победата\", каза Гърневски. Съвсем нормално е в условията на демокрация да има балотажи, да има оспорвани битки, категоричен е Гърневски. \"Съвсем естествено, за втори тур се получават местни коалиции, има настроения срещу определени кандидати, това са местни избори\", добави той. Повече от 2,5 години срещу ГЕРБ се води неистова война да се стигне до предсрочни избори и ГЕРБ да бъде отстранена от власт, коментира Гърневски. \"Бойкотираха европредседателството, което стартира с 9 митинга в София, спомняте си новата визия, когато всички тръбяха колко силна е БСП и как ще свали ГЕРБ след евроизборите. Следващата дата бяха местните избори, дори се стигна до опит за пълзящ преврат... и всичко това не може да не окаже влияние\", каза още Гърневски. Самият премиер каза, че предстоят още доста движения. Там, където хората пълзят под летвата на политическия морал, разбира се, че ще има действия, категоричен е Гърневски.", "date": "2019.11.04", "title": "Спас Гърневски: Срещу ГЕРБ се води неистова война да бъде отстранена от власт"}
{"url": "https://www.24chasa.bg/novini/article/7745599", "text": "От инициативния комитет на Мая Манолова подготвят жалба за касиране на изборите. Тя ще бъде подадена до края на тази седмица. Самата Манолова заяви и, че има искова молба подготвена срещу премиера Борисов за опорочаване на изборите и ще го съди. В изборните списъци между двата тура има разлика от 100001 човека регистрирани избиратели, заявиха от инициативния комитет на Манолова. Според тях активността на втори тур е била по-малко защото са били с тези 100001 души по-малко на втори тур. Втора причина за подготвяната жалба е изнасянето на екзитполове в изборния ден. От ИК на Манолова са подали 10 жалби към ЦИК вчера. 2300 са недействителните бюлетини, празни протоколи без резултат и 23 жалби за купен вот също са сред причините за искане на касиране на изборите за столичен кмет. \"Както миналата седмица, така и сега г-жа Фандъкова е хегемон в секциите в ромските махали. На поне 8 протокола, хората се подписват в тях, попълват всичко, но не пише колко гласа има за Фандъкова и колко за Манолова\", каза Владислав Тодоров, а председателя на инициативния комитет Никола Вапцаров добави: \"Нашият наблюдател в Арена Армеец беше държан в клетка. Бил съм наблюдател и в Украйна след края на гражданската война и такова нещо не съм виждал. В София наблюдателите нямат пряка видимост над процеса. Държат се в клетка. Имаме данни, че чували са се отваряли преди изчислителния център. Всичко това ни дава основание да искаме повторно преброяване.\" Мая Манолова изясни, че все още не е готова да представи идеята си за нов политически проект за който загатна след края на изборния ден, но добави, че това не е политическа партия.", "date": "2019.11.04", "title": "Манолова ще подаде жалба за касиране на изборите до края на седмицата"}
{"url": "https://www.24chasa.bg/novini/article/7745581", "text": "„Зле е положението. За момента няма никаква промяна. В началото имаше малко подобрение, сега – нищо. Лекарите не ме обнадеждиха много. Вече и нас, близките, не ни пускат при него“, сподели с тревога племенницата на Стефан Данаилов Роси Обрешкова пред  . Любимият на поколения български зрители актьор бе приет във Военномедицинска академия заради проблеми с излив в белите дробове. Преди време той претърпя операция на тазобедрена става, която счупи при подхлъзване. Страда и от паркинсон.", "date": "2019.11.04", "title": "Племенницата на Стефан Данаилов: Вече не ни пускат при него"}
{"url": "https://www.24chasa.bg/novini/article/7745601", "text": "Един от задържаните във връзка със смъртта на 39 души, намерени в камион край Есекс, е получил съобщения със заплахи. Той е предупреден от полицията, че „животът му е в сериозна опасност”, пише „Мирър”. Еймън Харис и семейството му са получили зловещите съобщения след трагичната смърт на 39 мигранти. Телата на жертвите, за които се смята, че са виетнамци, бяха открити в камион край Есекс на 23 октомври. 22-годишният ирландец е бил екстрадиран от Ирландия в петък след европейска заповед за арест. Смята се, че Харис е доставил ремаркето, в което загинаха мигрантите, до белгийското пристанище Зебрюге. От полицията са предупредили Харис и семейството му, че са в опасност и има риск за техните животи, предава  . „Става въпрос за сериозни заплахи и закани за убийство. Приемаме това много сериозно. Напрежението ескалира след арестите”, заявиха от полицията. Еймън Харис е екстрадиран и предаден на властите във Великобритания във връзка с три предполагаеми престъпления – убийството на 39 души, извършване на трафик на хора и подпомагане на незаконна миграция. Освен Харис, в ареста е и шоьорът на камиона-ковчег Мо Робинсън. Във връзка със случая полицията издирва двамата братят Ронан и Кристофър Хюз. А по-рано днес бяха арестувани и 8 души във Виетнам.", "date": "2019.11.04", "title": "Заплашват един от задържаните за замръзналите мигранти в камион във Великобритания"}
{"url": "https://www.24chasa.bg/novini/article/7745593", "text": "Затворници, които работели по озеленяването в рибарското селище край Бургас, са открили трупа на убития мъж, за който полицията съобщи по-рано днес, установи на място \"24 часа\".  Наш репортер завари в рибарското селище група от 7-8 работници от затворническо общежитие, които засаждаха дръвчета под погледа на двама надзорници. Днес преди обед част от мъжете отишли да изхвърлят боклук край пътя и се натъкнали на ужасяващата гледка.Жител от селището пък разказа, че цяла нощ виели чакали в гората край вътрешния път, по който се стига до рибарските хижи.  \"Полицаите ми показаха снимка на убития, не е жител на селището. Млад мъж, сякаш беше леко мургав\", сподели пред наш репортер бургаският адвокат Стоян Проданов, който от известно време живее в Ченгене скеле. Никой не липсвал и от групата затворници, каза техният отговорник Иван Петров. Най-вероятно тялото на убития около 30-годишен мъж е било изхвърлено край пътя. То е открито в дере на метри от асфалта. От полицията засега съобщават само, че мъжът е на възраст около 30 г. и че тялото е откарано за аутопсия в УМБАЛ Бургас. Според неофициална информация жертвата е била пребита.    ", "date": "2019.11.04", "title": "Затворници открили трупа на убития до рибарското селище край Бургас"}
{"url": "https://www.24chasa.bg/novini/article/7745614", "text": "Турция за първи път успешно изстреля противокорабна ракета „Атмака“ местно производство от кораб, също произведен в страната, съобщава турското Председателство на отбранителната индустрия (SSB), предаде БГНЕС.  „За първи път изстреляхме местна ракета от местен кораб. Разработена и произведена от „Рокетсан“, първата ни национална морска крилата ракета „Атмака“ беше успешно изстреляна от „Къналъада“, заяви Председателство на отбранителната индустрия (SSB). И публикува кадри от теста. „Къналъада“ - четвъртата построена в страната корвета, бе пусната в експлоатация през септември. Очаква се „Атмака“ да бъде приета на въоръжение от турските военни догодина. Противокорабната ракета, чиято разработка стартира през 2009 г., приключи изпитанията през ноември 2018 г. Миналата година беше подписана сделка за масовото ѝ производство между SSB и „Рокетсан“.", "date": "2019.11.04", "title": "Турция тества противокорабна ракета местно производство"}
{"url": "https://www.24chasa.bg/novini/article/7745656", "text": "Председателят на Управителния съвет на ЕАЦС Цветан Цветанов, изпълнителният директор София Петкова и адв. Борис Велев, член на ръководството на центъра се срещнаха в Берлин с Йенс Паулус, асоцииран партньор и изпълнителен директор към “Ърнст и Янг” – Германия. “Ърнст и Янг” са водеща компания, една от четирите най-големи в света, в сферата на консултантските услуги, счетоводство, противодействие на корупцията и финансовите престъпления, с над 260 000 служителя по цял свят. Авторитетната организация работи и по редица проекти в партньорство с европейски институции, национални правителства и неправителствения сектор. В портфолиото си организацията силно застъпва и изграждането на институционален капацитет и ефективност на процесите. Това съобщиха от пресцентъра на Евро-атлантическия център за сигурност.  Цветанов представи приоритетните теми в работата на Евро-атлантическия център за сигурност, като Паулус приветства идеята за работа по темите на сигурността с регионален акцент. Двамата обърнаха внимание на засилващото се геостратегическо значение на Черноморския регион. Отбелязано беше и негативното влияние на блокирането на започването на преговорите за присъединяване към ЕС за Албания и Северна Македония, като обсъдиха предизвикателствата, които би могло да създаде това в бъдеще. Двамата се съгласиха, че е важно да се засили сътрудничеството в неправителствения сектор на регионално ниво, с участието на експерти от европейски и американски партньори, по темите за противодействие на прането на пари, финансовите измами и корупцията. Така ще се изпрати ясен сигнал на гражданите от страните на Западните Балкани за нуждата от сериозно и ефективно противодействие и превенция. Двете организации изразиха готовност да започнат работа по изграждането на тези партньорски връзки. Договорена бе съвместна работа по изследователски проект с регионално измерение, както и ЕАЦС да споделя резултати от анализи и изследвания на “Ърнст и Янг” с цел повишаване на осведомеността на българската публика.", "date": "2019.11.04", "title": "Цветанов се срещна с изпълнителния директор на “Ърнст и Янг” – Германия Йенс Паулус"}
{"url": "https://www.24chasa.bg/novini/article/7498842", "text": "66-годишният Стоян Рабаджийски от пазарджишкото село Елшица се обърна с молба за помощ към редакцията на \"24 часа\".  Мъжът страда от рак на белия дроб от 2 години и 3 месеца. Туморът на Стоян не е оперативен, нито може да се лекува с химиотерапия. Резултатите от изследванията се влошават. Мъжът сподели, че от 1 година поради липса на пари не може да си купува животоподдържащи лекарства. Те се оказват непосилни за пенсията му от 241, 08 лева.  \"Преди 1 година туморът беше 4 см и 7 мм, а сега е 6 см и 8 мм, уголемени са ми и лимфните възли\", написа Стоян в писмо до редакцията ни. Той има и много съпътстващи заболявания, за които също трябват лекарства. Рабаджийски и друг път е писал с молба за помощ до редакцията ни, но в сметката му постъпили само малко над 200 лв. Защо никой не се трогва от съдбата на възрастните болни хора, пита се той. Който иска да помогне: БАНКОВА СМЕТКА:  BIC: BPBI7930 IBAN: BG74BPBI79304030143702 Стоян Пенков Рабаджийски Телефон за връзка 088 46 70 713", "date": "2019.11.04", "title": "66-годишен се бори отчаяно с рака, нуждае се от помощ, за да живее"}
{"url": "https://www.24chasa.bg/novini/article/7745662", "text": "Френският президент Еманюел Макрон и съпругата му Брижит пристигнаха в китайската икономическа столица Шанхай за втора визита с ударение на търговските отношения, предадоха Франс прес и Асошиейтед прес, цитирани от БТА. При първата си визита в Китай в началото на 2018 г. Макрон беше обещал да посещава страната поне веднъж годишно. В Шанхай Макрон ще посети международния Панаир на вносните стоки, а утре президентските двойки на Франция и Китай ще вечерят в старата част на града. Също утре Макрон ще открие новия Център \"Помпиду\" в мегаполиса с население 24 милиона души. В сряда Макрон ще бъде на държавно посещение в Пекин, където ще разговаря отново с президента Си Цзинпин, както и с премиера Ли Къцян. По този повод се очаква да бъдат подписани около 40 договора.", "date": "2019.11.04", "title": "Макрон пристигна в Шанхай, където утре ще вечеря с китайския президент Си Цзинпин"}
{"url": "https://www.24chasa.bg/novini/article/7745675", "text": "Номинираният за премиер на Румъния Лудовик Орбан заяви пред журналисти, че очаква няколко парламентаристи от противниковия лагер на Социалдемократическата партия (СДП) да помогнат на неговото центристко правителство да получи вот на доверие в парламента днес, предаде Ройтерс. Лидерът на Национално-либералната партия (НЛП) Лудовик Орбан получи правото да състави новото правителство, след като кабинетът на СДП, оглавяван от премиера Виорика Дънчила, беше отстранен с вот на недоверие на 10 октомври, предава БТА. Парламентаристите от СДП и по-малката лява партия Про Румъния заявиха по-рано, че ще бойкотират днешния вот, което би попречило да се осигури кворум и би довело до отлагане на гласуването за след президентските избори по-късно този месец. Сайтът Зиаре обаче посочва, че бойкотът на СДП не е сработил и в залата присъстват 235 сенатори и депутати при необходими 233 души, за да се осигури кворум. Орбан заяви преди гласуването, че очаква между 237 и 243 парламентаристи да подкрепят правителството му при необходими 233 гласа. \"Уверен съм, че ще има мнозинство от парламентаристи, които ще поставят интереса на Румъния на първо място и ще се откажат от решението за бойкот, което е напълно неразбираемо\", заяви лидерът на либералите, цитиран от Аджерпрес. Той добави, че няколко парламентаристи от СДП са обещали да гласуват за кабинета му. На свой ред Даниел Константин, заместник-председател на партия Про Румъния, потвърди, че \"шест, седем или осем колеги\" ще подкрепят правителството на НЛП.", "date": "2019.11.04", "title": "Лудовик Орбан: Очаквам да получа вот на доверие в парламента"}
{"url": "https://www.24chasa.bg/novini/article/7745694", "text": "Мигрантите, повечето от Афганистан, са живи и невредими, съобщи полицейски представител, като добави, че хладилната система на камиона не е била включена, предава БТА. Полицията спряла камиона близо до град Ксанти за рутинна проверка. Шофьорът бил арестуван, а мигрантите - отведени в близкото полицейско управление за идентификация.", "date": "2019.11.04", "title": "Гръцката полиция намери 41 мигранти в хладилен камион в Северна Гърция"}
{"url": "https://www.24chasa.bg/novini/article/7745543", "text": "Руският президент Владимир Путин награди с орден \"Дружба\" редица чуждестранни граждани на церемония в Кремъл по случай руския Ден на народното единство, предаде ТАСС. Орден \"Дружба\" се връчва за особени заслуги в укрепването на мира, дружбата, сътрудничеството и взаимното разбирателство между народите. Тази година сред удостоените с руския орден \"Дружба\" е и председателят на българското Национално движение \"Русофили\" Николай Малинов, съобщава БТА.  Според Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда. През 2017 г. Малинов бе награден от  премиера на Русия Дмитрий Медведев с държавната награда на Руската федерация “Медаль Пушкина”, както и с орден, посветен на 100-годишнината от Великата октомврийска революция. ", "date": "2019.11.04", "title": "Путин награди с орден Николай Малинов, обвинен в шпионаж в полза на Русия (Видео)"}
{"url": "https://www.24chasa.bg/novini/article/7745748", "text": "Двама младежи са задържани в Добрич при специализирана акция срещу наркоразпространението – съобщават от Областната дирекция на МВР. На 3 октомври, около 20,30 ч-, в района на жилищния комплекс \"Балик” е извършена проверка на паркиран лек автомобил „Мерцедес” с чужда регистрация. В хода на проверката в автомобила са установени мъж на 21 години и младеж на 17 години - и двамата криминално проявени, от село Каблешково. У тях са открити 2 броя ръчно свити цигари с тегло 3 грама, реагиращи на канабис, и два полиетиленови плика със суха тревна маса с тегло 10 грама, реагираща на канабис. Двамата са задържани за срок от 24 часа. По двата случая са образувани бързи полицейски производства.", "date": "2019.11.04", "title": "В Добрич задържаха с дрога двама криминално проявени"}
{"url": "https://www.24chasa.bg/novini/article/7745764", "text": "Малко преди 2 ч. днес следобед жена е загубила контрол върху автомобила си и след като е счупила колчетата около трамвайната линия на бул. \"Цар Борис III\", е спряла върху релсите, предава  . Това се случило в района на кв. \"Павлово\". Няма пострадали при инцидента, шофьорката също е добре. Все още не е ясна причината за него. Към 15 ч. колата все още не изтеглена от релсите и движението на трамваите е блокирано.", "date": "2019.11.04", "title": "Кола върху релсите на бул. „Борис III” в София затруднява движението на трамваите"}
{"url": "https://www.24chasa.bg/novini/article/7745777", "text": "Искам да благодаря на всички които са гласували, няма значение за кого. Защото освен купуването на гласове, най-големият враг на демокрацията е безразличието. това каза вицепремиерът Томислав Дончев на пресконференция в централата на ГЕРБ днес. От гледна точка на всякакви такива коментари за искане на касиране на изборния резултат, си има органи и хората, които го искат, трябва да се обърнат към тях. Да сте чули подобно нещо от нас в Ямбол, Русе, Разград? За купения вот се надявам тази тема да стигне до край. Не само кой го е купувал, а и кой го е заръчал, заяви Дончев. Две са темите - откъде са взели парите и откъде очакват да се върнат? Ще се радвам да има повече конкретика - кой откъде е взел парите и как разчита после да си ги върне. Искам да успокоя всички. Изборите свършиха. Дойде време за работа. Сега, разбира се, е време да се правят анализи.", "date": "2019.11.04", "title": "Томислав Дончев: Най-големият враг на демокрацията е безразличието (Обновена/Видео)"}
{"url": "https://www.24chasa.bg/novini/article/7745744", "text": "Двама младежи са заснети в болничен асансьор в опит за вандализъм. Ето какво казаха от болницата: Ръководството на МБАЛ \"Света Анна - Варна\" установи опит за вандализъм от посетители на Терапевтичния корпус в комплекса (популярен като сградата с бръшляна). Хулиганските прояви са станали малко след 19 ч на 3 ноември 2019 г. в новия пътнически асансьор. Копие от записа на видеокамерите е изпратен на вниманието на органите на реда.                                                                                                                                                                                                                                                                                                                                ", "date": "2019.11.04", "title": "Заснеха младежи, вандалствали в болничен асансьор (Видео)"}
{"url": "https://www.24chasa.bg/novini/article/7745794", "text": "Цените на акциите на автопроизводителите в Европа се повишават до 6-месечен връх, след като стана ясно, че търговският секретар на САЩ Уилбър Рос е заявил, че Белият дом може да няма нужда да въвежда мита за вносни автомобили по-късно този месец, съобщава  . Индексът Stoxx 600 Automobiles & Parts се повишава с 3,1% в понеделник, като е най-добре представящият се в региона. Цените на книжата на всички компании в него скочиха с по над 1%, като тези на френския производител на части Faurecia се повишиха с 5,2% преди обяд в Париж, акциите на PSA Group поскъпват с 4,8%, а тези на Continental и Valeo – с по 4%. „Администрацията на американския президент Доналд Тръмп вероятно няма да премине към въвеждане на мита върху вносните автомобили по-късно този месец след преведените добри разговори с автопроизводителите в Европейския съюз, Япония и други страни“, посочи Рос. Прогрес в преговорите между САЩ и Китай допълнително повиши оптимизма на инвеститорите, особено чувствителни към митата за автомилния сектор. Заплахата от американски мита върху вносните коли от ЕС възпираше пазарите отдавна, така че „тези коментари са добре дошло насърчаване във времена, когато изглежда секторът се стабилизира“, отбеляза Майкъл Хюсън, пазарен анализатор в CMC Markets.", "date": "2019.11.04", "title": "Акциите на автомобилните концерни в Европа поскъпват"}
{"url": "https://www.24chasa.bg/novini/article/7745223", "text": "В месеца на най-значимото политическо събитие за 2019 - местните избори - bTV затвърди позицията си на най-предпочитания ТВ източник на информация. Според данните на ГАРБ, през октомври почти 1 милион зрители, или 41% от всички пред ТВ екрана в 19 часа, са избрали да се информират за най-важните новини от деня от централната новинарска емисия на bTV. Актуалните предавания на телевизията bTV Репортерите, „120 минути“ и „Лице в лице“ отново са били без конкуренция по гледаемост в своя жанр по време на целия месец. Сред делничните сутрешни блокове „Тази сутрин“ е запазил позицията си на аудиторен лидер с 41,1% (All4+) през октомври, следван от „Здравей, България“ по Нова ТВ с 26,4% и „Сутрешен блок“ по БНТ1 с 10,3%. Неделното издание на „Тази събота и неделя“ е било най-гледано в сутрешния пояс през уикенда. В изборния 27 октомври най-много зрители категорично са избрали bTV. Пийпълметричните резултати бяха потвърдени и от изводите от проучването на „Маркет линкс“, проведено миналата седмица, според което bTV е била телевизията с най-добро отразяване на вота в три основни показателя. Тенденцията се запазва и в началото на ноември, когато bTV е привлякла най-голям брой зрители в деня на балотажа. Изборното студио на 3 ноември „Местните 2019: Отново ти местиш“ е било предпочетено от 30,2 % от цялата ТВ аудитория. Централната емисия на bTV Новините, обобщила най-важните събития в деня на вота, е била проследена от над 900 хил. зрители, или 34,8% от всички пред ТВ екрана. През октомври bTV затвърди водещата си позиция и сред развлекателните и риалити програми и сериали, и привлече най-много зрители във всички жанрове. „България търси талант“ е най-гледаното предаване през октомври и категоричен фаворит на зрителите в развлекателния жанр, а „Фермата“ - най-гледаният риалити хит. bTV е била предпочетена и в късния часови пояс с „Папараци“, „Комиците и приятели“ и „Помощ 112“, които са спечелили повече зрители и от някои праймтайм заглавия. През октомври най-много зрители - 31,6% от всички - са гледали bTV.", "date": "2019.11.04", "title": "bTV остава информационен източник номер едно сред телевизиите"}
{"url": "https://www.24chasa.bg/novini/article/7745265", "text": "Френски учени от университета Париж-Сюд доказаха невъзможността за съществуването на каквито и да било бактерии във вулканичната долина Далол в Етиопия, съобщава сп.\"Нейчър,иколоджи енд иволюшън\", предава БТА. Специалистите отбелязват, че наличието на вода на повърхността на планетата по принцип се използва за определянето на възможността за нейната обитаемост. Но по време на изследванията станало видно, че дори и на Земята съществуват места, тотално лишени от форми на живот, независимо от наличието на вода. По думите на учените причина за съществуването на безжизнения район в долината Далол е прекалено горещият солен разтвор с преобладаващ магнезий, достигащ температура от 109 градуса по Целзий. Подобен състав на водата кара клетките да се рушат. Френските учени все пак открили живи същества недалеч от долината Далол. Те се оказали едноклетъчни археи. Вулканичната местност със солни образувания и киселинни източници в Далол фигурира сред най-горещите места на Земята. Тя има най-високата средна температура на въздуха сред всички населени места на планетата.", "date": "2019.11.04", "title": "Учени откриха най-мъртвото място на планетата (Видео)"}
{"url": "https://www.24chasa.bg/novini/article/7745123", "text": "Семинар за финансовото управление и стопанисване на публичните ВиК активи събра в София представители на асоциации по ВиК, ВиК дружества и експерти от Министерството на регионалното развитие и благоустройството (МРРБ). Събитието се проведе в рамките на проект „Подпомагане на ефективността, управлението и институционалния капацитет в отрасъл ВиК“, финансиран по Оперативна програма „Околна среда 2014-2020 г.“., чиято основна цел е повишаване на административния капацитет и ефективността при предоставянето на услугите в отрасъл ВиК. Участниците във форума бяха запознати със същността и спецификата на управлението и стопанисването на публичните ВиК активи и необходимостта от поддържане на актуални регистри на всички системи и съоръжения – резервоари, помпени и пречиствателни станции, довеждащи водопроводи, водоснабдителни, канализационни мрежи и др. Изтъкната бе по-голямата сложност при управлението и стопанисването им в сравнение с други отрасли, свързана с редица фактори, сред които големият брой активи, разнообразието и различното им състояние, тяхната „невидимост“ заради разположението под земята, и намаляващото население в определени територии. Лекторите поставиха акцент върху необходимостта ВиК операторите да имат ефективни информационни системи за въвеждане, съхраняване и съпоставяне на данни, както и за събиране на исторически данни и категоризиране на ВиК активите. Обсъдени бяха примери за добро управление, както и по какъв начин могат да се подобрят съществуващите корпоративни политики, системи и практики във ВиК дружествата. Експерти представиха методите за преоценка на публичната ВиК инфраструктура, съгласно изготвени от Световната банка унифицирани инструкции за оценка. Участниците в семинара бяха запознати с анализа на извършваната в момента цялостна преоценка на ВиК активи в 39 обособени територии. Бяха показани групирането по видове активи, както и различните подходи за тяхната техническа и икономическа оценка. По време на дискусията бяха дефинирани следните групи проблеми: определяне на остатъчния полезен живот на ВиК активи с оглед на нуждите от поддръжка или подмяна на съответните ВиК системи и съоръжения и коригиране на амортизационните норми за целите на регулаторното ценообразуване на ВиК услугите. Семинарът на тема „Преоценка на публични ВиК активи“ е последният от шестте семинара за надграждане капацитета на служителите в отрасъл ВиК, организирани по проекта. Представители на ВиК дружествата от цялата страна, асоциациите по ВиК и служители на МРРБ повишиха своите компетенции относно прилагането на европейските директиви в областта на водите, качеството на питейните води, влиянието на климатичните промени върху ВиК услугите и финансовите инструменти за развитие на ВиК инфраструктурата.", "date": "2019.11.04", "title": "МРРБ проведе последния от поредицата семинари на тема „Преоценката на публичните ВиК активи“"}
{"url": "https://www.24chasa.bg/novini/article/7745300", "text": "Мъж на около 30 г. е открит мъртъв непосредствено преди пътен възел \"Рибарско селище\", съобщиха от Областната дирекция на полицията в Бургас. Все още не се знае дали става дума за убийство, тялото е откарано за аутопсия в \"Съдебна медицина\" към УМБАЛ Бургас. Трупът е бил открит тази сутрин от жител на Рибарското селище, което се намира на около 15 км от Бургас, по посока Созопол. \"Своевременно районът е отцепен от полицейски служители, извършен е щателен оглед\", каза говорителят на полицията Цветелина Рандева. По случая е образувано досъдебно производство.", "date": "2019.11.04", "title": "Откриха труп на 30-годишен до рибарското селище на Бургас (Видео, снимки)"}
{"url": "https://www.24chasa.bg/novini/article/7745284", "text": "Парламентарните избори в Испания идната неделя едва ли ще доведат до излизане от сегашната политическа безизходица, тъй като нито левицата, нито десните имат шанс да спечелят парламентарно мнозинство, прогнозират днес три проучвания на обществените нагласи в испански вестници. Според анкети на компаниите за маркетингови и социологически изследвания \"НС Репорт\", ГАД3 и \"СигмаДос\" съответно за вестниците \"Расон\", \"А Бе Се\" и \"Мундо\", социалистите ще победят, но отново няма да разполагат с мнозинство за съставяне на правителство, предава БТА. Партията на изпълняващия длъжността премиер Педро Санчес ще изгуби известна подкрепа, получавайки около 120 депутатски места, докато крайнодясната партия \"Вокс\" ще набере сила и ще стане третата по големина формация с около 40 депутати в 350-местната долна камара. Десноцентристката Народна партия, която заедно със социалистите господстваше в политическия живот в Испания през по-голямата част на съвременната й история, се очаква да увеличи рязко броя на депутатите си, докато либералната формация \"Сиудаданос\" ще пострада най-тежко на поредните избори, оставайки с по-малко от една трета от местата, които получи през април. Съгласно испанското законодателство днес е последният ден за социологически анкети преди изборите.", "date": "2019.11.04", "title": "Три социологически изследвания прогнозират безизходица на изборите в Испания на 10 ноември"}
{"url": "https://www.24chasa.bg/novini/article/7744850", "text": "На 3 октомври в Пекин се състоя Третият форум за реформа и развитие на китайските компании. Форумът се провежда под надслов „Ускоряване трансформацията на индустриите и придвижване на висококачествено развитие\". В приветственото си слово началникът на комисията за надзор и управление на държавните капитали при Държавния съвет Хао Пън посочи, че китайските държавни компании се преориентират към по-висококачествено развитие, подобрена структура и по-добра ефективност, съобщава  .  „През първите три тримесечия на тази година приходите на държавните компании възлизат на 41.8 трилиона юана, което е увеличение с 7.4% на годишна база. Печалбите на тези компании възлизат на 2 трилиона юана, което е увеличение с 8.9% на годишна база. Запазва се тенденцията за стабилното им развитие, което допринася за социално икономическото развитие на държавата\", каза Хао Пън и добави, че работата трябва да се фокусира върху подобряване на структурата, усъвършенстване на пазарния механизъм за управление, ускоряване на технологичните иновации, предотвратяване на рисковете, развитие на предприемчивия дух и с реални действия да се придвижи висококачествено развитие. Президентът на корпорация SINOCHEM Гао Нин сравни данните за китайските и американските компании, включени в списъка на 500-те най-големи компании в света. Той посочи, че въпреки по брой китайските (129) да са повече от американските (121), по способности за печелене, инвестиции в разработването на нови технологии, може да се каже, че китайските компании определено изостават от „силните компании\".", "date": "2019.11.04", "title": "Открит бе третият форум за реформа и развитие на китайските компании"}
{"url": "https://www.24chasa.bg/novini/article/7745285", "text": "В проектодокумент се предлага да се обсъди въвеждане на многофондова система във втори и трети стълб на пенсионната система Въвеждане на адекватни правила и изисквания за получаване на пенсия от държавното обществено осигуряване: чрез разумно повишаване на пенсионната възраст и/или стажа; чрез ограничаване на достъпа до схеми за ранно пенсиониране са сред предложенията, залегнали в отчета за 2018 г. за изпълнение на актуализираната Национална стратегия за демографско развитие на населението в Република България (2012-2030 г.). Проектът e публикуван за обществено обсъждане в Портала за обществени консултации към Министерски съвет. В него се отбелязва, че планирани в рамките на дълъг период, тези реформи се очаква да доведат до по-голямо участие на трудовия пазар на по-възрастните работници, като това може да бъде и в резултат на по-стабилната връзка между пенсиите и вноските за пенсии, което представлява допълнителен стимул за по-дълго оставане на пазара на труда. Успоредно с реформите на публичните пенсионни системи са необходими мерки за подобряване на функционирането или усъвършенстване на допълнителните пенсионни схеми, се изтъква в проектодокумента. Поради трайната тенденция на застаряване на населението, неминуемо е в бъдеще да се очаква значително увеличение на разходите за пенсии, посочват авторите му. Те предлагат да се обсъдят възможности за въвеждане на многофондова система във втори и трети стълб на пенсионната система, постепенно намаляване на таксите и удръжките, създаване на механизъм за гарантиране на средствата от вноски на осигурените във фазата на натрупване в допълнителното задължително пенсионно осигуряване. Друга мярка е укрепване на Фонд \"Сребърен\" за стабилизиране на пенсионната система и за посрещане на демографските предизвикателства в дългосрочен план. Най-значимата демографска тенденция в развитието на населението е процесът на застаряване, се посочва в проекта на отчет. В края на 2018 г. хората на 65 и повече навършени години са 1 493 119, или 21.3 на сто от населението на страната. В сравнение с 2017 г. делът на населението в тази възрастова група нараства с 0.3 процентни пункта, а спрямо 2001 г. с 4.1 процентни пункта. Застаряването на населението води до повишаване на неговата средна възраст, която от 40.4 години през 2001 г. нараства на 41.2 години през 2005 г. и достига 43.8 години в края на 2018 година. Тревожна според авторите на отчета е тенденцията при възпроизводството на трудоспособното население. Съотношението между броя на влизащите в трудоспособна възраст (15-19 години) и броя на излизащите от трудоспособна възраст (60-64 години) показва, че към 31 декември 2018 г. всеки 100 души, излизащи от трудоспособна възраст са замествани от 66 влизащи в трудоспособна възраст. За сравнение, през 2001 г. 100 души, излизащи от трудоспособна възраст, са били замествани от 124 млади хора.", "date": "2019.11.04", "title": "Обсъждат въвеждането на многофондова система във втори и трети стълб на пенсионната система"}
{"url": "https://www.24chasa.bg/novini/article/7745326", "text": "Окръжната прокуратура в Бургас предаде на съд Живко П., обвинен в държане с цел разпространение на коноп и метамфетамин, съобщават от пресцентъра на Апелативната прокуратура. Помориецът е задържан при спецакция на полицията на 13 февруари т.г. Наркотичните вещества са открити на два адреса в града, които обвиняемият обитавал. В едно от жилищата са открити 482 грама коноп на стойност 2891 лв.,  а в другото пликче с доза пико. Делото е насрочено за 5 ноември в Бургаския окръжен съд.", "date": "2019.11.04", "title": "Помориец на съд за 500 грама коноп и пико"}
{"url": "https://www.24chasa.bg/novini/article/7744133", "text": "Имате свободни пари? 98% от хората ги инвестират в депозити. Последните данни на БНБ показват, че до септември спестените пари са 82,4 млрд. лв., от които над половината - 53,9 млрд. лв., са на населението. Това е с 8,2% повече, отколкото преди година. Увеличението почти не зависи от падащите лихви, които вече са близо до нулата - средно 0,04% за стандартен влог и до 1,2% за такъв с промоционални условия. И въпреки че има поне 10 алтернативни инвестиционни възможности, които носят до седем пъти по-висока доходност, те не са предпочитани, установи “24 часа”, след като сравни печалбата от депозит и 7 други опции. Какво показват сметките, направени за вложение от 20 000 лв.? При средна лихва 0,04%, ако 20-те хил. лв. престоят една година на срочен депозит, те биха донесли 8 лв. печалба. Номинално. Реално обаче, ако се приспаднат от тях 0,64 лв. данък лихва, поне 2,80 лв. годишна такса за управление, остатъкът е около 5 лв. Доходността става нулева или отрицателна, ако се преизчисли през инфлацията, която към септември е 2,3%. Излиза, че всеки 100 лв. в банка носят загуба 2,70 лв., което прави вложение в депозит под 10 000 лв. изцяло губещо. Доходността на влоговете може да падне още, ако лихвите се понижат до отрицателни, каквито са очакванията за средата на 2020 г. Защо въпреки това, хората ги предпочитат? Първата причина е, че депозитът е лесно решение - няма нужда от много информация, пресмятания - парите просто се внасят и се чака доходът. Освен това през времето на договора не се полагат допълнителни активни усилия, докато той изтече, и тогава депозитът се подновява или парите се изтеглят. Третата причина е, че внесените пари са достъпни за собственика нонстоп, т.е. депозитът отговаря на изискването за ликвидност на инвестицията 100%. Четвъртата причина е, че депозитите в банки са гарантирани със закон до 196 хил. лв. Това означава, че суми под тази летва може и да не донесат печалба, но няма да бъдат загубени, дори ако банката фалира. Друга причина, която кара хората да спестяват в трезор, е, че депозитът може да служи като гаранция по различни сделки или операции, а в самата банка може да бъде залог за кредит с по-ниски лихви Шестата причина идва от неувереността на хората в собствената им финансова грамотност. Незнанието повишава риска от грешни инвестиции и частична или пълна загуба. Рискът може да се намали с наемане на консултант, но той също яде част от доходността. Седма причина за възхода на депозитите е сложността на повечето финансови инструменти, която нараства през последните години. Деривати, инвестиционни схеми, криптовалути и прочее носят висока доходност, но малко хора могат с успех да управляват такъв портфейл. Осмата причина е битката за клиенти, заради която банки предлагат пакети с по-висока доходност, като комбинация - например “застраховка плюс влог” Общото мнение на анализатори и консултанти е, че депозитите печелят заради тяхната сигурност, защитеност, прогнозируемост и бърза ликвидност. Минусите на алтернативните възможности допълнително мотивират хората да предпочетат депозит в банка пред тях. Защо например много малко хора играят на борсата? Там могат да се купуват акции от фондове, работещи и у нас, и по света, да се придобият акции в публични дружества, или да станете акционер във взаимни фондове. Борсовата наука обаче изисква познания, които се придобиват по специфични информационни канали, с каквито не всеки разполага. “Играта” най-често не е забавна, а нервна заради ежечасното движение на акции нагоре-надолу, което носи ту печалба, ту загуба. Освен това борсата събира такса, за да допусне играчите до тепиха. Така се оказва, че някои ще платят, за да загубят част от парите си. Най-печеливш изглежда ходът с наемането на брокер, който да играе от името и за сметка на клиента. Така рискът от загуба намалява, но не изчезва. Хората се страхуват от борсата, защото играта там е рискова и може да се загуби не са7мо част от доходността, но и част от главницата. Ликвидността на вложението пък е отложена и дълга. Има акции, които могат да останат години при инвеститора, или пазарната им цена пада толкова под номинала, че продажбата им е възможна само на загуба. Затова, въпреки че доходността от повечето борсови игри е над 4%, те не конкурират депозитите. Защо да не изберем  ? Инвестиционен имот, отдаден под наем, носи около 6% на година доходност. За да направите вложението обаче, 20-те хиляди лева са недостатъчни. Разходите са значителни - застраховка, охрана, ремонти. Цените не се вдигат и дори са паднали до нивото на 2008 г. Това означава, че освен дохода от наем не може да се разчита на повишаване на цената, което вдига доходността при препродажба. Ликвидността на вложение в имот е бавна, особено ако изборът е неудачен - поне 6 месеца, година и повече. Има оферти за т.нар.  , които носят по-висока доходност и стандартната покупка на жилище с цел отдаване под наем. Там обаче решението за сделки не се взема от собственика, има изисквания за минимална сума, най-често 20 хил. евро, реализацията отнема около година, а доходността е трудно да се планира предварително. Друга алтернатива на депозитите е  . Тя обаче е за по-големи суми – от 50 хил. или 100 хил. лв. нагоре. Срещу тези пари има инвестиционен консултант, който управлява вашите пари. Услугата естествено, не е безплатна, а дори и най-добрият консултант има риск да сгреши при избора на възможности за влагане на парите. се смята за конкурентна и при нея доходността може да достигне до 12%, но за сравнително дълъг период от време може да падне под номинала на покупката. Това инвестиране също изисква специални познания и непрекъснато следене на котировки, което не е по силите на всеки. Рисковете също са високи. Имотите и играта на борсата носят повече, но са по-рискови", "date": "2019.11.04", "title": "8 причини депозитите да растат, въпреки падащите лихви"}
{"url": "https://www.24chasa.bg/novini/article/7745341", "text": "Ръководителят на иранската ядрена програма Али Акбар Салехи заяви, че Техеран сега е задействал общо 60 усъвършенствани центрофуги ИР-6 в нарушение на сключеното със световните сили ядрено споразумение, предаде Асошиейтед прес, цитирана от БТА. Днешното съобщение на Салехи означава, че Иран сега използва двойно повече усъвършенствани центрофуги, отколкото се знаеше до момента. Салехи съобщи за включването на 30-те нови центрофуги по иранската държавна телевизия на днешната 40-а годишнина от превземането на посолството на САЩ в Техеран. Центрофугата ИР-6 може да произвежда обогатен уран 10 пъти по-бързо от центрофугите от първо поколение ИР-1, които са разрешени в споразумението. В ядреното споразумение на Иран се разрешава да ползва само 5060 центрофуги от първо поколение ИР-1 за обогатяване на уран. Със задействането на подобрените центрофуги Иран допълнително намалява едногодишния срок, който според експерти ще му е нужен за натрупване на достатъчно материали за изработване на ядрено оръжие, ако реши да се сдобие с такова, отбелязва АП. Салехи заяви, че през последните два месеца производството на нискообогатен уран в Иран се е увеличило десет пъти, предаде ТАСС. \"Не възнамерявахме да предприемем такива стъпки, но погрешната политика на Вашингтон (към Техеран) ни принуди да го направим\", каза той.", "date": "2019.11.04", "title": "Иран обяви нови нарушения на ядреното споразумение"}
{"url": "https://www.24chasa.bg/novini/article/7745377", "text": "КНСБ предлага от 1 юли 2020 г. минималната пенсия да се увеличи от 219,43 лв. на 250 лв., или с 14 на сто. Това се посочва в проектостановището на Конфедерацията по проекта на бюджет на Държавното обществено осигуряване, публикувано на сайта на синдикалната организация. По този начин 850 хиляди пенсионери ще получат това увеличение и ще почувстват, че този път към тях правителството, парламентът и обществото проявяват съпричастност и загриженост, заявяват от КНСБ. Синдикатът е категоричен, че при официална линия на бедност за 2020 г. от 363 лева (изчислена по SILC - метод на определянето й в ЕС), е задължително да се направи една първа, макар и предпазлива крачка - минималната пенсия за стаж и възраст да догонва и в рамките на няколко години да надхвърли плавно линията на бедност, за да се гарантира достойно съществуване на получателите на такава пенсия. От КНСБ са изчислили, че допълнителният разход за тази мярка не е пренебрежим - около 80 млн.лв., но е напълно постижим. \"А социалният и дори политически ефект ще бъдат много по-стойностни. Повишаването на покупателната способност на тази огромна група българи със сигурност ще бъде много разумна инвестиция не само в тяхното жизнено равнище, но и за икономиката на страната\", допълват от КНСБ.", "date": "2019.11.04", "title": "КНСБ настоява за 250 лв. минимална трудова пенсия за 2020 г."}
{"url": "https://www.24chasa.bg/novini/article/7745378", "text": "Рецидивист е в ареста след грубо нарушение на обществения ред в Пловдив. Към 4 часа в събота екип на Пето РУ се отзовал на сигнал за конфликт пред заведение за бързо хранене на ул. „Съединение“. Изяснено било, че клиент във видимо нетрезво състояние отправил обиди и закани към персонала. Агресия мъжът проявил и към служители на частна охранителна фирма, които заплашил с нож и огнестрелно оръжие и насъскал срещу тях куче от порода „питбул“, съобщиха от пресцентъра на МВР. По време на случилото се няма пострадали. След като е неутрализиран, 41-годишният извършител е задържан в полицейския арест. Той е известен с множество криминални прояви, сред които и употреба на наркотици. При обиск и претърсване в жилището му са иззети нож и незаконно притежавани пистолет и пушка. Намерено е и бяло прахообразно вещество, чието количество и съдържание предстои да бъде анализирано. По разпореждане на дежурен районен прокурор срещу пловдивчанина е образувано досъдебно производство по чл. 325, ал.3 от НК, постановена му е мярка „задържане под стража“ за срок до 72 часа.", "date": "2019.11.04", "title": "Рецидивист размахва пистолет и нож в заведение в Пловдив, арестуваха го"}
{"url": "https://www.24chasa.bg/novini/article/7745406", "text": "130 жалби и сигнали за нарушения в изборния ден са постъпили до момента в Централната избирателна комисия. Близо една трета от тях са за предизборна агитация, а седем са за купуване на гласове, предава  . ЦИК се е произнесла с 16 решения за санкции на седемте сайта за оповестяване на резултати от социологически проучвания в деня на вота. До момента 111 общински избирателни комисии от общо 196 са предали изборните си книжа в ЦИК. Говорителят на ЦИК Таня Цанева каза, че София и Пловдив все още не са сред тях: “Имаме около 15 ОИК, които по график, който сме съставили, ще пристигнат утре сутринта. Всички секционни протоколи са обработени в Столична общинска избирателна комисия. Очакваме те да изготвят протокола на ОИК и да бъде предоставен в ЦИК\".", "date": "2019.11.04", "title": "130 сигнала за нарушения в изборния ден са постъпили в ЦИК"}
{"url": "https://www.24chasa.bg/novini/article/7745379", "text": "Промишлената активност в еврозоната се подобри слабо през октомври, но продължава да се свива за девети пореден месец, показват окончателните данни от редовното бизнес проучване на агенция IHS Markit, които претърпяха слаба възходяща ревизия. Промишленият PMI индекс в еврозоната се повиши през октомври до 45,9 пункта при предварителен индекс, показващ негова стабилизация в 7-годишното септемврийско дъно от 45,7 пункта (най-ниското ниво на промишлена активност от октомври 2012-а година). Въпреки това подобрение индексът PMI продължава да се свива за девети пореден месец (индекс под ниво от 50,0 пункта), което е пореден ясен знак за продължаваща рецесия в промишлеността. Проучването продължава да показа трайна слабост в производството, новите промишлени поръчки и покупките. Отчетено е съкращаване на работните места в промишления сектор за шестия пореден месец, като темпът на съкращения е най-рязък от началото на 2013 година. Крис Уилямсън, главен бизнес икономист в агенция IHS Markit, заяви: \"Сериозното низходящо движение, наред с лошите тенденции в заетостта и цените са особено разочароващи, предвид последните мерки за стимулиране на ЕЦБ, подчертавайки как новият ръководител на централната банка Кристин Лагард трябва особено добре \"да поеме юздите\" в труден момент за икономиката на еврозоната\". Според него задържането на производството в еврозоната през октомври в едно от най-ниските нива от седем години означава, че промишленият сектор е на път да действа отново като сериозна спирачка пред растежа на БВП през четвъртото тримесечие. \"Геополитическите опасения, вариращи от Брекзит до търговската политика на САЩ, продължават да създават несигурност, като допълнително отслабват както вътрешното търсене, така и експортните пазари\", добави той, цитиран от  . Последното проучването на IHS Markit отчита слабо ограничаване на промишления спад в Германия, влошаване на спад в Испания и Италия и промишлена експанзия единствено във Франция. Германският промишлен PMI индекс се повиши през октомври до 42,1 пункта от 41,7 пункта месец по-рано и предварителен индекс на ниво от 41,9 пункта, но остава далеч под важната бариера от 50,0 пункта и недалеч от септемврийското най-ниско ниво от юни 2009-а година насам. Аналогичният индекс на Франция обаче нарасна през октомври до 50,7 пункта от 50,1 пункта през септември и над предварителен индекс на ниво от 50,5 пункта. Италианският промишлен PMI индекс пък се понижи до 47,7 от 47,8 пункта през септември, докато испанският аналогичен индекс падна до 6,5-годишно дъно от 46,8 пункта спрямо 47,7 пункта месец по-рано.", "date": "2019.11.04", "title": "Слабо подобрение на промишлената активност в еврозоната за октомври"}
{"url": "https://www.24chasa.bg/novini/article/7745384", "text": "Трима души са пострадали в катастрофа, станала около 12 ч. днес на пътя между къмпинг \"Златна рибка” и централния вход на ваканционно селище \"Санта Марина”, преди Созопол, съобщиха от полицията. Сблъскали са се рено с бургаска регистрация, управляван от 54-годишен мъж от Созопол и ситроен. Колите са със сериозни щети, а в болница са откарани водачите на двата автомобила и пътник в ситроена. Пострадалите са били контактни, но към момента няма повече данни за здравословното им състояние, уточни говорителят на Областната дирекция на МВР в Бургас Цветелина Рандева. Заради  огледа  пътната отсечка е затворена за движение, като трафика от и за Созопол се пренасочва по стария път, преминаващ покрай задния вход за „Санта Марина”, гробищния парк на Созопол и магазин „Лидл”, съобщават от полицията. Причините за пътния инцидент са в процес на изясняване.", "date": "2019.11.04", "title": "Трима ранени край Созопол, катастрофата блокира трафика (Снимки)"}
{"url": "https://www.24chasa.bg/novini/article/7745418", "text": "Варненската районна прокуратура внесе в съда обвинения срещу студент и безработен за телефонни измами за над 30 000 лв. 21-годишният студент Стефан Ст. и 20-годишният Даниел С. са действали в съучастие с неустановени по делото лица, твърдят от прокуратурата. Стефан успял да набави за себе си и за свой познат 9752 лева, по старата изтъркана схема - представил се на възрастна жена като полицай, който съдейства на екип да се заловят телефонни измамници. Студентът бил нает от непознат ромски амбулантен търговец на парфюми във Велико Търново да работи като куриер за събиране на пари и документи. Връзката с него била поддържана чрез мобилни телефони на румънски оператор. За работата си като муле на телефонните измамници той получавал определени суми. Добре разбирал, че участва в схемата на измамниците. Когато решил да се откаже и съобщил това на неизвестните си работодатели по телефона, получил заплахи. Последвал ултиматум, че ако прекрати дейността си като „куриер“, трябва да намери човек, който да го замести в измамите. За целта 21-годишният студент решил да препоръча свой безработен приятел. Обяснил задълженията му, както и опасностите да се участва в ало-мафията. Въпреки това 20-годишният Даниел С. се съгласил. Така в периода от 18 януари до 22 януари тази година Даниел участвал в три телефонни измами, като общата сума от тези престъпления е близо 25 000 лева. При последната измама 20-годишният Даниел взел парите на варненско семейство, които непълнолетното им дете оставило в ученическа раница под пейка в района на гробищния парк.", "date": "2019.11.04", "title": "Студент и безработен отиват на съд за телефонни измами"}
{"url": "https://www.24chasa.bg/novini/article/7745007", "text": "Нов депутат ще влезе в парламента на мястото на станалия вече кмет на Сандански Атанас Стоянов от ВМРО. Той победи на балотажа досегашния кмет Кирил Котев от ГЕРБ. След като Стоянов заеме поста в курортния град, се очаква решение на ЦИК, с което да се обяви кой ще седне на депутатската банка. Това ще бъде петричанинът Стоян Божинов от ВМРО. Той бе четвърти в листата на ОП на парламентарните избори през 2017 г. за Благоевградска област. Заради събраните тогава обаче над 2500 преференции, се изкачи на второ мяксто след Атанас Стоянов. Стоян Божинов е на 48 г., лидер на общинската организация на ВМРО в Петрич. По образование е юрист, работел е за кратко в полицията, след това е бил 15 г. адвокат, а сега има малка семейна фирма, която развива транспортен бизнес. Семеен е, с две момичета, които учат в Езиковата гимназия в Благоевград. На местните избори сега Божинов участваше в надпреватара за кмет на община Петрич, но още на първия тур спечели досегашният градоначалнник от ГЕРБ Димитър Бръчков.", "date": "2019.11.04", "title": "Нов депутат влиза в парламента на мястото на новия кмет на Сандански Атанас Стоянов"}
{"url": "https://www.24chasa.bg/novini/article/7745010", "text": "Собственикът на „Бритиш Еъруейс“ IAG се съгласи да купи испанския „Еър Европа“ за 1,0 милиарда евро за разширяване на маршрутите до Латинска Америка и Карибите, засилвайки Мадрид като ключов център. Компанията, регистрирана в Лондон, заяви в изявление, че е подписала споразумение за трансакция със собственика на „Еър Европа“ „Globalia“ в сделка на стойност с еквивалент 1,2 милиарда долара, която цели да приключи през втората половина на следващата година, предава  . IAG добави, че „Еър Европа“ ще допълни съществуващите испански подразделения „Иберия“ и „Вюелинг“ и ще помогне на Мадрид да поеме четирите най-големи въздушни хъба в Европа - Амстердам, Франкфурт, лондонското „Хийтроу“ и парижкото „Шарл Дьо Гол“. Сделката, която подлежи на регулаторни одобрения, ще разшири допълнително портфолиото на IAG, което включва ирландския „Еър Лингус“ и нискотарифното ниво на европейските превозвачи. Британската компания добави, че ще финансира сделката с дълг и очаква трансакцията да генерира значителни спестявания по отношение на разходите и продажбите. „Придобиването на „Еър Европа“ би добавило нова конкурентна, рентабилна авиокомпания към IAG, консолидиране на Мадрид като водещ европейски център и в резултат на това IAG да постигне южноатлантическо лидерство, генерирайки допълнителна финансова стойност за нашите акционери“, заяви изпълнителният директор на IAG Уили Уолш. Шефът на „Иберия“ Луис Галего добави, че този ход е тласък за Мадрид. \"Това е от стратегическо значение за мадридския хъб, който през последните години изостава от други европейски центрове\", каза Галего. \"След това споразумение Мадрид ще може да се конкурира с други европейски центрове при равни условия с по-добра позиция по маршрутите от Европа до Латинска Америка и възможността да стане портал между Азия и Латинска Америка.\" „Еър Европа“ лети до 69 дестинации по целия свят, включително Карибите, Латинска Америка, Северна Африка и САЩ. Той е превозил 11,8 млн. пътници миналата година, с приходи от 2,1 млрд. евро и оперативна печалба от 100 млн. евро. IAG превозва около 113 млн. пътници годишно до общо 268 дестинации.", "date": "2019.11.04", "title": "Собственикът на „Бритиш Еуруейс“ купува испанския „Еър Европа“ за 1 млрд. евро"}
{"url": "https://www.24chasa.bg/novini/article/7744997", "text": "Стратегическата цел на Сърбия е членството в ЕС и тя върви към тази цел, а въпросът дали нашата страна ще се присъедини към ЕС е въпрос за ЕС, а не за Америка, заяви сръбският вицепремиер и министър на вътрешните работи Небойша Стефанович, предаде Танюг, цитирана от БТА. Стефанович каза това по повод изявлението на специалния пратеник на САЩ за Западните Балкани Матю Палмър в Прищина, че Сърбия няма да стене членка на ЕС, докато не признае Косово. В предаване на телевизия Пинк Стефанович не пожела да навлиза в подробности за днешните разговори на президента на Сърбия Александър Вучич с Палмър в Белград, но изтъкна, че е ясно, че натискът върху Сърбия се увеличава и тези разговори ще бъдат много трудни.", "date": "2019.11.04", "title": "Вътрешният министър на Сърбия: Стратегическа цел на страната е членството в ЕС"}
{"url": "https://www.24chasa.bg/novini/article/7745039", "text": "Над 20 случая на хора, отровили се със спанак, бяха регистрирани и в северозападния турски окръг Текирдаг, след като по-рано стана известно, че 44 души са постъпили в болница по същата причина в съседния окръг Истанбул, съобщава частната турска телевизия НТВ, цитирана от БТА. 22-ма души в Текирдаг получават болнично лечение, след като са консумирали спанак, съобщи д-р Дженгиз Беджерир, ръководител на окръжната дирекция по здравеопазване. Както съобщава НТВ, те са яли ястие със спанак, произведено от фабрика в град Черкезкьой в Текирдаг. Всичките са постъпили с оплаквания за гадене, повръщане и световъртеж. По-рано стана известно, че 44 души са потърсили лекарска помощ и в Истанбул по подозрения, че са се отровили със спанак. Има съмнения, че отравянето е резултат от химическо вещество, с което се обработват листните зеленчуци, за да запазят свежестта си по-дълго време.", "date": "2019.11.04", "title": "44 се отровиха със спанак в Истанбул"}
{"url": "https://www.24chasa.bg/novini/article/7745048", "text": "42-годишният Борислав И. от Варна е настанен принудително в психиатрия в Ловеч за изследвания за срок от 30 дни, с решение на варненския окръжен съд. Преди две седмици мъжът наръга 7-годишния си син с нож, след като посегна и на собствения си живот. Той е обвинен в това, че на 23.10.2019 г. е направил опит умишлено да умъртви сина си. От дълги години Борислав е наркозависим, като в момента на метадон. След задържането му, той бе настанен в Психиатрична клиника на УМБАЛ „Света Марина\" Варна за лечение. Междувременно, поради самонараняване с нож в областта на корема, извършено на 23.10.2019 г., на следващия ден му е била направена коремна операция в университетската болница. След стабилизирането на състоянието му, той беше настанен за продължаване на лечението в същото лечебно заведение. На 23-и с Борислав е говорил психиатър, който е дал заключение, че към момента на извършване на деянието, той е бил в състояние на „продължително разстройство на съзнанието\", и не е могъл да разбира свойството и значението на извършеното и да ръководи постъпките си. При освидетелстването на Борислав в психиатрична клиника в продължение на няколко дни, това заключение на съдебнопсихиатричната експертиза не се потвърждава. Според държавното обвинение, той е престоял под надзора на психиатри в Психиатричната клиника по-дълго време, отколкото психиатърът го е освидетелствал за нуждите на психиатричната експертиза. В съдебното заседание беше изслушано вещо лице – психиатър, който посочи че предвид опасността, която представлява Борислав за себе си и за околните, за да бъде преценено дали е вменяем и може ли да носи отговорност за постъпките си, е необходимо да бъде настанен в психиатрично заведение с охрана, каквато клиниката при УМБАЛ „Света Марина\" Варна не може да осигури. Тричленният състав на Варненския окръжен съд, като взе предвид всички материали събрани в досъдебното производство определи, че е необходимо Борислав да бъде настанен под охрана за изследване в Специализираната психиатрична болница в Ловеч за срок от 30, през което време да бъде установено неговото психическо състояние и може ли да носи наказателна отговорност.", "date": "2019.11.04", "title": "Настаняват в психиатрия бащата, опитал да убие 7-годишния си син"}
{"url": "https://www.24chasa.bg/novini/article/7745038", "text": "Кандидатът на социалистите Йон Чебан бе избран за кмет на молдовската столица Кишинев, предаде БТА. При обработени 99 процента от изборните протоколи от произведения вчера балотаж на местните избори Чебан получава 52,5 процента от гласовете, а съперникът му от проевропейския блок „Акум“ („Сега“) - вицепремиерът и министър на вътрешните работи Андрей Нъстасе - 47,4 процента, съобщи  . Молдовската левица за първи път печели избори за кмет на Кишинев. Досега тя винаги имаше кандидат на втория тур, но губеше заради мобилизирането на проевропейските избиратели, които бяха плашени от нейните опоненти с „руската заплаха“, отбелязва ТАСС. Президентът на Молдова Игор Додон, който е неформален лидер на социалистическата партия, поздрави Чебан за победата. Проруски настроеният Додон предложи на проевропейския блок „Акум“ коалиция в общинския съвет на Кишинев и други градове, както и да укрепят съюза си в парламента. През юни социалистите и „Акум“ съставиха коалиционно правителство.", "date": "2019.11.04", "title": "За първи път социалист ще е кмет на Кишинев"}
{"url": "https://www.24chasa.bg/novini/article/7745067", "text": "През третото тримесечие на 2019 г. местните администрации са издали разрешителни за строеж на 1630 жилищни сгради с 9018 жилища в тях и 1 110 322 кв. м разгъната застроена площ (РЗП), на 23 административни сгради/офиси с 58 419 кв. м РЗП и на 1188 други сгради с 694 726 кв. м РЗП. Това съобщи Националният статистически институт. Спрямо предходното тримесечие издадените разрешителни за строеж на жилищни сгради се увеличават с 2.5 на сто, броят на жилищата в тях - с 6.6 на сто, а общата им застроена площ - с 3 на сто. Издадените разрешителни за строеж на административни сгради намаляват с 25.8 на сто, а тяхната РЗП - с 6 на сто. При издадените разрешителни за строеж на други сгради е регистрирано нарастване с 1.7 на сто, а при общата им застроена площ - с 18 на сто. В сравнение с третото тримесечие на 2018 г. издадените разрешителни за строеж на нови жилищни сгради намаляват с 1.7 на сто, жилищата в тях - с 4.3 на сто, а разгънатата им застроена площ - с 5.4 на сто. Броят на издадените разрешителни за строеж на административни сгради и тяхната РЗП регистрират спад съответно с 37.8 и 72.5 на сто. Издадените разрешителните за строеж на други сгради са по-малко с 1.6 на сто, а разгънатата им застроена площ - с 1.8 на сто. Най-голям брой разрешителни за строеж на нови жилищни сгради са издадени в областите София (столица) - 263, Варна - 203, Пловдив - 187, София - 132, и Благоевград - 111. Най-много жилища предстои да бъдат започнати в областите София (столица) - 3839, Варна - 1385, Пловдив - 859, Бургас - 646, и Кърджали - 521. През третото тримесечие на 2019 г. е започнал строежът на 1156 жилищни сгради със 7021 жилища в тях и с 908 670 кв. м обща застроена площ, на 13 административни сгради/офиси с 12 301 кв. м РЗП и на 666 други сгради с 390 746 кв. м РЗП. Спрямо предходното тримесечие започнатите жилищни сгради намаляват с 3.9 на сто, но жилищата в тях се увеличават с 24.3 на сто, както и разгънатата им застроена площ - с 25.2 на сто. Броят на започнатите административни сгради и тяхната обща застроена площ регистрират спад съответно с 45.8 и 58.9 на сто. Започнатите други видове сгради са повече със 7.1 на сто, докато тяхната РЗП е по-малко с 14.7 на сто. В сравнение с третото тримесечие на 2018 г. започнатите нови жилищни сгради се увеличават с 11.4 на сто, жилищата в тях - с 18.6 на сто, а разгънатата им застроена площ - с 36.2 на сто. Броят на започнатите административни сгради намалява с 55.2 на сто, а тяхната РЗП - с 84.9 на сто. Започнатите други видове сгради са повече с 4.4 на сто, докато общата им застроена площ е по-малко с 12.9 на сто. Строителство на най-голям брой нови сгради е започнало в областите: Пловдив - 200 жилищни и 67 други сгради; София (столица) - 198 жилищни, 3 административни и 28 други сгради; Варна - 138 жилищни и 37 други сгради; София - 83 жилищни и 51 други сгради; Стара Загора - 58 жилищни и 61 други сгради.", "date": "2019.11.04", "title": "Издадените разрешителни за строеж скочиха с 2.5% през 3-тото тримесечие спрямо предното (Таблици)"}
{"url": "https://www.24chasa.bg/novini/article/7745096", "text": "Турските сили за сигурност са нанесли тежък удар през октомври на бойците на кюрдските групировки СЗН и ПКК вътре в Турция и извън страната, съобщи Анадолската агенция, цитирана от БТА. Общо 1090 бойци на СЗН/ПКК са били неутрализирани при съвместни операции на турската Национална разузнавателна организация (МИТ), турските въоръжени сили, жандармерията и полицията. Действията са били извършени в периода 1-31 октомври. В същия период при терористични нападения са били убити 16 служители на силите за сигурност и 21 цивилни, в т.ч. бебета и деца, сочат още цитираните данни. Турция разглежда сирийските кюрдски Сили за защита на народа (СЗН) като идентична организация с действащата на турска територия Кюрдска работническа партия (ПКК). Същевременно през октомври в рамките на операции в турски градове срещу кюрдските бунтовници са били арестувани 410 души, включително кметове на прокюрдската Демократична партия на народите, посочва още агенцията.", "date": "2019.11.04", "title": "Над хиляда кюрдски бойци са били убити от Турция през октомври"}
{"url": "https://www.24chasa.bg/novini/article/7744827", "text": "Достъпни обществени жилища в Гуанджоу вече могат да бъде закупувани от ключови за града таланти, включително хора от Хонконг и Макао, съобщава cctv.com. Това е първият подобен ход на Гуанджоу, който привлича таланти, както и първият път град, позволил на жителите на Хонконг и Макао да придобият жилища на достъпни цени. Повечето от предлаганите 347 апартамента имат по три спални, с площ от 101 до 142 квадратни метра. Разположена в пилотната зона за свободна търговия „Нанша\", първата партида жилища с обща собственост ще бъде отворена за млади хора, които са експерти в области, където има недостиг. Цените на жилищата обаче не са обявени публично, предаде  . Делът на купувача в правото на собственост ще се определя въз основа на неговия действителен капиталов принос за апартамента. По принцип той трябва да бъде повече от 50 процента, но по-малък от 80 процента. „Нанша\" възнамерява да се превърне в демонстрационна зона за сътрудничество, свързваща Гуандун, Хонконг и Макао, съгласно плана за развитие на района на Големия залив, който Държавният съвет прие през февруари. Новата зона в залива е дом на 71,16 милиона души и има общ БВП от 1,6 трилиона долара през 2018 година.", "date": "2019.11.04", "title": "Гуанджоу предлага евтини жилища на таланти, включително от Хонконг и Макао"}
{"url": "https://www.24chasa.bg/novini/article/7745080", "text": "Доставката на втората пратка руски системи С-400 в Турция може да бъде забавена след планирания срок за 2020 година заради преговорите за споделяне на технологии и съвместно производство, заяви днес ръководителят на Агенцията за отбранителна промишленост, предаде Ройтерс, цитирана от БТА. Турция получи първата пратка системи С-400 през юли въпреки противопоставянето на САЩ и заплахите с американски санкции. Вашингтон казва, че все още е в преговори с Анкара да се откаже от руските системи. В интервю за турската телевизия НТВ Исмаил Демир заяви още, че Русия е предложила да продаде на Турция свои изтребители и Анкара прави оценка на тази оферта. Той каза, че решение ще бъде взето след всеобхватен анализ на офертата.", "date": "2019.11.04", "title": "Турция: Доставката на втората пратка руски системи С-400 може да се забави"}
{"url": "https://www.24chasa.bg/novini/article/7745102", "text": "20-годишен мъж е загинал при катастрофа по пътя Добрич–Албена - съобщават от  Областната дирекция на МВР-Добрич. Инцидентът е възникнал около 21,40 ч.на 3  ноември в района на село Батово. На място е установено, че лек автомобил  \"Фолксваген” с добричка регистрация, управляван от 20-годишен мъж, поради  движение с несъобразена скорост, напуска пътното платно и се блъска в крайпътно дърво.  Вследствие на инцидента, водачът е починал на място. По случая е образувано досъдебно  производство.", "date": "2019.11.04", "title": "20-годишен мъж се заби с автомобила си в дърво, почина на място"}
{"url": "https://www.24chasa.bg/novini/article/7745081", "text": "По данни на чешкото контраразузнаване китайските тайни служби действат все по-активно в страната, опитвайки се да вербуват служители от органите за сигурност. Това заяви вчера в телевизионно предаване Ладислав Щиха, прессекретарят на националната Служба за сигурност и информация - контраразузнаването на Чехия, предаде ТАСС, цитирана от БТА. По думите му това е нова тенденция в дейността на китайските тайни служби. По-рано интересът им е бил насочен главно към дейци на чешката наука и промишлеността. Имало е и опити за вербуване на някои политици. Според Щиха това става, предимно когато чешки граждани, събудили интерес у китайските тайни служби, посещават КНР. Китай поема изцяло разходите за пътуванията им и ги обкръжава с повишено внимание. Следват предложения за сътрудничество, чийто характер далеч надхвърля установените рамки. Дейността на китайските и на руските тайни служби застрашава в най-голяма степен сигурността на Чехия, заяви преди две седмици директорът на контраразузнаването Михал Коуделка. В отговор президентът Милош Земан каза в четвъртък, че на шефа на ведомството \"зад всеки ъгъл му се привижда китайски или руски шпионин\", и му препоръча да концентрира усилията си върху борбата с корупцията.", "date": "2019.11.04", "title": "Китай вербува чешки политици и хора от спецслужбите"}
{"url": "https://www.24chasa.bg/novini/article/7745106", "text": "Сръбският член в председателството на Босна и Херцеговина Милорад Додик заяви, че Република Сръбска има същите амбиции за независимост като Косово и напълно подкрепя официален Белград, който настоява за създаване на Съюз на сръбските общини в Косово, предаде Макфакс. Тези, които лансират историята за независимостта на Косово, трябва да знаят, че и Република Сръбска иска същото нещо, заяви Додик, след като бе помолен да коментира изявлението на бившия косовски външен министър Беджет Пацоли, който оправи послание до сръбския президент Александър Вучич, че има само една възможност - да признае независимостта на Косово, защото това е реалност. Додик добави, че Република Сръбска и местните сърби подкрепят политиката на Сърбия и нейните власти по отношение на Косово, съобщава БТА. Според него Босна и Херцеговина няма да признае Косово заради позицията на Република Сръбска. Разбира се, Босна и Херцеговина не призна Косово, нито пък има намерение да го признае, тъй като Република Сръбска не иска да има двойни стандарти, каза Додик.", "date": "2019.11.04", "title": "Додик: Република Сръбска има същите амбиции за независимост като Косово"}
{"url": "https://www.24chasa.bg/novini/article/7745122", "text": "Ново изследване навежда на мисълта, че човешка дейност е ускорила ерозията на почвата преди 4000 години, съобщи ЮПИ, цитирана от БТА. Когато става въпрос за хилядолетен преиод, ерозията на почвата се диктува от движението на тектонски плочи и климатични промени. Но ако става дума за по-кратък период, местното въздействие на човешката дейност върху ерозията може да бъде преценено. Учени се поинтересували дали повлияната от човешката дейност ерозия може да бъде изследвана в глобални мащаби. За целта анализирали проби от пластове седименти от 632 езера в целия свят. \"Езерните седименти са смятани за своеобразни архиви на динамиката на ерозията - заяви Жан-Филип Жени от института \"Макс Планк\" за биогеохимия в Германия. - Всички процеси, свързани с преместване на почва и скали, оставят следи в хронологично подредените слоеве седименти, които са се натрупали и съхранили на дъното на езерата.\" Като използвали радиовъглеродно датиране, специалистите датирали различните слоеве езерни седименти и изследвали промените в темповете на натрупването им. \"Събирайки данни за толкова много езера, за пръв път открихме обща тенденция, свързана с увеличено натрупване на седименти през холоцена, т.е. през последните 10 хиляди години\", отбеляза Пиер Франкюс от Френския национален институт за научни изследвания. Като анализирали фосилизиран полен, уловен като в капан в древни езерни седименти, учените свързали ускоряването на ерозията през холоцена с промени в горската растителност, по-специално с обезлесяване. \"Бяхме развълнувани, когато констатирахме, че увеличеното натрупване на седименти преди 4000 години съвпада с намаляване на дървесния полен - поясниха учените. - То свидетелства за промени в горската растителност, които на свой ред вероятно водят до деградация на почвата и ерозия.\" Резултатите от изследването са публикувани в сп. \"Протоколи на Американската академия на науките\".", "date": "2019.11.04", "title": "Обезлесяване е ускорило ерозията на почвата преди 4000 години"}
{"url": "https://www.24chasa.bg/novini/article/7745158", "text": "На 03.11.2019 г. в 21,55 ч. в РУ Берковица е получен сигнал за възникнал скандал в района на с. Боровци, при който 25-годишен местен жител нанесъл порезна рана с остър предмет в областта на ухото на 25-годишен от същото село, съобщиха от пресцентъра на МВР. Пострадалият е транспортиран до МБАЛ Монтана за оказване на долекарска помощ. По случая е образувана преписка в РУ Берковица по чл. 325, ал.1 от НК. Извършителят е задържан за срок от 24 ч. в РУ Берковица. Работа по случая продължава РУ Берковица.", "date": "2019.11.04", "title": "25-годишен с порезна рана след скандал в Монтанско"}
{"url": "https://www.24chasa.bg/novini/article/7745180", "text": "1 гласа не достигнаха на най-дълго управлявалия кмет у нас да продължи да е начело на самоковското с. Бели Искър. 83-годишният Крум Георгиев е начело на селото от 1968 г. и досега винаги е печелил на първи тур. Сега обаче излезе на балотаж срещу Благовест Бичаков от коалиция ВМРО-СДС. В неделя Георгиев от БСП загуби със 191 гласа, срещу 202 за опонента му Бичаков.", "date": "2019.11.04", "title": "11 гласа не стигнаха на 83-годишен кмет да продължи управлението си в Бели Искър от 1968 г."}
{"url": "https://www.24chasa.bg/novini/article/7745164", "text": "Министърът на здравеопазването Кирил Ананиев ще обяви утре началото на Националната информационна кампания в подкрепа на донорството и трансплантацията в България. Това съобщиха от пресслужбата на Министерството на здравеопазването. Кампанията ще бъде под мотото \"Да! За живот\". Боряна Димитрова от социологическа агенция \"Алфа Рисърч\" ще представи данните от социологическо изследване за нагласите на българските граждани спрямо донорството на органи и трансплантацията, което е поръчано преди началото на кампанията.", "date": "2019.11.04", "title": "Започна националната кампания в подкрепа на донорството и трансплантацията"}
{"url": "https://www.24chasa.bg/novini/article/7745142", "text": "Главният прокурор Сотир Цацаров даде на инспектората на ВСС съдията от спецсъда Андон Миталов. Причината - той пуснал председателя на Национално движение \"Русофили\" Николай Малинов да пътува в чужбина от 1 до 5 ноември по предварителна програма с културни събития, съобщиха от прокуратурата. Според Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда. Николай Малинов е с парична гаранция от 50 000 лева и забрана да напуска страната. Председателят на Национално движение \"Русофили\" е обвинен за шпионаж, а генерал Леонид Решетников е със забрана за влизане в България за десет години, наложена от ДАНС.", "date": "2019.11.04", "title": "Цацаров иска проверка на съдия, разрешил на Николай Малинов да напусне България за няколко дни"}
{"url": "https://www.24chasa.bg/novini/article/7745196", "text": "Астронавтките от НАСА Джесика Миър и Кристина Кук пристъпиха към скачването на Международната космическа станция МКС с американския товарен кораб \"Сигнус\", прeдаде ТАСС. Миър, която се дублира от Кук, ще трябва да прехване космическия апарат с помощта на роботизираната ръка \"Канадарм\". \"Сигнус\" ще бъде скачен към американския модул на МКС \"Юнити\". Изтрелването на товарния кораб беше осъществено в събота с помощта на ракетата-носител \"Антарес\". Стартът беше даден от космодрума на остров Уолъпс в Атлантичмеския океан край бреговете на щата Вирджиния, предава БТА. \"Сигнус\" ще достави на екипажа на орбиталния комплекс около 3,7 тона товари - продоволствие, предмети от първа необходимост, оборудване за станцията и прибори за научни изследвания. В доставката са включени жилетки срещу космическа радиация, които в перспектива ще бъдат използвани при полети до Луната и Марс. На станцията ще бъде доставена и специална експериментална фурна за приготвяне на храна в условията на безтегловност.", "date": "2019.11.04", "title": "Започна скачването на товарния кораб \"Сигнус\" с МКС"}
{"url": "https://www.24chasa.bg/novini/article/7745201", "text": "Посланикът на Франция у нас Флоранс Робин изрази съжаление и заяви, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм,“ каза посланик Робин. Срещата бе във връзка с интервюто на президента Еманюел Макрон за френското списание „Вальор актюел“, в което той заявява: „Предпочитам хора, които идват от Гвинея и Кот д‘Ивоар законно, които са тук и които вършат тази работа, отколкото български или украински незаконни канали“. По време на разговора заместник-министър Дойков изрази недоумение от изказването на френския президент, което е предизвикало възмущение в българското общество, включително сред сънародниците ни във Франция. От българска страна бе подчертано, че няма никакви сериозни основания за подобни твърдения. Отношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения.", "date": "2019.11.04", "title": "Посланикът на Франция: Думите на Макрон са погрешно разбрани"}
{"url": "https://www.24chasa.bg/novini/article/7745199", "text": "Турция ще изпрати пленените членове на \"Ислямска държава\" обратно в собствените им страни дори и ако гражданството им е отнето, зави министърът на вътрешните работи на Турция Сюлейман Сойлу, който критикува подхода на европейските страни по въпроса, предаде Ройтерс, цитирана от БТА. \"Ще върнем обратно онези, които са в наши ръце, но светът измисли нов метод сега: отнемане на тяхното гражданство\", каза министърът. \"Казват, че те трябва да бъдат съдени там, където са заловени. Това е нова форма на международно право, предполагам\", добави той. \"Невъзможно е да бъде прието това. Ще изпратим обратно членовете на ДАЕШ, които са в наши ръце, в собствените им страни независимо дали те отнемат или не тяхното гражданство\", заяви Сойлу. Турция започна миналия месец офанзива в Североизточна Сирия срещу сирийските кюрдски Сили за защита на народа след решение на президента на САЩ Доналд Тръмп да изтегли американските сили от района. Стъпката породи притеснения за съдбата на пленниците на \"Ислямска държава\" в региона, отбелязва Ройтерс.", "date": "2019.11.04", "title": "Турция: Независимо дали имат гражданство, ще връщаме пленените членове на ИД по родните страни"}
{"url": "https://www.24chasa.bg/novini/article/7744519", "text": "Атанас Камбитов, който 8 г. управлява Благоевград този път загуби изборите. \"За Благоевград ме е яд, там няма нещо, което не е направено. Нашият кандидат водеше на първите избори, за една седмица разликата е 15%. Но излязоха видеа с танци, хорa, знаете. Събрах ги и Камбитов, и Икономов, и кмета на Сандански, и им казах \"Ще загубите\". \"Не, ще спечелим!\", казаха те. Сега партията ще си направи изводите, по-добре е да се очисти\". Това са думи на Бойко Борисов от пресконференцията му снощи. Видеото, което, според Борисов е съборило Камбитов, се разпространява от известно време във фейсбук.  Разпратено е на няколко редакции, известни с нелюбовта си към ГЕРБ и Бойко Борисов от club.eacs@mail.bg.  На него се вижда купон, на преден план свири Гъмзата. С черна шапка, пура и 50 лева на челото  кърши снага Атанас Камбитов, кметът на Благоевград. На заден план се вижда  Цветан Цветанов.  Б.Р. Гледай клипа на full screen", "date": "2019.11.04", "title": "Вижте клипа с пура и 50 лв., който събори Камбитов"}
{"url": "https://www.24chasa.bg/novini/article/7745222", "text": "В периода 4-6 ноември, председателят на Управителния съвет на Евро-атлантическия център за сигурност Цветан Цветанов ще проведе поредица от срещи с представители на неправителствени организации и изследователски центрове в Берлин, Германия. Това съобщиха от пресцентъра на Евро-атлантическия център за сигурност. Целта на работното посещение е да бъде представена дейността на новосъздадения център и да се очертаят възможности за взаимодействие и сътрудничество. Цветанов ще бъде придружен от изпълнителния директор на центъра София Петкова и адв. Борис Велев, член на Управителния съвет на организацията и учредител.", "date": "2019.11.04", "title": "Цветанов представя Евро-атлантическия център за сигурност в Берлин"}
{"url": "https://www.24chasa.bg/novini/article/7745236", "text": "Районна прокуратура – Ямбол предаде на съд Петко Й. Той е обвинен за това, че на неустановени дни в периода от 20.10.2019 г. до 27.10.2019 г. в град Ямбол, ж.к. „Райна Княгиня“, действайки в условията на продължавано престъпление, предложил на другиго – на седем лица, всички от град Ямбол, имотна облага – заплащане на парична сума в размер на по 30 лева за всеки един от тях, с цел да ги склони на 27.10.2019 г. да упражнят избирателното си право на местни избори за общински съветници и кмет на Община Ямбол, в полза на определена политическа партия с определен номер в интегралната бюлетина – престъпление по чл.167, ал.2, предл.1, вр. с чл.26, ал.1 от НК. Предстои Районен съд – Ямбол да насрочи дата на заседанието си.", "date": "2019.11.04", "title": "Съдят мъж в Ямбол за купуване на гласове"}
{"url": "https://www.24chasa.bg/novini/article/7745226", "text": "Вчера в една свръхполяризирана Америка започна обратното броене - една година до президентските избори през 2020 г., в които Доналд Тръмп залага на верните си привърженици, за да грабне втори мандат и да преодолее разследването за импийчмънта му, което хвърля сянка над предизборната кампания, предава БТА. Демократите поеха по този опасен път с риск да засенчат дебатите в първичните им избори, в които участват рекордно висок брой претенденти и няма изявен фаворит. \"Никога досега не сме имали толкова висока подкрепа.\" Строго гледащият президент Тръмп, заобиколен от море от червени шапки, в петък отхвърли идеята, че процедурата за импийчмънт може да го лиши от втори мандат. Напротив, уверява той, тя му позволява да мотивира хората си, \"гневното мнозинство\", което вкупом осъжда този \"лов на вещици\". Президентът сам призна, че вече борбеният му тон допълнително се е изострил от началото на разследването. Вчера той сравни атмосферата на предизборните му митинги с мач по смесени бойни изкуства ММА, на който е присъствал предишния ден. Здравно осигуряване, притежание на оръжие, имиграция: година преди президентския вот някои кандидати в първичните избори на демократите се опитват да придвижат партията си наляво. Въпреки усилията им тези залози остават на заден план, в сянката на експлозивната процедура за импийчмънт. Миналата седмица сенатор Елизабет Уорън, която е сред фаворитите в първичните избори на демократите, видя как представянето на проекта й за универсално здравно осигуряване е засенчено от първото официално гласуване по импийчмънта в Конгреса. \"В краткосрочен план процедурата по импийчмънт ще доминира в новините от Вашингтон, в медийното отразяване и по-общо казано в изготвянето на политики\", смята преподавателят от университета \"Джордж Вашингтон\" Кристофър Артъртън. Няма очевиден съперник Шефката на демократите Нанси Пелоси дълго време се колебаеше да започне разследване срещу Доналд Тръмп в Камарата на представителите, където партията й има мнозинство, опасявайки се, че опозицията може да бъде санкционирана от тази разделяща и дори непопулярна процедура. Инициативата е още по-рискована поради факта, че президентът вероятно ще бъде \"оневинен\" в контролирания от републиканците Сенат. Демократите се боят, че той ще тръби точно преди изборите, че е бил признат за невинен. В крайна сметка Пелоси се реши на тази стъпка на 24 септември след разкрития за телефонен разговор, в който Доналд Тръмп е поискал от Киев \"да помисли\" за разследване на бившия вицепрезидент демократ Джо Байдън, чийто син дълго време правеше бизнес в Украйна. Оттогава подкрепата за тази процедура изглежда расте - 53 процента от американците я подкрепят, а 44 процента са против според публикувано вчера допитване, което потвърждава пропастта между избирателите на демократите и на републиканците по този въпрос. Попадналият в този ураган Джо Байдън, който досега беше основният фаворит в надпреварата на демократите, изгуби преднината си, главно в полза на Елизабет Уорън. Следват прогресистът сенатор Бърни Сандърс и умереният кмет Пит Бутиджидж. За пръв път публикувано в петък допитване поставя Джо Байдън на четвърто място в избирателните нагласи на демократите в Айова, първият щат, който ще гласува на тези първични избори. Той е изпреварен от младия Пит Бутиджидж, който беше неизвестен допреди година. \"Остава една година до най-важните избори в живота ни. Трябва да се уверим, че ще се сбогуваме с националния кошмар Доналд Тръмп\", туитна вчера Камала Харис, която е на пето място в тази анкета. Бето се отказва Друг неизвестен фактор в тази кампания е графикът на процедурата по импийчмънт. Не се знае колко дълго ще трае това разследване, а първите гласувания в първичните избори на демократите са в началото на февруари. \"Когато надпреварата в първичните избори набере скорост, мисля, че тази кампания ще е водещата тема в новините\", уверява Артъртън. Дотогава има риск наблягането върху импийчмънта да навреди на получаващите по-ниска подкрепа сред 17-те кандидати за партийната номинация на демократите, които показват необичайно разнообразие: няколко жени, двама афроамериканци, един открито обявил се гей. . . Най-новият пример е тексасецът Бето О'Рорк, смятан известно време за възможна надежда на демократите, който се оттегли от надпреварата. Доналд Тръмп вероятно ще се опита да повтори печелившата си стратегия от 2016 г.: да завладее чрез твърдите си поддръжници няколко ключови щата, които да му донесат мнозинството гласове в Избирателната колегия, и да спечели непреките избори дори със загуба при абсолютния брой гласове.", "date": "2019.11.04", "title": "Заплахата от импийчмънт засенчва кампанията на Тръмп за президентските избори догодина"}
{"url": "https://www.24chasa.bg/novini/article/7745237", "text": "Атина планира конкретни стъпки през следващия период, за да затвърди засилената роля, която се опитва да играе на Балканите и да предотврати развитието на събития, особено в Северна Македония, които могат да бъдат срещу гръцките интереси, пише всекидневникът „То Вима“ в статия. Тя е озаглавена „Инициатива с двойна цел на Балканите – следващите стъпки на Атина със Заев и Рама след френското вето“, анализирайки следващите стъпки и позицията на Гърция, съобщава МИА. В текста се казва, че миналата седмица е проведена среща с гръцкия външен министър Никос Дендиас в гръцкото външно министерство с участието на висши дипломати, целяща „обмисляне на следващите стъпки от Атина, като се вземат предвид изявленията на Зоран Заев относно евентуално замразяване на част от Договора от Преспа и по-специално разпоредби, свързани с отварянето на присъединителните глави.\", предава  . “Общата оценка, която беше направена, е, че твърдата позиция на френския президент убива програмата на Солун от 2003 г., което беше един от основните моменти на гръцката дипломация”, каза той. Следователно гръцкото правителство трябва да намери начини за достъп както до Северна Македония, така и до други страни от така наречените „Западни Балкани 6“, за да затвърди водещата роля на Гърция в региона, пише „То Вима“. Документът добавя, че в този контекст Атина обмисля начини за координиране на дейностите с други балкански страни-членки на ЕС – България, Хърватия и Словения, а вече е предприела директни стъпки към Скопие и Тирана като “неформални телефонни контакти” със Северна Македония, което ще се засили в следващия период”. Гръцкото външно министерство следи събитията и Атина е обезпокоена от „изявления, идващи от ВМРО-ДПМНЕ относно позицията на партията след изборите в случай на победа и последиците за двустранните отношения“. Според изданието посланието, което Гърция изпраща на македонския премиер Зоран Заев, е, че „приемането на националистическа реторика няма да му помогне да събере избиратели“. „Напротив, Атина изисква от г-н Заев да настоява за необходимостта от приближаване до Европа и прилагане на разпоредбите на Договора от Преспа“, пише „То Вима“.", "date": "2019.11.04", "title": "Атина със стъпки към България и част от региона след френското вето"}
{"url": "https://www.24chasa.bg/novini/article/7745214", "text": "Старозагорското село Могила има нов кмет, след като на балотажа в неделя Георги Георгиев от Атака победи сестра си Гинка Колева от АБВ със 180 срещу 151 гласа. Гинка кметува 2 мандата в селото, но при опита си да вземе трети мандат бе победена от батко си. Двамата са се явявали един срещу друг и на предишни избори, но тогава резултатът беше в полза на сестрата. До балотажа сега се стигна, след като на първия тур и двамата, които бяха единствените кандидати за поста, получиха по 152 действителни гласа. Тогава избирателната комисия в селото за малко не обяви Гинка Колева за победител, но в последния момент се появи една недействителна бюлетина, която обърка работата. И макар да са политически противници на изборите, в живота двамата са в прекрасни отношения, коментират още в Могила.", "date": "2019.11.04", "title": "В село Могила братът победи сестра си на балотажа"}
{"url": "https://www.24chasa.bg/novini/article/7745248", "text": "Китайският авиопревозвач Juneyao Air Co. ще започне директни полети между Шанхай и Атина през юли следващата година, съобщи Ройтерс, като се позовава на гръцкото министерство на туризма. Авиокомпанията и Гърция са подписали споразумение за новата линия по време на тридневното посещение на гръцкия министър-председател Кириакос Мицотакис в Шанхай, предава БТА. Туризмът заема около една четвърт от икономическия продукт на Гърция, която отбеляза рекорден брой посетители с цел туризъм през миналата година - около 33 милиона. През 2018 г. Гърция е била посетена от 125 хиляди китайски туристи от общо 140 милиона пътувания на китайци в чужбина. Амбицията на Атина е този брой да нарасне четири пъти до 500 хиляди, съобщава гръцкото министерство на туризма. \"Споразумението за директна въздушна линия Атина-Шанхай ще бъде решаващо за постигането на тази цел\", казва главният секретар на гръцкото министерство Константинос Лулис в изявление.", "date": "2019.11.04", "title": "Откриват пряка въздушна линия между Атина и Шанхай през юли 2020 г."}
{"url": "https://www.24chasa.bg/novini/article/7745403", "text": "Бившият кмет на Гърмен Ахмед Башев ще съди държавата за  . Изборите в общината в крайна сметка спечели кандидатът на ДПС Феим Иса, който победи досегашния кмет Минка Капитанова. Ахмед Башев заяви, че за него изборите са приключили още на първия тур, когато той не събра достатъчно гласове за балотаж. При задържането органите на реда са открили в автомобила му 2 000 лева, за които Башев твърди, че са негови лични пари, както и преснимани стари образци на бюлетини, предаде  . „Да те задържат, без да те обвинят, да те разпитат като свидетел и да те освободят, преди да изтекат 24 часа. Смешна работа. Изобщо не искам и да ми се извиняват, аз ще си търся правата. Този път няма да простя на моята родина, предишния път й простих”, заяви Ахмед Башев.", "date": "2019.11.04", "title": "Бившият кмет на Гърмен ще съди държавата за задържането си"}
{"url": "https://www.24chasa.bg/novini/article/7745489", "text": "Заместник-помощник държавният секретар на САЩ и специален представител на американския президент за Западните Балкани Матю Палмър заяви днес в Белград, че отлагането на старта на преговорите със Северна Македония и Албания за членство в ЕС е било историческа грешка и това е лошо послание за целия регион, съобщи Танюг. След среща с президента на Сърбия Александър Вучич Палмър каза, че САЩ искат Западните Балкани да имат европейска перспектива и ще направят всичко, за да убедят ЕС да промени това становище преди срещата на лидерите на съюза в Загреб през май идната година, предава БТА. Той посочи, че днес е имал възможност да разговаря с Вучич за политическата ситуация не само в Сърбия, но и в целия регион, което, както каза, е особено важно след неуспеха на ЕС да намери компромис за отварянето на преговори със Северна Македония и Албания за членство в ЕС. Това, според нашето мнение, бе историческа грешка и лошо послание за целия регион, каза Палмър. Сръбският президент Александър Вучич от своя страна изтъкна, че вярва, че по въпроса за Косово след два или три месеца ще бъдат създадени условия за продължаване на диалога, от който Сърбия очаква да доведе до компромисно решение. Доволен съм от разговора с Палмър, тъй като разгледахме всички спорни въпроси, решени сме да намерим решения, които биха позволили по-добри двустранни отношения между Сърбия и САЩ и конструктивен подход и опит да се върнем към диалог в отношенията с Прищина, каза Вучич. Според неговите думи Сърбия иска този диалог да бъде сериозен, отговорен и да води към компромисно решение. Сърбия е готова на компромиси, но няма да бъде готова на унижаване на своя народ в Косово. Никога не сме изтъквали каквито и да било екстремни, радикални искания, не сме искали нищо, което другите не могат да приемат, винаги сме говорили за компромис. Но също така онези, които искат да унижат Сърбия, които смятат, че е възможно Сърбия да бъде притисната и накарана да приеме нещо, което не е в нейните интереси, нека знаят, че това не е възможно, каза сръбският президент.", "date": "2019.11.04", "title": "САЩ: ЕС направи историческа грешка за Западните Балкани"}
{"url": "https://www.24chasa.bg/novini/article/7745504", "text": "Джордж Стини-младши е най-младият човек, осъден на смърт през 20-ти век в Съединените щати. Той бил едва на 14 години, когато е екзекутиран в електрически стол. По време на процеса, до деня на екзекуцията, той постоянно държи Библията в ръцете си и се кълне, че е невинен за престъплението, в което го обвиняват. Той бил обвинен в убийството на две бели момичета - Бети на 11 години и Мери на 7 години. Телата са намерени в близост до къщата, в която момчето живеело с родителите си, предаде  По време на процеса цялата съдебна комисия била с бял цвят на кожата. Процесът продължил само 2 часа, а съдебните заседатели произнесли присъдата след 10 минути. Родителите на детето били заплашени и не им било позволено дори да го посещават в затвора и в съдебната зала. Впоследствие били напълно изгонени от града. Преди екзекуцията си Джордж прекарал 81 дни, без да се вижда с родителите си. Той е бил настанен в затвор, на 80 км. от родния си град. Всичките му показания били изслушани от полицаи и следователи, сами, без присъствието на родителите или адвоката му. Той бил екзекутиран чрез ток, а през главата му преминават 5380 волта. 70 години по-късно неговата невинност е окончателно доказана от съдия в Южна Каролина. Желязото, с което са били убити две момичета, тежало повече от 19,07 килограма. Следователно, Стини не би могъл дори да го вдигне, камо ли да удари достатъчно силно, за да убие две момичета. Детето било невинно; той е бил осъден и екзекутиран само защото е бил черен. Стивън Кинг е толкова вдъхновен от този случай, че пише книгата си \"Зеленият път\" (The Green mile), филм, който излезе през 1999 г. в киносалоните. В него вместо малко момче, осъденият е голям мъж, който има способността да лекува. ", "date": "2019.11.04", "title": "Момчето, вдъхновило Стивън Кинг, да напише \"Зеленият път\" - без вина убито на електрически стол"}
{"url": "https://www.24chasa.bg/novini/article/7745512", "text": "Напускащият поста си председател на Европейската комисия Жан-Клод Юнкер заяви в понеделник, че Брекзит активистите, включително настоящият премиер на Обединеното кралство Борис Джонсън, са излъгали британското обществото в навечерието на референдума през лятото на 2016-а година относно по-нататъшното членство на Великобритания в Европейския съюз, предава  . В интервю за немското издание \"Шпигел\" (Der Spiegel) Юнкер подчерта, че той вярва, че е направил \"голяма грешка\", като не се е включил в кампанията преди референдума и не е изразил мнението си по въпроса. \"Толкова лъжи бяха казани, включително от настоящия премиер Борис Джонсън, че трябваше да има глас, който да им се противопостави\", обясни висшият официален европейски представител. Жан-Клод Юнкер, който през декември ще бъде наследен от Урсула фон дер Лайен, отново изрази съжаление за това, че Великобритания е избрала да напусне единния блок. Междувременно говорител на Борис Джонсън заяви в понеделник, че британското правителство няма да удължи т.нар. \"преходен период\" след Брекзит, който следва Споразумение за оттегляне. Според настоящото споразумение между Лондон и Брюксел \"предходният период\" след официалното излизане на Великобритания от ЕС ще продължи до края на 2020-а година. Говорителят също така посочи, че правителството трябва да продължи да се подготвя за всички възможности, включително че страната ще напусне ЕС на 31-ви януари догодина без споразумение за оттегляне.", "date": "2019.11.04", "title": "Юнкер: Борис Джонсън излъга в кампанията за Брекзит референдума през 2016 година"}
{"url": "https://www.24chasa.bg/novini/article/7745434", "text": "Млада майка пътува 100 км клекнала между два вагона, за да заведе бебето си на лекар. Това се вижда от видео, публикувано по-рано във фейсбук. Предполага се, че влакът е бил толкова препълнен с хора, че тя е намерила \"място\" само на свръзката между вагоните. Според кадрите - няма информация това къде се е случило и кога - детенцето спи в почти ембрионална поза в скута на майка си. Изглежда сякаш необезпокоявано от големия шум на машината, препускаща с висока скорост. От видеото пронизва усещане за бедността и мизерия - днес може би не е по-различно в държавата, в която пътува клетата майка. ", "date": "2019.11.04", "title": "Майка клечи между вагони с болно бебе (Видео)"}
{"url": "https://www.24chasa.bg/novini/article/7745493", "text": "Решимостта на Иран да подкрепи непопулярното иракско правителство не вещае нищо добро за демокрацията в Близкия изток. Иранските лидери казват, че не се стремят да претворят Персийската империя в днешния Близък изток. За разлика от САЩ, казват те, Иран не е империалистическа сила. Не така обаче изглеждат нещата за мнозина в Ливан, където тесните финансови и военни връзки на Иран с водещата в страната шиитска политическа организация Хизбула миналата седмица стана обект на гневни антиправителствени улични протести, пише вестник \"Обзървър\". Благата представа за Иран като добронамерен помагащ съсед трудно се съчетава с подкрепата му за бунта на хусите в Йемен, където загиналите в бушуващата от четири години война са вече 100 000. Този конфликт изглежда като класически битка чрез проксита между две външни сили (шиитски Иран и сунитска Саудитска Арабия), всяка от които се бори за регионално господство. Широкото влияние на Корпуса на гвардейците на Ислямската революция сред иранската твърдолинейна религиозна върхушка и близките му връзки с върховния водач аятолах Али Хаменей са ключов фактор за това, което умерените с тревога разглеждат като опасна политика на геополитическо надскачане на възможностите. Най-видният сред \"ястребите\" е командващият силите \"Кудс\" в Корпуса на гвардейците на ислямската революция генерал-майор Касем Солеймани. Така че може би не е изненадващо, че Солеймани се появи в Ирак миналата седмица, докато масови демонстрации в Багдад и други, главно шиитски градове, заплашваха да свалят правителството. Иракският премиер Адел Абдел Махди дължи поста си на Иран, превърнал се в най-влиятелен фактор след изтеглянето на голямата част от американските сили през 2011 г. Ирак е още една непровинция на иранската неимперия и Солеймани не възнамеряваше да пропусне тази възможност. Официалното обяснение за присъствието му беше безобидно. \"Сигурността /на Ирак/ е важна за нас, ние сме им помагали и преди. Командващият силите ни \"Кудс\" посещава редовно Ирак и други страни в района, особено когато съюзниците ни се обръщат към нас за помощ\", посочи анонимен ирански представител. На практика Солеймани се намеси, за да прекрати конфронтацията след заплахи от страна на ключови шиитски водачи да изоставят Абдел Махди. Успехът на Солеймани в изглаждането на споровете (изгледите за принудителна оставка на премиера изглежда се отдалечиха) не вещае нищо добро за Ирак. В петък, два дни след намесата му, в Багдад се състояха най-големите антиправителствени протести досега. Протестиращите настояват за прочистване из основи на иракския управляващ елит независимо от верската и етническата принадлежност и да бъде лишен Иран от възможността да дърпа конците. Това безпрецедентно за времето след Саддам предизвикателство към установения ред не е просто някакъв проблем за Техеран. Това е екзистенциален проблем за крехката тристранна демократична система за подялба на властта в Ирак, скалъпена след инвазията през 2003 г. Иракските ръководители твърде дълго не съумяват да удовлетворят основни нужди на хората като осигуряването на чиста вода и електричество. Младите хора в Ирак нямат възможности за реализация и работа. Политиците, били те сунити, шиити или кюрди, масово са смятани за корумпирани и некомпетентни. В страна, която е вторият по-големина производител на петрол в ОПЕК и на чиято територия се намират 12 процента от световните петролни залежи, подобни трайни провали изглеждат особено трудни за оправдание. От друга страна, Ирак все още се съвзема от травмиращата американска окупация и от борбата на живот и смърт срещу групировката \"Ислямска държава\". Мнозина в САЩ (и Великобритания) смятат иракската страница за затворена. Нещата обаче не са такива. Западните страни, които, подобно на съвременен Иран, действаха имперски и незаконно, за да наложат смяна на режима в Ирак, а впоследствие да контролират и управляват иракската политика, носят трайната отговорност да съдействат за гарантиране на неговата демократична неприкосновеност, свобода от джихадисткия терор и икономическа и социална жизнеспособност. Тази отговорност се отнася на първо място до иракския народ, който гръмко настоява за ново начало. През последните дни бяха убити около 250 души, а хиляди други бяха ранени, понеже дръзнаха да настояват за обещаната им през 2003 г. свободна и справедлива демокрация. Ако подобна касапница беше настанала в Хонконг или Барселона, щеше да се вдигне оглушителен шум. Защо, след като твърдяхме, че сме толкова загрижени, сега не ни е грижа за Ирак? (От БТА)", "date": "2019.11.04", "title": "Протестите в Ирак и безразличието на Запада"}
{"url": "https://www.24chasa.bg/novini/article/7745442", "text": "Федерален съдия в Портланд, Орегон, спря административно правило на президента Тръмп, което изисква имигрантите да докажат, че ще имат здравно осигуряване или ще могат да плащат за медицинска помощ, преди да получат визи, предаде БГНЕС. Американският окръжен съдия Майкъл Саймън издаде временна заповед, с която спира влизането в сила на правилото. Засега не е ясно кога ще се гледа делото по същество. Седем граждани на САЩ и организация с нестопанска цел подадоха федерален иск в сряда, твърдейки, че правилото ще блокира близо две трети от всички бъдещи легални имигранти. В молбата също се казва, че правилото значително ще намали или премахне броя на имигрантите, които влизат в САЩ със семейни визи. „Много сме благодарни, че съдът призна необходимостта незабавно да блокира забраната“, заяви старшият съдебен изпълнител на Центъра за действие на правосъдието Естер Сунг, която се яви на съдебно заседание от името на ищците. „Забраната ще раздели семействата и ще намали две трети от имигрантите със зелени карти“. Документът, подписан от Доналд Тръмп в началото на октомври, трябваше да бъде приложен за хора, които идват с имигрантски визи от чужбина. Той не засяга постоянните жители, търсещите убежище, бежанците или децата. В заповедта се казва, че на имигрантите ще бъде забранено да влязат в САЩ, освен ако не бъдат покрити от здравно осигуряване в рамките на 30 дни след влизането им или имат достатъчно финансови средства, за да платят всички медицински разходи. Това е последното усилие на администрацията на Тръмп да ограничи достъпа на имигрантите до обществени програми, докато се опитва да смени семейната имиграционна система с други, основана на заслуги", "date": "2019.11.04", "title": "Съдия спря заповед на Тръмп за имигрантите"}
{"url": "https://www.24chasa.bg/novini/article/7745495", "text": "Осъдиха на 1 година условно млада шофьорка от Петрич, причинила смъртта на моторист. Присъдата е постановена днес от Окръжен съд - Благоевград. 25-годишната Х.В.Г. от Петрич получи 1 година условно с 3 години изпитателен срок и без право да шофира за срок от 2 години, за причиняване на смърт по непредпазливост при катастрофа. На 19 август 2015 г., навлизайки в кръстовище в град Петрич, без да се огледа и да прецени риска, по непредпазливост е причинила смъртта на 21-годишния моторист И.А.В. от същия град. Присъдата подлежи на протест или обжалване пред Апелативен съд – София.", "date": "2019.11.04", "title": "Осъдиха условно шофьорка за смъртта на моторист"}
{"url": "https://www.24chasa.bg/novini/article/7745491", "text": "Супермаркетите във Виетнам заимстват инициатива от Тайланд за употребата на бананови листа вместо найлонови опаковки, съобщава „Некст шарк“. Освен плодове и зеленчуци големите вериги хранителни магазини във Виетнам увиват и месни продукти в банановите листа. Потребителите приветстват усилията на веригите за по-екологична среда. „Когато видя зеленчуците да са увити в красивите бананови листа, съм по-склонен да си купя по-голямо количество. Мисля, че инициативата ще помогне на местното население да е по-осъзнато към опазването на околната среда“, споделя клиент на една от големите вериги, възприела екологичния модел опаковки. Друга верига магазини във Виетнам предлага биоразградими торби, направени от царевично нишесте. Виетнам е четвърта в света по захвърлени в океана найлонови опаковки, затова подобни инициативи са от голямо значение за страната. Според скорошно проучване виетнамците изхвърлят по 2500 тона пластмасови отпадъци на година. В цяла Азия се забелязва тенденция за намаляване на употребата на найлонови торбички в супермаркетите. Наскоро Южна Корея забрани употребата на найлонови торбички и задължи магазините да предлагат рециклируеми опаковки. Междувременно Китай отбелязва 66% спад в употребата на найлонови торбички – десетилетие, след като забрани употребата на ултра тънки найлонови торбички, които на практика не могат да се рециклират.", "date": "2019.11.04", "title": "Азиатски супермаркети използват бананови листа вместо найлонови опаковки (Видео)"}
{"url": "https://www.24chasa.bg/novini/article/7745567", "text": "Двама индонезийски журналисти, посредничили в спор за земя между компания за палмово масло и местни жители, са открити мъртви с множество прободни рани в близост до плантация в Суматра, предаде  . Тялото на Мараден Сианипар е намерено в сряда в ров близо до палмова плантация в област Лабухан Бату, на осем часа път с кола от столицата на провинция Северна Суматра. Ден по-късно полицията открива и Маратуя Сирегар в същия район. И двете тела са покрити с прободни рани. Разпитани са шестима души, но не е посочен заподозрян, казва шефът на местната полиция Агус Дароят. Журналистите са работили за местен новинарски портал, преди да излязат на свободна практика през 2017 година. Напоследък стават известни и с активистките си прояви по въпросите, свързани със спорове за земя. Индонезийските журналистически асоциации осъдиха смъртта на колегите си и поискаха от властите задълбочено разследване. Много случаи на насилие срещу журналисти в Индонезия остават неразкрити, според Независимия алианс на журналистите, отчел поне две дузини случаи само тази година. Индонезия се нарежда на 124-то място от 180 държави в Световния индекс за свобода на печата през 2019 г., публикуван от „Репортери без граници“.", "date": "2019.11.04", "title": "Откриха убити двама журналисти в Индонезия"}
{"url": "https://www.24chasa.bg/novini/article/7745558", "text": "БСП ще иска броене на бюлетините в Шумен, където кандидатът, подкрепен от партията - Венцислав Венков, губи със 77 гласа от Любомир Христов от ГЕРБ. Обмисляме и дали да искаме касиране на резултатите от вота, заяви соцлидерката Корнелия Нинова. Тя даде пресконференция, заобиколена от някои от спечелилите кметове в страната. БСП затвърди тенденцията си да повишава резултатите си на избори, а ГЕРБ ерозира в местната власт. Промяната започна. Беше трудна, но вече е необратима, отчете соцлидерката. Тя ще предложи на Изпълнителното бюро на заседанието утре да обмисли и политическа подкрепа на искането на Инициативния комитет на Мая Манолова за касиране на изборите в София. Мая показа, че алтернатива в столицата има. Разликата е минимална, става въпрос огромен корпоративен вот, купени гласове, обясни Нинова. БСП тепърва ще прави анализ защо Манолова загуби в София. Уважавам решението й, всеки има право да прави своя политически път и да използва енергията, която събира, както намери за добре, коментира Нинова на въпрос за заявката на Манолова от изборната нощ за нов политически проект. Тя има качества и хора, които я подкрепят, допълни соцлидерката. А запитана дали Манолова има път назад към БСП отговори: Това зависи само от нея. Не съжаляваме, че издигнахме кандидатурата на Мая. Резултатите показват, че тя олицетворява промяната в София, допълни. Тя не се притеснявала как една нова партия на Манолова ще се отрази на БСП. По повод искането на оставката й от Борислав Гуцанов заради резултатите от изборите във Варна и намесата на ръководството в процеса на номиниране на кандидатите, Нинова отговори: \"И в най-тежки кампании има хора с чувство за хумор\". Резултатът във Варна е добър в сравнение с 2015 г., имаме ръст на общинските съветници, участвахме в балотаж за райони, обясни тя.", "date": "2019.11.04", "title": "БСП иска броене на бюлетините в Шумен, обмисля и касиране"}
{"url": "https://www.24chasa.bg/novini/article/7745536", "text": "Кметът на София Йорданка Фандъкова изрази своята благодарност към гласоподавателите, които са я избрали за следващ мандат. Ето какво написа във фейбук тя: \"Благодаря на всички софиянци, които вчера упражниха правото си на глас. Всеки глас е глас за София, глас за развитие и глас за промяна! Това бяха трудни избори, в които решението на всеки е еднакво значимо и показа готовност за участие. Разумът победи гневът, но гневът има своите основания. И затова, съм готова с решителност, увереност и научени уроци да продължа да работя за София. Защото само съзиданието побеждава! Благодаря за доверието!\".", "date": "2019.11.04", "title": "Йорданка Фандъкова след победата: Разумът победи гнева, но гневът има своите основания"}
{"url": "https://www.24chasa.bg/novini/article/7745845", "text": "21-годишният шофьор на фолксваген, който помете две 14-годишни момичета и мъж на 27 години на автобусна спирка на бул. \"Владислав Варненчик\", е споделил, че е заспал зад волана след нощна смяна в казиното, където работи. Това съобщи главен инспектор Петко Камбуров - началник на отдел \"Пътна полиция\" в КАТ- Варна. Едното от момичетата е в кома, в тежко състояние и с опасност за живота, другото е настанено в болница със счупена подбедрица, а мъжът е в реанимация с две счупени подбедрици и травма на главата и с опасност за живота. Инцидентът стана в понеделник сутринта, около 07.40 часа. \"21-годишният шофьор, по време на движение, поради неизяснени към момента причини, губи контрол над МПС и се качва на тротоара, където блъска трима души, стоящи на спирката. Работата по установяване на детайлите и обстоятелствата около инцидента продължава\", обясниха от полицията. Според свидетели на жестокия инцидент младият шофьор бил в абсолютен шок след случилото се и повтарял само, че спирачките са му отказали. Взетите проби за алкохол и наркотици на младия мъж са отрицателни. Пред разследващите той споделил, че е заспал зад волана. Автотехническа експертиза ще установи и изправността на служебния автомобил, тъй като втората работна версия е именно неизправност на колата. Според разследващите автомобилът е бил снабден с видеорегистратор и ще бъдат иззети материали и от други камери в района, за да се изясни точната причина за произшествието. Автомобилът не се е движил с превишена скорост и е минал плавно от крайна лява в крайна дясна лента, каза още инспектор Камбуров.", "date": "2019.11.04", "title": "Шофьорът, блъснал хора на варненска спирка, заспал зад волана (Обновена)"}
{"url": "https://www.24chasa.bg/novini/article/7745728", "text": "След като стана ясно, че голяма част от симпатизантите на Демократична България са гласували за Мая Манолова в София и Костадин Костадинов във Варна, фейсбук закипя. Политологът   се възмути силно: Шест от десет избиратели на Демократична България във Варна на балотажа са подкрепили черносотника фашизоид Копейкин. Както казал един заврян зет: \"Ще си изкарам окото, да се смеят на тъща ми, че има кьорав зет.\" Още си спомням с какъв зор накарах ръката си да пусне бюлетина за Георги Първанов на балотажа с Волен Сидеров. С голям зор - но пуснах бюлетина. Бюлетина за Жак Ширак пуснаха голямото мнозинство френски социалисти когато трябваше да спрат Жан Мари льо Пен. Озлоблението, ненавистта на дребно са най-лошите политически съветници. Докато те определят политическото поведение на тези варненски избиратели, подкрепата за тяхната партия/коалиция ще се свежда до мащабите на статистическата грешка. Обществена промяна се прави със зрели хора. Приятели на Минчев коментират под поста му.  Всеки има право да гласува за който реши, но едва ли е нормално в една общност да има поддръжници на Манолова и Фандъкова. Разумно е да има разделяне и всяка група да тръгне по свой път.  И аз приключвам окончателно с Демократична България, г-н Минчев. Тъжен срам! През 1999 Иван Костов не пропусна руските самолети към (доколкото помня) Косово да прелетят над България, сега последователите му гласуват за отявлени почитатели на режима на Путин. Що за изкривена логика, недоумявам!?! Писателят  , бивш министър на екологията в служебното правителство на Марин Райков написа: ДБ спечели в София двойна победа, едната без да иска. Едната победа е доброто представителство в ОС, където те биха могли този път да бъдат сериозно присъствие, за разлика от досега, и районните кметове. Тази победа я искаха. Другата, която не я искаха, е избора на Йорданка Фандъкова. Ако беше спечелила Мая Манолова, или както някой я наричат Мая Дясната, тя щеше на практика да ликвидира ДБ като просто изземе изцяло опозиционната им функция. Тогава ДБ щеше да се раздира от постоянната дилема дали да се коалира с ГЕРБ, дали да се коалира с ММ или направо да се съюзи с БСП. ДБ щеше да бъде напълно маргинализrрана в битката между трите, трите ДБ партии щяха съвсем да си издерат очите, да се окопаят още по-дълбоко в кварталните си градинки, да забранят категорично думата оставка и да обвинят недовършената лустрация за това, че вкарват един общински съветник на изборите през 2059 година. Сега ДБ има реалната възможност да стане силна градска опозиция, да покаже, че може да работи за града и да убеди избирателя, че мястото и е и в парламента. , народен представител от СДС в 40-ото НС и зам.-председател на СДС тогава коментира: В истерията си срещу Борисов от Д(С)Б се отрекоха и от Костов дори, за да подкрепят Манолова? Доказателството за това е причина № 11 от позива \"Моите 18 причини да гласувам за Мая Манолова на балотажа\", който масово се разпространяваше от видни активисти и общински съветници от Д(С)Б: \"11. Заради Иван Костов - който премахна паметниците на Съветската армия (защото не са един и не са само в София), отвори досиетата, вкара Георги Марков, Радой Ралин и Цветан Стоянов в учебниците, изгради силна опозиция и даде път на приемствеността и истинските лидери с качества, за да може сега да си говорим за бъдещето, а не за миналото.\" Под неговия пост   е написала дълъг коментар със заглавие В ДЯСНО ОСТАНА САМО ГЕРБ! ----------- Не знам дали имахте време да направите сравнение между резултатите по райони в първия и втория тур в София. С изключение на Трайчо, който си водеше и в първия, всички останали от ДеБъ лявото нямаха никакъв шанс. Е, разбрахме, че и ГЕРБ не са имали шанс. Какво се случи вчера? Дебъли и стари комунисти \"заедно във труд и бой\"! Момчета, няма начин да ви поздравя за начина, по който го направихте. Искам само да ви напомня, че този път няма как да се оправдавате с Борисов. Той не ви е началник, и няма да носи никаква отговорност за успехите и провалите ви. Не мисля, че и ГЕРБ вече ще ви носи на гърба си. --------- Но, изненада! И Фандъкова не ви е началник! --------- Ще си нося картата на София всеки ден в джоба. Само да видя строеж или крива пльочка в района ви, ще ви задуша със снимки (а как го мога!). Сещате ли се? Сега сами отговаряте и за бюджета, и за детските си градини, и за въздуха, и за блоковете, и за липсата на общински жилища. Може да си вдигате данъци, да строите нови градове, я Младост, я Север, да си копаете езера и нови морета, и да си пляскате педалите! Можете да се оплаквате на МаяМа, защото арменският поп е зает! А пред кметската ви врата ще стоят недоволниците. Искам и да ви припомня как свършват политическите инженерства. Питайте Кадиев \"ама аз се отказвам от подкрепата си\". ---------- Дано научите разликата между лежане по паветата и истинска работа! Време е мама да ви отбие! Пожелавам ви успех! Заради излъганите софиянци!  също коментира: Всичко се колаборира с БКП/БСП и така се сдобихме с неолиберална левица. ГЕРБ само е дясната партия в България. Режисьорът  , заснел прословутата танкова касета на 14 декември 1989 г. с репликата на Петър Младенов \"По-добре танковете да дойдат\", бивш депутат от СДС написа:   Така наречената \"градска десница\" се помина. Жалко! \"Демократичната\" другарска жалейка по загубата на Мая Манолова е стряскаща, но не неочаквана. Жалко. Гласуването във Варна направо е позорно! Жалко. ДБ печели районните кметове в София с гласовете на МАЯ/БСП. Да им е честито! Очертава се бъдеща силна обединена лилаво-червена \"градска левица\" БСП-ДБ. Жалко. Но хората с глава на раменете си са повече! Горе главите!", "date": "2019.11.04", "title": "Фейсбук: В злобата си към Борисов ДБ се отрекоха дори от Костов"}
{"url": "https://www.24chasa.bg/novini/article/7745884", "text": "Сегашната конфронтация между Запада и Русия крие колосална опасност заради наличието на ядрени оръжия, заяви днес пред Би Би Си бившият съветски лидер Михаил Горбачов, цитиран от БТА. \"Докато съществуват оръжия за масово унищожаване, основно ядрените оръжия, опасността ще е колосална\", каза Горбачов, който бе лидер на Съветския съюз от 1985 г. до края на съществуването му през 1991 г. Всички нации трябва да признаят необходимостта ядрените оръжия да бъдат унищожени. Това ще позволи нашето оцеляване - нашето и на планетата ни, категоричен бе бившият лидер. Според 88-годишния Горбачов сегашните отношения между Русия и Запада вече не са в етапа на Студената война, но въпреки това противопоставянето продължава.", "date": "2019.11.04", "title": "Горбачов: Напрежението между Русия и Запада крие колосална опасност"}
{"url": "https://www.24chasa.bg/novini/article/7745895", "text": "Турският президент Реджеп Тайип Ердоган може да отмени визитата си във Вашингтон следващата седмица в знак на протест срещу приемането от Камарата на представителите на американския Конгрес на резолюция, признаваща за геноцид масовото избиване на арменци в Османската империя преди един век, и на проектозакон, предвиждащ налагане на санкции на Турция заради операция \"Извор на мира\" в Североизточна Сирия, предаде Ройтерс, като се позовава на трима турски официални представители, пожелали анонимност, съобщи БТА. Ердоган се очаква да бъде на посещение във Вашингтон на 13 ноември по покана на американския президент Доналд Тръмп, но той каза миналата седмица, че двете гласувания поставят под въпрос тези планове. \"Тези стъпки сериозно хвърлят сянка върху отношенията между двете страни. Заради тези решения посещението на Ердоган е замразено, каза високопоставен турски представител, като добави, че не е взето окончателно решение. Турски източници посочват, че Тръмп и Ердоган имат здрава връзка въпреки възмущението в Конгреса по повод на турската военна операция в Сирия и покупката от Турция на руски системи за противовъздушна отбрана, а също и въпреки непостоянните, според Анкара, изказвания на Тръмп. Тези лични връзки биха могли да бъдат решаващи, имайки предвид покупката от Турция на руски системи С-400, която съгласно американски закон би трябвало да доведе до налагане на санкции. Турция вече е временно отстранена от програмата за създаване на изтребител Ф-35, в която тя е едновременно производител и купувач, и предприетата от нея военна операция срещу кюрдските сили в Североизточна Сирия на 9 октомври създаде предпоставка за допълнителни санкции от страна на САЩ. Въпреки че изглеждаше, че Тръмп разчиства пътя за турска операция с изтеглянето на американските части, Белият дом за кратко наложи санкции на Анкара, които отмени след постигането на споразумение за прекратяване на огъня и изтегляне на кюрдските бойци от района на границата. Две седмици след постигането на това споразумение гласуванията в Камарата на представителите на Конгреса отново разгневиха Турция. Според Армения по времето на Османската империя в периода 1915-1917 г. са били избити близо 1,5 милиона арменци. Турция твърди, че става дума за гражданска война, в която са загинали между 300 000 и 500 000 арменци и още толкова турци и категорично отхвърля тезата за геноцид. Те се възползваха от сегашната политическа атмосфера срещу Турция във Вашингтон, за да приемат тази резолюция, посочи източник, близък до турското президентство. Тръмп бе изразил разбиране към Турция за покупката й на руски системи за противовъздушна отбрана, като обвини своя предшественик, че не е продал на Анкара ракетни системи Пейтриът. Желанието му да изтегли американските войници от Сирия също съвпадаше с плановете на Ердоган да изпрати турски войници отвъд турско-сирийската граница, за да изтласка кюрдската милиция Сили за защита на народа. Но миналия месец Тръмп заплаши да \"унищожи\" турската икономика и той изпрати на Ердоган писмо в деня, в който започна турската операция в Сирия, предупреждавайки го, че може да бъде отговорен за \"избиването на хиляди хора\". \"Не бъдете корав. Не бъдете глупак\", написа той в писмото до Ердоган. Турски представител от сигурността посочи писмото на Тръмп, наред с гласуванията в Конгреса, като нанасящи вреда стъпки и каза: \"Ако атмосферата не се промени, няма да има място за тази визита\". \"Двамата лидери имат добри отношения\", заяви от своя страна източникът от президентството. \"Президентът Тръмп иска да има добри отношения с Турция въпреки неговата администрация\", добави източникът.", "date": "2019.11.04", "title": "Ердоган може да отмени визитата си в САЩ в знак на протест срещу две решения на Конгреса"}
{"url": "https://www.24chasa.bg/novini/article/7745925", "text": "Старата администрация на Созопол е харчела пари като за последно и е оставила общината в незавидно финансово положение. \"Не е фалирала, но е единствената община в България, която от 7 показателя за стабилност е превишила 5. И това не го казвам аз, а Министерството на финансите\", заяви пред \"24 часа\" новоизбраният кмет от БСП Тихомир Янакиев. Затова първата му задача била да направи финансов одит на общината, за да види къде са пробойните, за да ги запуши. \"Общо взето се е управлявала на принципа \"след мен и потоп\". След като стабилизираме общината, ще пристъпим към реализирането на проектите в програмата ми\", обясни Янакиев. Дълговете на общината към банки възлизали на над 20 млн. лв., а собстевните приходи били недостатъчни, за да й излезе сметката. Тихомир Янакиев, който е бивш банкер, постигна историческа победа в Созопол след като отвоюва една от най-атрактивните морски общини след 12-годишно управление на ГЕРБ начело с Панайот Рейзи. Бившият кмет, който бе отстранен за злоупотреби с 2 млн. лв. общински пари, напусна ГЕРБ през пролетта след като прокуратурата започна разследване срещу него и на изборите влезе в общинския съвет от листата на СДС. През послединте 5 месеца общината се управляваша от бившият председател на общинсикя съвет Красимира Германова, която загуби на изборите от Янакиев.", "date": "2019.11.04", "title": "В Созопол я карали \"след мен и потоп\", твърди новият кмет"}
{"url": "https://www.24chasa.bg/novini/article/7745932", "text": "73-годишен мъж е починал в землището на село Полянец, след като бил затиснат при рязане на дърво, съобщиха от полицията в Кърджали. Инцидентът с фатален край е станал на 2 ноември около 13:30 часа. След подаден сигнал е бил извършен оглед от дежурна оперативна група от полицията в Джебел, предава  . Не са открити следи от насилствена смърт. Образувано е досъдебно производство и тялото е транспортирано за аутопсия в Отделението по съдебна медицина в кърджалийската болница.", "date": "2019.11.04", "title": "Дърво затисна мъж в Кърджалийско, той почина"}
{"url": "https://www.24chasa.bg/novini/article/7745971", "text": "Ръководството на ГЕРБ, избраните кметове на партията и общинските ръководители ще се съберат на Национална среща в четвъртък, за да направят анализ на изборните резултати и отчет на политическата дейност. Тя е свикана от лидера на формацията Бойко Борисов и Изпълнителната комисия, съобщи на пресконференция административният секретар - Цветомир Паунов. Той отчете, че от гледна точка на ГЕРБ кампанията за местния вот е била позитивна, както са обещали в началото й. \"Който има намерение да касира изборния резултат, да се обърне към българския съд\", коментира заявката на ИК на Мая Манолова - Томислав Дончев. Той отбеляза, че МВР и прокуратурата работят по сигнали за купуване на гласове, но по-интересно било кой и откъде е взел парите. Изборите свършиха - няма нужда от повече пропаганда, време е за работа и анализи, успокои той, предава БТА. По думите му на този вот се е утвърдило като норма парламентарно представени политически сили да се крият зад инициативни комитети. От софийската структура на ГЕРБ подчертаха, че в столицата купеният вот не може да обръща резултат. За ромския вот Малина Едрева цитира данни от протоколи на ЦИК, според които Мая Манолова е удвоила резултата си на балотажа в кварталите Христо Ботев, Факултета и Филиповци. Абсурдно е и твърдението на инициативния й комитет за социологическа завера в изборния ден по отношение на резултатите от балотажа, категоричен беше Елен Герджиков. На национално ниво цифрите показват, че през 2015 г. ГЕРБ са имали 130 кметове на общини, от които 22 на областни центрове, отбеляза Цветомир Паунов. През 2019 г. - 140 кмета, от които 17 са на областни града. В 163 общини партията на Борисов е първа политическа сила и има с 80 повече общински съветници в страната.", "date": "2019.11.04", "title": "ГЕРБ: Мая Манолова е удвоила вота си в Христо Ботев, Факултета и Филиповци"}
{"url": "https://www.24chasa.bg/novini/article/7745995", "text": "Меркел днес посети парка в Цвикау, където сега са посадени 10 нови дървета в памет на жертвите, повечето имигранти, убити от групата Националсоциалистически ъндърграунд в периода 2000-2007 г., предава БТА. Меркел отново обеща \"да направим всичко възможно тези неща повече да не се случват\". Докато Меркел произнасяше словото си, малка група крайнодесни протестиращи скандираха тя да си ходи.", "date": "2019.11.04", "title": "Ангела Меркел почете паметта на жертвите на германска неонацистка група"}
{"url": "https://www.24chasa.bg/novini/article/7745986", "text": "Обвиненият в укривателство на несебърския бос Митьо Очите - бизнесменът-общинар Бенчо Бенчев, се изправя пред районния съд в Бургас на 8 ноември, когато е насрочено разпоредителното заседание по делото, съобщиха от пресцентъра на съда. Срещу предприемача са повдигнати три обвинения - за укривателство, държане на боеприпаси без надлежно разрешително и на ловна карабина и три пистолета без да са взети необходимите мерки за сигурност. Според прокуратурата в периода от 2-ри до 4-ти август, 2018 г. в Гърция Бенчев спомогнал на Димитър Желязков да избегне и да бъде осуетено спрямо него наказателно преследване, като го транспортирал от Солун до Истанбул. Освен това Бенчев предоставил на несебърлията стая в хотел, която била резервирана на негово име. От държавното обвинение обаче уточняват, че това е станало без Бенчев да се е споразумял предварително с Желязков преди извършване на самото деяние. \"Подобни обвинения са несериозни  и силно вярвам, че по време на съдебното дело това ще стане ясно\", коментира  Бенчев. На тези местни избори той отново влезе в общинския съвет като водач на листата на МК \"Ние, гражданите\".", "date": "2019.11.04", "title": "Тръгва делото срещу Бенчо Бенчев, обвинен, че е укривал Митьо Очите"}
{"url": "https://www.24chasa.bg/novini/article/7746003", "text": "Районният съд в Горна Оряховица не уважи искането на прокуратурата за налагане на постоянно задържане на тримата обвиняеми за купуване на гласове за местните избори в общината. И тримата обвиняеми - Тодор Тодоров на 38 г. от село Първомайци, 65-годишният Мустафа Мустафов- Маджара от село Петко Каравелово и 56-годишният Абдула Мюмюнов не се признаха за виновни в организирането на купуване на гласове и заявиха, че не познават кандидата за кмет, нито са говорили с него да купуват гласове в негова полза. И тримата са с основно образование, двама от тях са осъждани за различни престъпления. В съдебната зала Мустафа Мустафов заяви, че е мошеник и измамник и се включил в схемата, за да извърши поредната си измама, но не и да прави изборна търговия. \"Дойде един, каза, че имал списък с 300 имена и да го свържа с човек, който иска да ги купи. Щял да даде по 2000 лв. на мен и на Тодор. 99% не повярвах, ама си викам, може и да изкочи заек. Като го гледам каква е шушумига, какво да му говоря. \"Клатя\" го да му взема парите\", обясни на съда думите си във видеото Маджара. Съдът пусна под парична гаранция от 800 лева Тодоров, определи за Мустафов парична гаранция от 1500 лева, а Мюмюнов, който направи диабетична криза в съда и се наложи да бъде викана линейка, беше пуснат срещу подписка. Определенията подлежат на обжалване пред Окръжния съд.", "date": "2019.11.04", "title": "Пускат от ареста тримата цигани, задържани за купуване на гласове в Горна Оряховица"}
{"url": "https://www.24chasa.bg/novini/article/7746049", "text": "Свален е от трактор пиян и неправоспособен водач, съобщават от Областната дирекция на МВР-Добрич. На 2 ноември, около 12:15 часа в село Септемврийци, област. Добрич, е спрян за проверка колесен трактор „Болгар”, без регистрационна табела, управляван от 63-годишен мъж, известен на МВР. При последвалата проверка за употреба на алкохол с техническо средство, цифровата индикация отчита наличието на 2,8 промила в издишания от водача въздух. При извършената справка в информационните масиви на МВР е установено, че водачът е неправоспособен. Задържан за 24 часа. ", "date": "2019.11.04", "title": "Задържаха пиян и неправоспособен тракторист"}
{"url": "https://www.24chasa.bg/novini/article/7746081", "text": "Броят на избирателите на местните избори в София е бил 1 064 705, а не 1 165 955, каза пред журналисти Александър Андреев, член и говорител на ЦИК, цитиран от БТА. По-голямото число е дадено от областната администрация, като вероятно е техническа грешка и се отнася за парламентарните избори през 2017 година. Второто и вярно число, е подадено от Общинската избирателна комисия по данни от списъците на секционните избирателни комисии, заяви Андреев. Той определи като \"техническа грешка\" разликато от близо 100 000 избиратели в избирателните списъци на столицата, която е била установена днес. Данните на областната администрация са от ГД \"ГРАО\" уточни Андреев. ЦИК ще публикува на страницата са по-малкото, но вярно число - това ще се отрази и на избирателната активност в столицата, посочи той. Същият казус е възникнал и в Плевен, каза Андреев. От общо 196 ОИК, които правят втори тур на изборите, в ЦИК изборните си книжа са донесли 150 и се чакат още 46. До вчера в ЦИК са постъпили общо 137 сигнала и 311 жалби, за нарушения за изборния процес. Вчера са постъпили още 140 жалби и сигнали. Днес жалби и сигнали продължават да постъпват и те ще бъдат разгледани в близките заседания на ЦИК, каза Андреев.", "date": "2019.11.04", "title": "Техническа грешка довела до разлика от 100 000 избиратели в списъците в София"}
{"url": "https://www.24chasa.bg/novini/article/7746248", "text": "Истанбулската дирекция по земеделието и горите съобщи, че анализите на проби са показали, че случаите на отравяне на граждани след консумация на спанак се дължат на попаднали сред листата спанак диви треви, съдържащи атропин и скопаламин, предаде турският телевизионен канал НТВ. Дирекцията уточнява в съобщение, че след случаите на граждани, потърсили лекарска помощ по подозрение, че са се отровили със спанак, са били взети за анализ проби от пресен спанак от местата за продажба, от които са го купили пострадалите, както и от приготвените от тях ястия със спанак. Анализите са показали наличие в голямо количество на атропин и скопаламин, съдържащи се в диви треви, които са се смесили със спанака. Дирекцията предупреждава гражданите, че преди да се консумират, листните зеленчуци трябва внимателно да се проверят, да се отстранят попаднали сред тях диви треви и да се изчистят добре.  По данни на окръжната дирекция по здравеопазване в Истанбул 25 от пациентите вече са изписани, а лечението на останалите 19 все още продължава, като няма опасност за живота им. Двадесет и два случая на хора, отровили се със спанак, бяха регистрирани и в северозападния турски окръг Текирдаг, съобщи телевизия НТВ, като цитира д-р Дженгиз Беджерир, ръководител на окръжната дирекция по здравеопазване.", "date": "2019.11.04", "title": "Отравянето със спанак в Истанбул - заради попаднали в него треви с атропин"}
{"url": "https://www.24chasa.bg/novini/article/7746268", "text": "A1 стартира изцяло новото мобилно приложение “Моят А1”, благодарение на което клиентите на телекома ще могат да плащат месечната си фактура директно през своя смартфон, както и да проследяват потреблението и текущата си сметка. Клиентите на А1 ще могат бързо и лесно да управляват и други услуги от телефона си - като например да видят детайлна разбивка на дължимата сума. Приложението предлага и персонални оферти, като дава възможнст на потребителите да активират допълнителни пакети, да управляват роуминг услуга и да заявят получаване на фактура по имейл, отказвайки се от хартиената. Всички клиенти, платили сметката си през новото приложение до края на декември, ще получат бонус от 10 000 MB мобилен интернет на максимална скорост. Те ще имат възможност да се възползват от него при плащането, като го активират на номера си или го предоставят на свои близки - клиенти на мобилна услуга от А1. Срокът за използване на допълнителния мобилен интернет е 30 дни. ", "date": "2019.11.04", "title": "А1 пусна изцяло ново мобилно приложение"}
{"url": "https://www.24chasa.bg/novini/article/7744215", "text": "         Това са само част от мъжете, които са били приближени или конкуренти на пловдивчанина Антон Арабаджиев, и са били арестувани, нападани от неизвестни бандити или колите им са подпалвани. Арабаджиев обаче винаги се измъква. Мистерията около него става още по-заплетена след юли т.г. Вече 4 месеца няма и следа от бизнесмена, който неведнъж се е хвалил в компании по нощните заведения, че го пазят от много високо ниво и може да се разправи с всеки. Въпреки това още от началото на 90-те. Тогава Арабаджиев прохожда в престъпния бизнес. Започва с разпространението на фалшиви долари, разказва източник на “24 часа”, запознат с дейностите на цигарен бос №1. По това време в България действат нелегални печатници за валута менте по същия начин, както в последните години се правят фалшиви цигари. Антон Арабаджиев е на 23 - 24 г., когато започва редовно да ходи до Гърция. Придружава го приятелят му Димитриос Христов, известен в града под тепетата като Митко Пелтека. Тогава е непълнолетен, но знае перфектен гръцки език. При един от воаяжите им в Гърция двамата са арестувани. Информацията за това идва от посолството. Изненадващо в България се прибира само Антон. 17-годишният Митко Пелтека остава там, осъден е и лежи в затвора година и половина. След това се връща в Пловдив, но за кратко. През 2001 г. заминал за Англия. Днес Митко Пелтека живее в Лондон и има фирма за транспортни услуги с лимузина на ВИП особи. Какво се е случило в Гърция, остава загадка. Предполага се, че Антон Арабаджиев е прехвърлил вината върху Пелтека и така се е спасил. Когато Димитриос излиза от затвора, Арабаджиев вече кръжи в друга орбита. Засичан е в разработки за печатници на пари, фалшиви паспорти и визи. МВР провежда много акции срещу фалшификатори в Пловдив и региона, където те са най-много. Арабаджиев остава в сянка. За сметка на това няколко от конкурентите му обитават арестите за дълго, а после лежат и в затвора. Това са легендарните фалшификатори Димитър Димитров-Митьо Дебелия, Георги Панев-Жоро Четворката и няколко по-дребни. Всички те са убедени, че са предадени от Антон за печатниците. По същия начин, както след години МВР ще разбие няколко фабрики за цигари, включително и на Миню Стайков, докато не стигне и до тази на Арабаджиев.  Доайенът на пловдивските фалшификатори Митьо Дебелия е арестуван няколко пъти, за последно през 2018 г. Жоро Четворката също е в бизнеса от 90-те и е лежал ефективно. Още в края на 90-те много близък приятел на Антон Арабаджиев също е арестуван с фалшиви паспорти и визи. Години след това фирми на Арабаджиев са прехвърлени на същия човек, който развива легален строителен бизнес като подставено лице на издирвания бос. В началото на новия век Антон Арабаджиев продължава с фалшификатите, но вече на бандероли за цигари. За това му помагат добре облеченият бизнесмен от Пазарджик Пейо Тачев, арестуван заради фалшиви пари в акция на ГДБОП през 2017 г., и Георги Ненчев-Етикета от Пловдив, също легендарен фалшификатор и майстор на ментета, лежал в затвор в Германия и арестуван много пъти с фалшиви еврови банкноти. Арабаджиев и Георги Ненчев дори имат съвместен легален бизнес. Покрай производството на фалшиви бандероли Антон Арабаджиев се запознава с Миню Стайков, казва източникът на “24 часа”. Това се случва преди повече от 10 г. Паралелно започва и легален бизнес. строи жилищни и офис сгради, както и хотели. Логично Арабаджиев надгражда нелегалната дейност с фалшиви бандероли, като прибавя към нея и производство на цигари. Така затваря цикъла. Оперативна информация в МВР сочи, че е започнал да произвежда тютюневи изделия без лизенз и разрешение още от 2005 г.  Първата фабрика за цигари, доказано свързана с Антон Арабаджиев, е разбита през януари 2011 г. в село Патриарх Евтимово. В ареста попадат 10 души, сред които братовчед му Найден Станчев и Георги Ненчев-Жоро Етикета. Арабаджиев се укрива, но няколко месеца по-късно се предава сам. След кратък престой в следствието всички сключват споразумения с прокуратурата през 2012 г. и са наказани с условни присъди. Тогава това е една от най-големите фабрики за нелегални цигари, чиято продукция е пласирана на вътрешния пазар. На свобода, макар и с условна присъда, Антон Арабаджиев продължава да живее в Пловдив, но вече като крупен инвеститор със средства, за които се предполага, че са натрупани от първата фабрика за цигари. След разбиването на фабриката в Патриарх Евтимово Антон Арабаджиев и съдружникът му Жоро Етикета вече са в лоши отношения. Обвиняват се взаимно в предателство. През ноември 2011 г., 10 месеца след акцията в Патриарх Евтимово, Георги Ненчев е нападнат от двама въоръжени и маскирани мъже пред луксозната си къща в село Храбрино. Пребиват го и дори започват да режат ухото му. Нападението не е разкрито. Съмненията, че маскираните са пратени от Антон Арабаджиев, също не се доказват. Временно влошава отношенията и с братовчед си Найден Станчев, също и негов съдружник, осъден заради първата фабрика за цигари. Оттогава Антон Арабаджиев, който също беше задържан при акцията през юли заради фабриката в село Труд. Александър е с 13 г. по-малък от батко си, но бързо влиза в играта. Дори заживява в стария апартамент на Антон на ул. “Янко Сакъзов” в Пловдив, а родителите му стават собственици на голяма вила в Марково, която е била на вече бившия партньор на Антон Пейо Тачев от Пазарджик. Имената на братовчедите Антон и Александър нашумяха през 2014 г. покрай твърдения на пловдивчанина Милен Паунчев, че са го измамили. Мъжът остава сирак и наследява земя за 6 млн. евро от родителите си. Сближава се с братовчедите Арабаджиеви. Станали приятели, давали му пари и коли и го убедили да купят наследството му за около 200 хил. евро. По-късно Паунчев води дела срещу тях, пуска и сигнали в прокуратурата, но без успех. На апетитните парцели в Пловдив сега се изграждат бензиностанции и еднофамилни къщи, а бащиният дом на Паунчев беше съборен през 2016 г. Братовчедите Антон и Александър често отскачат и до Гърция, където имат снимки на луксозна яхта. Според мълвата в Пловдив тя е на Антон, а той има и имение там. Над 20 г. от началото на 90-те до юли т.г. срещу Антон Арабаджиев са водени преписки в ГДБОП и пловдивската полиция, протичал е в много разработки на антимафиотите, но те така и не стигат до реализация освен през 2011 г. и на 4 юли 2019 г. заради двете фабрики за нелегални цигари. В службите има информация за съпричастност на Арабаджиев с два други инцидента с негови приближени. Мъж от компанията му с прякор Каниджата е намушкан с нож пред дома си в кв. “Кършияка”. Беемвето на сараф от града, известен като Атанас Червения и добър познат на Арабаджиев, пък избухнало в пламъци. Умишленият палеж не е разкрит, както и нападението с нож над Каниджата. Но в Пловдив не е тайна, че собственикът на колата и Арабаджиев са имали отношения с красива млада дама, която вероятно е била причината за раздора. ", "date": "2019.11.04", "title": "Неуловимият Антон Арабаджиев - от фалшивите визи за Гърция до фабриките за нелегални цигари"}
{"url": "https://www.24chasa.bg/novini/article/7746358", "text": "Гръцката полиция откри днес 41 мигранти, мъже и момчета, скрити в хладилен камион с българска регистрация, пътуващ по автомагистрала в Северна Гърция, след като най-вероятно е влязъл в страната от съседна Турция, предадоха Ройтерс и Асошиейтед прес. Мигрантите, повечето от Афганистан, са живи и невредими, съобщи полицейски представител, като добави, че хладилната система на камиона не е била включена. Освен афганистанците в камиона е имало и един иранец и един сириец, а шестима от мигрантите били непълнолетни, предава БТА. Полицията съобщи, че осем мигранти от камиона са имали дихателни проблеми, но другите нямали оплаквания. Полицията спряла камиона близо до град Ксанти за рутинна проверка. Шофьорът, 40-годишен грузинец, бил арестуван, а мигрантите - отведени в близкото полицейско управление за идентификация.", "date": "2019.11.04", "title": "Хладилният камион с мигранти в Гърция е с българска регистрация"}
{"url": "https://www.24chasa.bg/novini/article/7746371", "text": "Обиди и насилие в яслена група на детска градина. Родители от София записаха тайно как минава денят на детето им в детската ясла, съобщава  . „Млъкни, бе! Млъкни, бе! Млъкни, бе! Затвори си тъпата уста, бе! Затвори си тъпата уста, бе! Затвори си я, бе! Затвори си я, бе!”. се чува на записа. Никол е на година и седем месеца и още не може да говори. Родителите й обаче забелязали промяна в поведението й. „Започнаха истерии, плач, свиване до стена с треперещи ръчички, агресия - започна да удря, да скубе”, Илиана Джонева, майка на Никол. Тогава монтирали записващо устройство в любимата играчка. „В тази играчка, която е в нея. И вечерта изпаднахме в шок”, обясни Лориан Джонев, баща на Никол. „Какво искаш! Какво искаш! Мръсницо! Животно мръсно!” „Чуват се удари. В рамките на пет часа четири пъти яде шамари. Записът е направен на 31 октомври в 27 детска градина”, заяви Илиана Джонева, майка на Никол. Родителите са подали жалба в районната администрация. А от Столичната община заявиха, че ще направят проверка за случващото се вътре. Служителката от записа е медицинска сестра по заместване. Отказа да участва в репортажа. По телефона каза, че не е обиждала и удряла детето. И не чувства вина. Пред работодателя си обаче е признала за случилото се. В обяснение до директорката на детската градина, служителката пише, че е била уморена и изнервена, затова се и случило това, каза пред bTV Галина Христова, директор на ДГ 27 \"Детска китка\". Директорката я е предложила за дисциплинарно наказание. Какво да бъде то трябва да реши кметът на район \"Надежда\". Родителите настояват служителката никога повече да не работи с деца. И се надяват, че другите родители също ще бъдат нащрек за проява на агресия.", "date": "2019.11.04", "title": "Медицинска сестра към дете в ясла: Какво искаш, мръсницо, животно мръсно"}
{"url": "https://www.24chasa.bg/novini/article/7746417", "text": "Видеоклип с жестокост към животно взриви социалните мрежи. На кадрите се вижда мъж, който измъчва куче по особено жесток начин. Извършителят е задържан за 24 часа. Образувано е и досъдебно производство. На кадрите мъжът нееднократно подхвърля във въздуха куче, след което го заравя в струпаното зърно, натиска го, за да му попречи да диша. Видеото взриви социалните мрежи. И стана причина за десетки сигнали към прокуратура и полиция. „Сигнализираха ми по „Фейсбук” на страницата на фондацията, оттам аз сигнализирам прокуратурата и дойдох в полицията, за да пусна писмен сигнал”, заяви Ивелина Недкова – „Анимал Хоуп – Казанлък”. Мъжът от видеото се казва Ангелин, 32-годишен. Клипът е правен преди месец в стопанска постройка, където работел като нощна охрана. Кучето не е негово, но Ангелин го вземал със себе си на работа. Мъжът е познайник на полицията. Часове след излизането на клипа, той е открит в Мъглиж. „Предприети са незабавни действия и е установен човекът, който извършва тези жестокости. Към момента същият е задържан”, заяви Христо Петров - РУ Казанлък. А пред полицията в Казанлък дойдоха възмутени от жестокостта във видеото хора. В късния следобед кучето от клипа бе иззето и заведено на преглед. „Кучето няма със сигурност фрактури, не изпитва болка по тялото, няма наранявания в устата”, обясни Камен Кръстев – ветеринар. Образувано е досъдебно производство за проявена жестокост спрямо животно. Освен глоба, ако вината на Ангелин бъде доказана, той може да получи и ефективна присъда. За това настоява петиция в интернет.", "date": "2019.11.04", "title": "Задържаха Ангелин, измъчвал брутално малко куче в Казанлък"}
{"url": "https://www.24chasa.bg/novini/article/7746244", "text": "Фирма “Север Експорт” се присъедини към общността на “зелените” компании в България. Компанията получи от “Енерго-Про Енергийни услуги” сертификат, който удостоверява, че тя използва 100% енергия, генерирана по екологичен път. Компанията е над 20 г. водещо име в националната и местна рибопреработвателна промишленост и дистрибуция. Сертификата получи Полина Харасимова, маркетинг мениджър. От страна на “Енерго-Про Енергийни услуги” документа връчиха Албена Лазарова - търговски директор, и Деница Николова - мениджър продажби. Фирма “Север Експорт” е дългогодишен клиент и уважаван партньор на енергийния търговец. Ориентирана е към производство и търговия с риба и рибни изделия от висок клас. Компанията работи в затворен цикъл при местния добив и само с чуждестранни дистрибутори при внос. “Енерго-Про Енергийни услуги” насърчава производството и търговията със зелена електроенергия. Компанията издава удостоверения за зелена енергия в уверение на това, че продадената електрическа енергия е произведена изцяло от възобновяеми източници. ", "date": "2019.11.04", "title": "“Енерго-Про” връчи  зелен сертификат"}
{"url": "https://www.24chasa.bg/novini/article/7746245", "text": "Фотограф входира искова молба в Окръжния съд в Силистра срещу бившия евродепутат Момчил Неков, който беше кандидат за кмет на града. Причината е неправомерно използване на снимка, направена от Георги Марков, за билбордове по време на кампанията на издигнатия от МК \"БСП за България\". \"Много ми е тъжно, че се наложи да смъкна снимката, която бях окачил на стената си в рамка, за да се снимам по този начин. За мен няма съмнение, че двете снимки са идентични, като това може да бъде забелязано с просто око дори и от хора, които не са професионалисти. Виждат се сенките, преминаващата по пътеката жена, както и част от образуваната облачна структура в момента на заснемането\", коментира Георги Марков, снимайки се пред един от билбордовете на Неков, в който са ползвали кадъра му. Снимката му е използвана без негово позволение, което е в разрез със Закон за авторското право и сродните му права. Тя е поставена като фон на общо 9 билборда. На 4 от тях е двулицево, а на последния само от едната страна на рекламното табло. От думите на адвокат Емил Георгиев, който представлява Георги Марков пред съда, казани по време на пресконференция по случая днес, Момчил Неков е отказал да заплати авторските права, заради което фотографът сезира правораздавателните органи. \"Очаквах съдействие от него за уреждане на авторските права, но срещата за мен приключи разочароващо. Според мен политиците трябва да дават пример на обществото\", каза фотографът. \"Всеки сам може да си направи извод, като последната дума ще има съдът. Живеем в правова държава и смятам, че никой не е над закона и без значение какъв си в обществото или каква длъжност заемаш, той важи еднакво за всички!\", коментира още Марков. \"Самият факт, че към тази фотография има интерес да бъде използвана в нечия кампания, е достатъчно красноречива оценка за нейната авторска и художествена стойност\", коментира адв. Георгиев и поясни, че в случая са налице не само имуществени, но и неимуществени вреди.  \"Няма нищо политическо в това, а е най-нормалната реакция на автор, който е ощетен\", добави още той. Размерът на исканото обезщетение е 4-цифрена сума, като е съобразена със съпоставими случаи. Адвокатът добави още, че е възможно Момчил Неков да не е прекият извършител. Ако това е така, той ще може да посочи кой конкретно е употребил кадъра на Георги Марков. \"Ако се установи престъпление от общ характер, може да се влезе в затвор до 6 години. Доста е високо наказанието в интерес на истината. Стряскаща е нормата от Наказателния кодекс, но такова нещо няма да се случи на човек, който е с чисто съдебно минало\", каза още адв. Георгиев. \"Бих искал да се обърна към всички автори и творци на изкуство - не позволявайте трудът Ви да бъде незачетен, а Вие да бъдете използвани. Без значение кой стои срещу Вас, търсете правата си!\", добавя фотографът. Мъжът се занимава професионално с фотография от 10 години. На въпросния кадър са заснети останки от римската крепост в град Силистра. Георги Марков забелязва изображението си по билбордовете на Момчил Неков в началото на септември. ", "date": "2019.11.04", "title": "Фотограф съди Момчил Неков, ползвал негова снимка за билбордове"}
{"url": "https://www.24chasa.bg/novini/article/7746448", "text": "Новото румънско правителство на Национално-либералната партия (НЛП), оглавявано от премиера Лудовик Орбан, положи клетва в президентския дворец Котрочени, предаде Медиафакс, цитирана от БТА. Новото правителство, което получи вот на доверие в парламента днес, включва 16 министри. Вицепремиер е Ралука Туркан. Министър на външните работи е Богдан Ауреску, министър на отбраната - Николае Чука, а на правосъдието - Каталин Предою. Това фактически е еднопратийно правителство на НЛП, което не се опира на парламентарно мнозинство, отбелязва ТАСС. 46-годишният Богдан Ауреску е съветник на президента по въпросите на външната политика. Той беше външен министър в продължение на една година в социалдемократическото правителство на Виктор Понта. 52-годишният генерал Николае Чука от 2015 г. е началник на генералния щаб на армията. Каталин Предою беше министър на правосъдието в периода 2008-2012 г. Програмата на кабинета включва моменти като \"възстановяване на административната способност на правителство\", преразглеждане на законодателството в областта на правосъдието, ускоряване на изпълнението на проекти в сферата на инфраструктурата. Говорейки на парламентарното заседание Орбан каза, че неговият кабинет има \"ограничен мандат\", тоест ще работи максимум една година, тъй като в края на 2020 г. ще има редовни парламентарни избори.", "date": "2019.11.04", "title": "Новото румънско правителство положи клетва"}
{"url": "https://www.24chasa.bg/novini/article/7746262", "text": "През ноември приложението TV GO се превръща в интерактивен медиен портал, съобщиха от “Виваком”. Дава се достъп до над 90 от най-популярните тв канали, филмов пакет MAXI, съдържанието на HBO в HBO оn demand, видео курс за деца на английски на Disney, както и спортното съдържание от пакетите MAX Sport PLus и DiemaXtra. За портала от телекома предоставят допълнителнен безплатен пакет от 10 000 MB. За мобилтите тарифи Smart и i-Traffic телекомът предлага безплатно музикалната програма TIDAL и пространство от pCloud. ", "date": "2019.11.04", "title": "“Виваком” прави от TV GO медиен портал"}
{"url": "https://www.24chasa.bg/novini/article/7746439", "text": "Остри думи от страна на ДПС към ГЕРБ предизвикаха изборните резултати и начинът, по който движението оценява проведената кампания, макар то да затвърди и разшири влиянието си по места. В първото си изявление пред медиите след изборите в неделя вечерта лидерът Мустафа Карадайъ обвини управляващите в редица изборни нарушения с цел да спечелят вота. “Бих искал да поздравя партия ГЕРБ за демократично проведените избори в Дулово, Доспат, Чепеларе и др. Ако за тях това бяха демократично проведени избори... Държавният апарат беше превърнат в машина за печелене на избори, и то в най-уродливата му форма - чрез заплахи, натиск и репресии”, заяви Карадайъ. Изреди, че кандидати били привиквани от полицаи и имало незаконни решения на комисии. Според него бизнесът е бил заплашван да подкрепя един или друг, освен това били регистрирани кандидати, които изобщо не отговаряли на изискванията на закона. Най-голямото напрежение между ГЕРБ и ДПС тази есен обаче произтече от опита на управляващата партия да разшири влиянието си в смесените райони, където ДПС традиционно води битка срещу ДОСТ на Лютви Местан. Това дадоха да се разбере източници от централата на движението. То обаче успя да увеличи резултата си от 2015 г., когато взе 39 общини, и сега има 47 кметове - както само на ДПС, така и в коалиция. ДПС си върна Джебел, Гърмен, Исперих, за първи път спечели в Павел баня, Ветово и Маджарово, а като коалиция - в Девин, Гълъбово, Гурково, Димово и Белоградчик. ДПС обаче претърпя и загуби, като не успя да си върне Хитрино, Никола Козлево и Дулово. А в Сунгурларе загуби кметското място. По време на кампанията там съпругът на председателката на младежкото ДПС бе пребит от трима неизвестни в дома му. Карадайъ отново възрази категорично срещу забраната за водене на кампания на майчин език и 6-те месеца уседналост. Политическите реалности в България вече не са същите. В такава среда на популизъм, омраза, противопоставяне и агресия не може да се правят демократични избори, отсече лидерът на ДПС.", "date": "2019.11.04", "title": "ДПС втвърди тона, Карадайъ обвини ГЕРБ в нечестни избори (Обзор)"}
