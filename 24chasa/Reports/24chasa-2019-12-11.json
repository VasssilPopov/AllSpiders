{"url": "https://www.24chasa.bg/novini/article/7967969", "text": "САЩ ще изпратят 20 хиляди войници в Европа следващия април и май за най-големите военни маневри на европейска територия от Студената война, които трябва да подчертаят ангажираността на Вашингтон с Алианса, съобщава Reuters, като се позовава на високопоставен съюзен командир. Няколко дни след срещата на върха на НАТО в Лондон, на която президентът на САЩ Доналд Тръмп осъди европейските съюзници с ниски разходи за отбрана, американският командир Барре Сегин заяви, че маневрите, които ще се състоят основно в Германия, ще бъдат най-големите по рода си от 25 години. „Това наистина демонстрира трансатлантическото единство и ангажираността на САЩ с НАТО“, увери командирът, който отговаря за операциите от централата на Алианса в Белгия. В стремежа си да разубеди Русия от действия в духа на анексията на Крим през 2014 година, армията на САЩ ще изпробва способността си да прехвърли военните през Атлантика до Белгия и Нидерландия, а след това да ги придвижи бързо през Германия до Полша и по източния фланг на НАТО, предава \" \". Войниците ще се присъединят към американския персонал, разположен на целия континент, както и към военни от 18 страни-членки на Алаисна, за да съберат около 37 000 войници, преди да се върнат в Съединените щати, наподобявайки на „Завръщането на силите в Германия“ или маневрите REFORGER от 80-те години. „Не сме демонстрирали тази способност за бързо изпращане на подкрепления от 25 години“, отбеляза Сегин, като заяви, че си спомня маневрите REFORGER от времената, когато е бил ученик в Германия. НАТО вече изпрати батальони в Прибалтика и Полша, за да възпира потенциалните руски набези, но сега има за цел да може да поддържа всякакви военни операции. Европейските правителства също харчат повече за подготовка на войските. Русия е категорична, че няма намерение да атакува НАТО и обвинява Алианса, че дестабилизира Европа. В момент, когато френският президент Еманюел Макрон постави под въпрос ангажираността на НАТО заради непрестанните критики на Тръмп към съюзниците, американският президент също обърка европейците като засили военното присъствие на Америка на Стария континент.", "date": "2019.12.11", "title": "САЩ планират най-големите военни учения в Европа от Студената война"}
{"url": "https://www.24chasa.bg/novini/article/7967934", "text": "Руският президент Владимир Путин нарече днес позицията на Европейския съюз срещу т.нар. пакт \"Рибентроп-Молотов\" \"безпардонна лъжа\", предаде ДПА. Преди два месеца Европейският парламент прие резолюция, в която заявява, че Пактът за ненападение между нацистка Германия и Съветския съюз, подписан в Москва, проправя пътя за избухването на Втората световна война. Русия защитава тогавашната позиция на Съветския съюз, че пактът е бил необходимо зло, за предотвратяване на нападение от страна на нацистка Германия, каквото въпреки това се случва през 1941 г., две години след подписването му, припомня агенцията. На среща днес с организационния комитет Победа\", подготвящ честванията за 75-ата годишнина от края на войната догодина, Путин заяви, че \"опитите за изопачаване на историческата истина не спират\". По думите му \"към тях сега са се присъдинили не само наследниците на помагачите на нацистите, а и някои напълно почтени международни институции и европейски структури\", съобщава БТА. Путин даде пример с резолюцията на ЕП, коато по думите му е \"поставила фактически на една дъска и нацистските агресори, и Съветския съюз и едва ли не обвинява СССР наравно с нацистска Германия за избухването на Втората световна война, сякаш някои са забравили кой е нападнал Полша на 1септември 1939 г. и Съветския съюз на 22 юни 1941\". \"А тези, които се опитат да поспорят с такава неоснована на нищо реално безпардонна лъжа, предварително обвиняват в информационна война против демократична Европа\", завърши президентът, като уточни, че \"това е цитат\".", "date": "2019.12.11", "title": "Путин осъди позицията ЕС за пакта \"Рибентроп-Молотов\""}
{"url": "https://www.24chasa.bg/novini/article/7967953", "text": "Еврейски супермаркет е бил целта на двамата стрелци при  , съобщиха щатските власти. \"След подробен анализ на кадрите от камерите за наблюдение стана ясно, че целта на двамата е бил магазинът за хранителни стоки кашер\", написа днес в Туитър кметът на Джърси Сити Стивън Фулъп, цитиран от БТА. Общо петима души, сред които двамата заподозрени, бяха убити при престрелката в супермаркета, припомня Ройтерс. На пресконференция Фулъп заяви, че на кадрите от видеокамерите се вижда как двамата нападатели спокойно отварят вратата на магазина и започват да стрелят от улицата вътре в помещението. Ако наблизо не са били двама полицаи, които реагирали веднага, \"ситуацията щеше да е много по-трагична\", изтъкна кметът на Джърси Сити. \"Омразата и антисемитизмът никога не са имали място в града ни\", подчерта той.", "date": "2019.12.11", "title": "Еврейски супермаркет е бил целта на нападателите от стрелбата в Ню Джърси"}
{"url": "https://www.24chasa.bg/novini/article/7967001", "text": " Изпратеният за изследване материал от белия дроб на починалото момиче от Враца е отрицателен за респираторни вируси.  Това съобщи за \"24 часа\" проф. д-р Тодор Кантарджиев, директор на Националния център по заразни и паразитни болести. \"Току-що ми съобщиха, че материалът от белия дроб на детето е изследван за 11 респираторни вируси чрез амплификационни генетични методи (PCR) и резултатите са отрицателни, добави той. Скоротечна белодробна пневмония е причинала внезапната смърт на 13-годишната ученичка от врачанското училище \"Христо Ботев\", съобщиха вчера от окръжната прокуратура, позовавайки се на първоначалните заключения на патоанатомите след извършената аутопсия на момичето. Окончателното заключение обаче ще бъде представено едва след назначената вирусологична експертиза, казаха вчера от врачанската болница. В отговор на свидетелските показания на близките на Нели, че тя не се е оплаквала в дните преди смъртта си и не е боледувала, местните специалисти смятат, че болестта може да се е развила мълниеносно.", "date": "2019.12.11", "title": "Ученичката от Враца не е починала от респираторен вирус"}
{"url": "https://www.24chasa.bg/novini/article/7966347", "text": "Бус се обърна около 14:00 ч на Северната скоростна тангента в София. Шофьорът е в тежко състояние. Заради инцидента движението по скоростния път на разклона за Кубратово в посока ж.к. \"Люлин\" временно се осъществява в една лента. Има и задръствания. По-рано днес, пак там, горя кола. Пожарът станал малко преди отбивката за Околовръстното в посока източната част.", "date": "2019.12.11", "title": "Бус се преобърна на Северната скоростна тангента до София, шофьорът е пострадал (Снимки + видео)"}
{"url": "https://www.24chasa.bg/novini/article/7967069", "text": "Държавен фонд \"Земеделие\" /ДФЗ/ ще изплати 635 млн. лв., предвидени за плащания по Схемата за единно плащане на площ (СЕПП) и 115 млн. за схемите за обвързано подпомагане. Земеделските стопани ще получат субсидиите си, съгласно разчетите за декември, които се запазват без промяна от първоначално одобрените директни плащания по линия на Европейския фонд за гарантиране на земеделието в размер до 750 млн. лв. Съобщението е на пресцентъра на фонд \"Земеделие\". ДФЗ планира до 20 декември 2019 г. да плати и финансовото подпомагане по мярка 13 от Програмата за развитие на селските райони (ПРСР) 2014-2020 - за необлагодетелствани райони. За целта на фонда са необходими общо до 83,8 млн. лв. С решението на Министерския съвет от днес се осигуряват допълнителни 41,5 млн. лв., които не достигаха, за да са обезпечи превеждането на субсидиите на всички кандидати по мярка 13, подали заявления за Кампания 2019 г. ДФ \"Земеделие\" продължава изплащането на финансовата подкрепа на земеделските стопани за Кампания 2019, информират от финансовата институция. Днес близо 22 млн. лева са били разплатени на 2042 животновъди по Схемата за обвързано подпомагане за овце-майки и/или кози-майки под селекционен контрол (ДПЖСК). Ставката за плащането на едно допустимо за подпомагане животно по ДПЖСК е 80,11 лв. за първите 100 броя животни включително и 72,83 лв. за над стотното допустимо животно, съгласно заповед от септември 2019 г. на Министъра на земеделието, храните и горите. До момента ДФ \"Земеделие\" е разплатил над 106 млн. лева по схемите за обвързано подпомагане за дребни и едри животни за Кампания 2019.", "date": "2019.12.11", "title": "Фонд \"Земеделие\" изплаща субсидиите на\nпроизводители по СЕПП на 16 декември"}
{"url": "https://www.24chasa.bg/novini/article/7967097", "text": "Земетресение с магнитуд 3,6 по Рихтер бе регистрирано днес в западния турски окръг Балъкесир, съобщи правителствената Дирекция за управление при бедствия и извънредни ситуации (АФАД), цитирана от турската телевизия СиЕнЕн-Тюрк. Трусът е регистриран в 16.15 ч. местно време (15.15 ч.). Епицентърът му е бил край град Акчакьой. Няма информация за ранени хора и за нанесени материални щети. Късно снощи край град Алтъейлюл (окръг Балъкесир) бе регистрирано земетресение с магнитуд 4,6 по Рихтер. Трусът бе усетен в редица окръзи в Северозападна Турция, включително в окръг Истанбул.", "date": "2019.12.11", "title": "Земетресение с магнитуд 3,6 в турския окръг Балъкесир"}
{"url": "https://www.24chasa.bg/novini/article/7967104", "text": "Следващите четири години трябва да се работи в практически различна среда. Досега основен фокус е да се разрешават проблемите. Наред с тяхното решаване, все по-голям става залогът за стратегическо мислене за това как трябва да се развива дадена община. Това каза вицепремиерът Томислав Дончев на форума на Националното сдружение на общините в Република България (НСОРБ), цитиран от БТА. По думите му кметовете трябва да следват пулса на градовете. Вицепремиерът добави, че обект на съвместна работа ще бъде икономическото развитие. \"Бизнесът е много бърз. Тук трябва да сме готови в аванс\", изтъкна Томислав Дончев. Държавата има готовност за изграждането на още индустриални зони. Той е на мнение, че е грешно всички индустриални зони да се финансират с държавни пари. Според него подкрепата трябва е по-скоро да се свият процедурите и да станат по-кратки. Той заяви, че когато инвеститорът се появи, трябва да му се посочи подходящ терен. Фокус през следващите години ще бъдат иновациите, допълни Дончев. Догодина ще бъдат създавани регионални центрове, което е тип иновационна инфраструктура. Според него по тази тема не бива да се мисли само на локално ниво. Третата важна тема е възможността да се реализират истински регионални инициативи, допълни Томислав Дончев. Днес в МС са гласувани предложенията за промени в Закона за регионалното развитие, с което се създава правен фундамент за по-интензивно междуобщинско сътрудничество, добави Дончев.", "date": "2019.12.11", "title": "Дончев към кметовете: Фокус през следващите години ще са иновациите"}
{"url": "https://www.24chasa.bg/novini/article/7967117", "text": "Половината от над   си тръгнаха, защото се образуваха ледените площи, необходими им за лов, съобщиха ДПА и БТА. \"Ледът започна да се образува, но температурата се колебае около нулата\", каза еколожката Татяна Миненко, която работи в Световния фонд за дивата природа. Тя ръководи група доброволци, които се опитват да предотвратят контактите между мечките и жителите на гр. Риркайпи. Мечките се появиха край Рийкайпи миналата седмица, отслабнали и изгладнели. Макар и те да са характерни за района, е много необичайно толкова голям брой да навлязат едновременно в населена зона. През февруари миналата година десетки гладни полярни мечки навлязоха в град на архипелага Нова земя, на около 2000 км от Москва, и там беше обявено извънредно положение.", "date": "2019.12.11", "title": "Белите мечки, настанили се край Чукотка, си тръгват с образуването на лед"}
{"url": "https://www.24chasa.bg/novini/article/7967168", "text": "Сотир Цацаров депозира оставка като главен прокурор. Прокурорската колегия, чието заседание той ръководи днес за последно, я прие за сведение. Утре тя ще бъде внесена за разглеждане и гласуване в Пленума на Висшия съдебен съвет. А после ще бъде изпратена на президента, който да издаде указ за освобождаването на Цацаров като главен прокурор.", "date": "2019.12.11", "title": "Цацаров депозира оставката си във Висшия съдебен съвет"}
{"url": "https://www.24chasa.bg/novini/article/7967160", "text": "Споразумението за сътрудничество в сферата на сигурността между Турция и Либия не включва клауза за разполагане на турски войски там. Това заяви днес турският външен министър Мевлют Чавушоглу, цитиран от Ройтерс. Изявлението на Чавушоглу бе направено, след като по-рано тази седмица президентът Реджеп Тайип Ердоган каза, че Анкара може да изпрати свои военни в Либия, ако Триполи помоли за това. През ноември турският президент Ердоган и ръководителят на правителството на националното съгласие на Либия Файез ал Сарадж подписаха споразумението за разграничаване на морските пространства и споразумение за сътрудничество в сферата на сигурността. Чавушоглу посочи днес, че споразумението за сигурността е насочено главно към обучението на военни, съобщава БТА. Споразумението за сигурността не включва клауза за изпращане на войници. Имали сме подобни договорки преди, това е просто осъвременено споразумение. Няма да бъдат разполагани военни, заяви той на пресконференция в Анкара. Нашият президент обаче каза, че ако има подобна молба, можем да помислим по въпроса, добави Чавушоглу.", "date": "2019.12.11", "title": "Чавушоглу: Турция може и да разположи войски в Либия, ако ни помолят"}
{"url": "https://www.24chasa.bg/novini/article/7967136", "text": ", по пътя от симитли за Банско, съобщиха от полицията. Инцидентът е станал днес около 16,15 ч. Ударили са се четири леки автомобила. Една жена е пострадала и е транспортирана в болницата в Разлог за уточняване на състоянието й. По данни на полицията едната лента за движение е затворена. Трафикът се регулира в другото платно от екипи на полицията.", "date": "2019.12.11", "title": "Тежка верижна катастрофа на \"Предела\", жена е в болница"}
{"url": "https://www.24chasa.bg/novini/article/7967198", "text": "Българската агенция по безопасност на храните (БАБХ) провери 1159 обекта за отглеждане на аквакултури, за производство и търговия с риба и рибни продукти, складове за търговия на едро, заведения за обществено хранене, пазари и борси в страната, по повод религиозния празник Никулден, съобщиха от пресцентъра на институцията. Съставени са 2 предписания на територията на област Варна във връзка несъответствия в Системата за управление на безопасността на храните, и сградов фонд и оборудване. Издадени са 5 акта за административно нарушение – липсващи документи за произход на рибата и продажба на риба на нерегламентирано място. Актовете са за търговци на територията на Пловдив, София, Пазарджик, Шумен и Стара Загора. Насочени за унищожаване са 217 кг 500 гр. риба без документи за произход. За сравнение с предходни години: през 2018 година са съставени 7 акта и са възбранени 7 кг риба и рибни продукти; през 2017 – 9 акта и 22 кг риба; през 2016 – 4 акта и 255 кг риба; през 2015 – 9 акта и 101 кг риба и рибни продукти. В областите Габрово, Добрич, Стара Загора, Шумен, Видин, Разград и Монтана част от проверките са извършени съвместно с представители на Изпълнителната агенция по рибарство и аквакултури. В ОДБХ – Шумен и с Икономическа Полиция, а в ОДБХ – Монтана и съвместно със Съюза на потребителите.", "date": "2019.12.11", "title": "Унищожават 217 кг риба без документи от проверките за Никулден"}
{"url": "https://www.24chasa.bg/novini/article/7967199", "text": "Два слона загинаха, след като бяха блъснати от влак в източната част на Индия, съобщиха от местните железници, цитирани от Франс прес и БТА. Това е пореден нещастен случай, дължащ се на нарушаването на хабитата на тези животни от човешката дейност. През изминалите пет години най-малко 26 слона загинаха, а десетки други бяха ранени на железопътните линии в Западен Бенгал близо до непалската граница. Двете животни, едното от които е било бременна женска, са блъснати от пътнически влак в 04:30 часа местно време. Стотици жители са присъствали на кремирането на слоновете. Отрупаните им с цветя трупове са изгорени на клади. Според железопътната управа инцидентът е станал заради лошата видимост и гъстата мъгла. По случая се води следствие, за да се установи дали влаковата композиция се е движела със скорост, по-голяма от разрешената - 90 км/ч. ", "date": "2019.12.11", "title": "Влак блъсна и уби два слона в Индия"}
{"url": "https://www.24chasa.bg/novini/article/7967209", "text": "Вчера и днес служители на Регионалната дирекция по горите (РДГ) - София, задържаха общо 310 коледни елхи при две проверки на територията на София. Дръвчетата са от видовете смърч, ела, бор и мура. Това съобщават от пресцентъра на дирекцията, цитирани от БТА. В кв. \"Красно село\", на пункт за продажба на коледни елхи, горските инспектори са установили 291 дръвчета без контролни пластини и превозен билет, доказващ законния им произход. При съвместна проверка днес със служители на СДВР в ж.к. \"Люлин\" са задържани 19 елхи, също без контролни пластини, и за които собственикът не е представил превозен билет. На двамата нарушители, които са продавали незаконно добити елхи, са съставени административни актове от проверяващите.", "date": "2019.12.11", "title": "Откриха 310 коледни елхи без контролни пластини на пазари в София"}
{"url": "https://www.24chasa.bg/novini/article/7967252", "text": "Румънският президент Клаус Йоханис подписа днес укази за отнемане на държавните отличия на редица публични личности, сред които бившия премиер Адриан Нъстасе, бившия министър Мирон Митря, бившия евродепутат Адриан Северин и бизнесемна и политик Дан Войкулеску, предаде Аджерпрес, позовавайки се на съобщение на президентската администрация, съобщи БТА. Вчера Йоханис заяви, че ще отнеме отличията на всички лица, които имат наказателни присъди, включително на бившия премиер Адриан Нъстасе, който има две присъди за корупция от 2012 г. и 2014 г. Присъствието на бившия премиер на приема по повод националния празник на Румъния 1 декември в президентския дворец Котрочени предизвика критики в медиите и недоволство сред останалите участници в събитието. Адриан Нъстасе беше поканен на събитието, тъй като от 2002 г. е носител на Национален орден \"Звездата на Румъния\" със степен \"Голям кръст\" - най-високото държавно отличие в Румъния.", "date": "2019.12.11", "title": "Румънският президент отне ордените на 12 публични личности с присъди"}
{"url": "https://www.24chasa.bg/novini/article/7967271", "text": "Премиерът на босненския Унско-Сански кантон Мустафа Ружнич съобщи днес, че успешно е завършило преместването на мигрантите от импровизирания лагер Вучак край Бихач, но същевременно призова да се затвори източната граница на страната, предаде Танюг. На пресконференция по повод преместването на мигрантите от Вучак Ружич каза, че отделни медии са употребили за тази операция думата \"депортация\", която е неуместна в случая, предава БТА. Ружич призова досегашното и бъдещото правителство на Босна и Херцеговина да направят всичко възможно за затваряне на източната граница със Сърбия, за да не влизат нелегални мигранти. Сараевската телевизия Ен1 съобщи, че лагерът Вучак вече е празен и се очаква да пристигнат багери, които ще изравнят терена, след като палатките бъдат отстранени и бъде извършена дезинфекция. Близо 700 мигранти от лагера Вучак снощи бяха откарани с 14 автобуса в бившата казарма Ушивак край Хаджичи, която ще бъде тяхно временно убежище. Вучак бе затворен заради крайно лошите условия за живот в него. Мигрантите в него спяха в палатки на минусови температури, а лагерът се намираше на бивше сметище и близо до минно поле от войната.", "date": "2019.12.11", "title": "Босна и Херцеговина иска да затвори източната си\nграница заради мигрантите"}
{"url": "https://www.24chasa.bg/novini/article/7967299", "text": "Вълкът от анимационния филм „Ну, погоди!“ в новите серии може да откаже цигарите, сподели пред ТАСС директорът на киностудиото „Союзмултфилм“ Борис Машковцев, съобщи . „Мисля, че Вълкът ще трябва да се откаже от вредните навици. По-рано героят пушеше и това бе характерна черта на определена социална класа. Времената се промениха и ние също трябва да съответстваме на новия контекст. Още повече, че в момента изискванията към съдържанието на анимационните филми са съществено нараснали“, каза той. Преди месец студиото съобщи, че ще създаде 26 нови серии от популярния в миналото анимационен филм, който тази година отбелязва 50-годишнината си.", "date": "2019.12.11", "title": "Нови времена - Вълкът от „Ну, погоди!“ отказва цигарите (Видео)"}
{"url": "https://www.24chasa.bg/novini/article/7967335", "text": "Италия е сред важните икономически и туристически партньори на България и между двете страни се развива активно сътрудничество, което може да се насърчи с нови инициативи. Една от тях е провеждане на двустранен бизнес форум с фокус върху туризма през месец май следващата година в Силистра. Това заяви министърът на туризма Николина Ангелкова на работна среща с посланика на Италия у нас Н. Пр. Стефано Балди. На нея присъстваха също кметът на община Силистра д-р Юлиян Найденов, историкът Тодор Тодоров, представители на сдружение „Конфиндустрия България“ и на Италианската търговска камара у нас. Това съобщиха от пресцентъра на Министерството на туризма. Водещ акцент на събитието ще са инвестициите в туризма, който е сред приоритетите за българската икономика. Ще бъдат поканени членове на организации, които представляват италианския бизнес у нас, както и други компании, представители на културните министерства, дипломати и др. Ще се обсъдят и възможностите за побратимяване на градове с традиции в туризма и културното наследство. Деловите ни контакти с Италия имат голям потенциал и по отношение на регионалния туризъм, който е много важен за предлагане на профилирани услуги в сектора. През следващата година планираме и други икономически форуми, които да засилят интереса на чуждестранните предприемачи и инвеститори към България, посочи още министър Ангелкова. Тя очерта и значението на културно-историческите връзки между двете държави, които имат много дълга история. Силистра не е избран случайно за домакин на бизнес форума, стана ясно от думите й. Две трети от общината е разположена на територията на археологическия резерват „Дуросторум-Дръстър-Силистра“. Историкът Тодор Тодоров изтъкна, че тук е създадена първата епархия у нас - Доростолската, разкрита е късноантична римска гробница с много ценни находки, а резерватът „Сребърна“ като обект на ЮНЕСКО също привлича много туристи. На срещата бе акцентирано, че все още малко българи знаят, че в района на днешна Силистра през 390 г. е роден римският пълководец и дипломат Флавий Аеций. По повод 1630-годишнината от рождението му, която се навършва през 2020 г., инициативен комитет начело с кмета д-р Юлиян Найденов подготвя идеен проект за изграждане на паметник на военачалника в Силистра. Така регионът и неговото минало допълнително ще се популяризира и ще дадем тласък на двустранните отношения в туризма. По време на форума проектът ще бъде представен, ще бъде посетено и бъдещото му място и така ще можем да привлечем вниманието на още инвеститори, туристи и на културните институции в Италия, коментира министър Ангелкова. Н. Пр. Стефано Балди приветства двете идеи и обеща съдействие в популяризирането на Силистра като инвестиционна и туристическа дестинация. Той бе подкрепен от представителите на италианския бизнес у нас, които ще помогнат тези инициативи да бъдат презентирани пред членовете на организациите си. Силистра е основан през 106 г. и има много богато римско наследство, което учудва дори италианските туристи, отбеляза д-р Найденов и покани дипломата да го разгледа на място.", "date": "2019.12.11", "title": "Ангелкова: Италия е сред важните ни икономически и туристически партньори"}
{"url": "https://www.24chasa.bg/novini/article/7966162", "text": "Условно наказание лишаване от свобода за срок от 2 години с 3-годишен изпитателен срок получи на първа инстанция подсъдим за причинена по непредпазливост смърт при пътнотранспортно произшествие. 48-годишният мъж бе лишен и от право да управлява МПС за срок от две години. Състав на Окръжния съд в Добрич призна подсъдимия за виновен в това, че на 20 октомври 2017 г., при управление на лек автомобил, е нарушил правилата за движение по пътищата и по непредпазливост е причинил смъртта на пешеходка. Тежкото пътно произшествие възникнало около 06.50 ч. по ул. „Антон Стоянов“ в Добрич, когато подсъдимият и пострадалата отивали на работа. Жената била блъсната от автомобила в района на автобусна спирка, след като предприела пресичане на пътното платно. Съдебният състав прие за установено, че подсъдимият е нарушил законовата разпоредба, според която водачите са длъжни да намалят скоростта и в случай на необходимост да спрат, когато възникне опасност за движението.", "date": "2019.12.11", "title": "Условно наказание за смърт на пешеходка"}
{"url": "https://www.24chasa.bg/novini/article/7966186", "text": "65-годишен мъж е с опасност за живота след тежка катастрофа, станала във вторник по околовръстния път на Добрич – съобщават от Областната дирекция на МВР. Инцидентът е възникнал около 18,30 ч.на кръстовището с улица. „Орфей”. На място е установено, че лек автомобил „Дачия”, излизащ от бензиностанция, отнема предимството на лек автомобил „Опел”, като при удара, двата автомобила се удрят в „Нисан”, спрял на пътен знак „Стоп”. Вследствие на инцидента, водачът на „Дачия”-та, мъж на 65 години от Добрич, е настанен в болницата в Добрич с фрактура на шиен прешлен и черепно-мозъчна травма, с опасност за живота. Водачите на превозните средства са изпробвани за употреба на алкохол, като цифровата индикация е с отрицателен резултат. По случая е образувано досъдебно производство.", "date": "2019.12.11", "title": "65-годишен е с опасност за живота след катастрофа в Добрич"}
{"url": "https://www.24chasa.bg/novini/article/7966243", "text": "В лицето на Народното събрание имате сериозен и надежден партньор, заяви председателят на Народното събрание Цвета Караянчева пред участниците в конференцията по повод встъпването в новия мандат на местните власти 2019 – 2023 г. Форумът беше организиран от Националното сдружение на общините в Република България, съобщиха от пресцентъра на парламента. Очакваме Вашите предложения, готови сме да дебатираме в името на по-добрия живот на гражданите на Република България, обърна се Цвета Караянчева към представителите на местните власти. Времето на изборните страсти отмина и дойде времето да се захванем сериозно с решаването на важни въпроси, подчерта председателят на парламента. Тя добави, че гражданите, които съвсем скоро гласуваха доверието си, ще очакват решаването на проблемите на местните общности – за благоустройството, за социалните грижи, за чистата околна среда – по целия спектър от широки компетенции, които има местната власт. Цвета Караянчева определи взаимодействието между 44-ото Народно събрание и Националното сдружение на общините в Република България, основаващо се на подписаното Споразумение за сътрудничество, като активно и резултатно. Всички парламентарни комисии търсят позицията на НСОРБ по законопроектите, които се отнасят до дейността на общините, допълни още председателят на парламента. Можем да заявим, че единният глас на общините се чува и отчита в Народното събрание, добави Цвета Караянчева. В конференцията участваха председателят на Управителния съвет на НСОРБ Даниел Панов и кметът на София Йорданка Фандъкова. Новоизбраните кметове и общински съветници в страната съвместно с представители на законодателната и изпълнителната власт разгледаха приоритетите за съвместна работа през следващата година, както и дългосрочната визия за развитие на българските общини.", "date": "2019.12.11", "title": "Цвета Караянчева: Единният глас на общините се чува в Народното събрание"}
{"url": "https://www.24chasa.bg/novini/article/7966135", "text": "Президенти на Руската федерация и Турция Владимир Путин и Реджеп Тайип Ердоган ще обсъдят координирането на действията относно ситуацията в Сирия на среща през януари. Това съобщи пред репортери специалният представител на президента на Руската федерация за Сирия Александър Лаврентиев, предава TACC. „Да се говори за това кои въпроси ще бъдат обсъждани, е твърде рано. Разбира се, двустранното сътрудничество. Втората голяма тема е тази за Сирия. Сътрудничество, координация относно ситуацията в Сирия. Вероятно въпросът ще бъде повдигнат и при провеждането на международна конференция\", поясни Лаврентиев, цитиран от  Срещата на президентите на Руската федерация и Турция е предвидена за 8 януари в Истанбул. На 9 октомври Анкара обяви началото на нова военна операция „Извор мира“ в Северна Сирия. Целта й е създаване на буферна зона, която трябва да се превърне в защитен пояс за турската граница. Според плана на Анкара така сирийските бежанци ще могат да се върнат от Турция. На 22 октомври Путин и Ердоган се срещнаха в Сочи, където приеха меморандум за съвместни действия за разрешаване на ситуацията в Североизточна Сирия. Според документа руската военна полиция и сирийските гранични служители се въвеждат от обяд на 23 октомври в райони, граничещи с 30-километровата зона за сигурност, създадена от Турция.", "date": "2019.12.11", "title": "Обявиха нова среща между Путин и Ердоган, отново ще обсъждат ситуацията в Сирия"}
{"url": "https://www.24chasa.bg/novini/article/7966215", "text": "Мария Шишкова подаде оставка като заместник на главния прокурор. Желанието й е да бъде освободена от поста от 6 януари 2020 г. С десет гласа \"за\" прокурорската колегия гласува оставката й. Тя е един от четиримата заместници на главния прокурор в момента. Другите са Иван Гешев, Ася Петрова и Борислав Сарафов, който е и директор на националното следствие.  ", "date": "2019.12.11", "title": "Мария Шишкова подаде оставка като зам.-главен прокурор"}
{"url": "https://www.24chasa.bg/novini/article/7966296", "text": "Министърът на отбраната Красимир Каракачанов участва днес, 11 декември, в официалното откриване на Тренировъчния център на многонационалната програма за подготовка на авиационни формирования за специални операции. Церемонията се състоя в авиобаза Земуник край град Задар, Хърватия. България заедно с Хърватия, Унгария и Словения е сред страните-учредители на програмата. Това съобщиха от Министерството на отбраната. „Убеден съм, че тази съвместна инициатива ще бъде успешна. Тя ще улесни нашите общи усилия в областта на оперативната съвместимост, стандартизацията и ефективността в подкрепа на развитието на способностите за подготовка на Силите за специални операции. Програмата ще даде възможност за тяхното използване в мирно време в максимално близки до реалността условия“, каза министър Каракачанов. Той подчерта, че участието на представителите на България, Хърватия, Унгария и Словения е още един израз на политическата воля на страните за засилване възпиращия и отбранителен потенциал на Алианса и повишаване на националните способности за отбрана. „Заедно ние се стремим към ефективно взаимодействие за търсене на адекватни решения в областта на обучението и подготовката и оптимизиране на възможностите за обмяна на опит, знания и ресурси“, каза министърът на отбраната Красимир Каракачанов. По-рано днес се състоя тристранна среща между министрите на отбраната на България, Хърватия и Унгария. Министър Каракачанов и хърватският му колега Дамир Кръстичевич обсъдиха сътрудничеството между Военновъздушните сили на двете страни. В хода на разговорите министър Кръстичевич поздрави министър Каракачанов за придобиването на новите бойни самолети Ф-16. Хърватската страна прояви интерес към българския опит при реализацията на модернизационните проекти. В края на срещата министър Красимир Каракачанов връчи плакет на Министерството на отбраната на генерал о.р. Анте Готовина, герой от хърватската отечествена война.", "date": "2019.12.11", "title": "С Хърватия ще си сътрудничим за подобряване на Военновъздушните сили"}
{"url": "https://www.24chasa.bg/novini/article/7966239", "text": "27 червени депутати подкрепиха по-рано днес кандидатурата на Сотир Цацаров за шеф на Антикорупционната комисия, въпреки че лидерката им Корнелия Нинова обяви КПКОНПИ за \"мъртвородена\" и я обвини, че не се бори с корупцията. Тя напомни, че БСП е имала алтернативно предложение за начина на функциониране на комисията. Сред тези, които са прекрачили волята на шефката си, са и знакови червени имена - като зам.-шефа на парламентарната група Драгомир Стойнев, шефа на икономическата комисия Петър Кънев, журналиста Тома Томов и параолимпиеца Михаил Христов, които бяха лансирани за депутатските листи лично от Нинова. Ето и останалите: Богдан Боцев Васил Антонов Георги Стоилов Георги Йорданов Георги Вергиев Георги Търновалийски Димитър Георгиев Добрин Данев Иван Иванов Иван Ибришимов Любомир Бонев Манол Генов Мартин Обрешков Николай Тишев Николай Пенев Николай Бошкилов Радослав Стойчев Светла Бъчварова Смиляна Нитова-Кръстева Теодора Халачева Тодор Байчев Цветан Топчиев Чавдар Велинов", "date": "2019.12.11", "title": "Вижте кои 27 от БСП не се подчиниха на Нинова и подкрепиха Цацаров"}
{"url": "https://www.24chasa.bg/novini/article/7966343", "text": "Eкип от експерти по ядрени и изкопаеми горива от Държавния департамент и от Департамента по енергетика на САЩ са на посещение в България от 8 до 13 декември 2019 г., съобщи посолството на САЩ в София. Делегацията е предвождана от заместник-помощник държавния секретар в Бюрото по международна сигурност и неразпространение Ан Гензър. „Това, че екип от наши енергийни експерти пристигна в България толкова скоро, след като министър-председателят на България и президентът на Съединените щати се срещнаха в Белия дом, е знак за ангажимента на Америка към Рамката за стратегическо партньорство между САЩ и България. Екипът от американски енергийни екперти е в България, за да добие по-добра представа как можем да участваме в усилията на България да се превърне в енергиен хъб. Нашият екип разглежда широк спектър от пазарно-ориентирани възможности, които биха подкрепили нашата обща цел за диверсифициране на българския енергиен сектор“, каза. Джъстин Фридман, заместник-посланик на САЩ. Преди две седмици президентът Тръмп и министър-председателят Борисов постигнаха съгласие, че Съединените щати ще изпратят технически екип, който ще работи със своите български колеги в проучването на възможности за по-нататъшно сътрудничество в различни области на енергетиката, включително и ядрената. Пристигането на този американски екип е пряк резултат от споразумението между двамата лидери. Експертната делегация посещава обекти и съоръжения, свързани с енергетиката, включително в Козлодуй, Белене и Източномаришкия басейн. Екипът също така провежда срещи с министър-председателя Борисов, заместник министър-председателя Дончев, министъра на енергетиката Петкова, представители на български правителствени агенции и представители на частния сектор. Целта на посещението е да бъдат проучени всички възможности за гарантиране на безопасно, сигурно, диверсифицирано и чисто енергийно бъдеще на България, основано изцяло на икономически и търговски принципи.", "date": "2019.12.11", "title": "САЩ пратили експертите си да помогнат да станем енергиен хъб на Балканите"}
{"url": "https://www.24chasa.bg/novini/article/7966386", "text": "Районната прокуратура в Ловеч е образувала досъдебно производство за причиняване на лека телесна повреда на двегодишно дете в детска ясла \"Патиланци\" в града, каза пред БТА говорителят на Окръжната прокуратура Кирил Петров. В прокуратурата е постъпила жалба от майката на момиченцето - Маргарита Стоянова, преди месец. Тя разказва, че след като е взела дъщеря си от ясла, е забелязала на рамото й голяма синина, променило се и поведението на детето, което е започнало да изпада в крайни емоционални състояния без видими причини. Според съдебния лекар Мери Газемба, която е извършила преглед на детето и е издала съдебно медицинско свидетелство, на двегодишното дете е причинено кръвонасядане от притискане с ръка, като има и следи от нокти. \"Детето действително беше много изнервено. Това не може да се получи от падане. Личи, че са пръсти, притиснато с по-голяма сила, за да остави такива следи\", добави съдебният лекар. Маргарита Стоянова се е консултирала и с детски психолог, който също е установил промяна в поведението на дъщеря й. Директорът на детската ясла Магдалена Баева отреча над двегодишното дете да е упражнявано насилие от персонала. Работата по случая продължава, добавиха от прокуратурата.", "date": "2019.12.11", "title": "Агресия към 2-годишно момиченце в детска ясла"}
{"url": "https://www.24chasa.bg/novini/article/7966403", "text": "Район в Прага е одобрил план на своя кмет за издигане на паметник на войниците от армията на генерал Андрей Власов - стъпка, която разгневи Русия, предаде Асошиейтед прес. Планът, одобрен вчера, има за цел да почете войниците, които са допринесли за освобождаването на Прага в края на Втората световна война. Ролята на власовската Руска освободителна армия е противоречива. Сформирана от бивши съветски войници тя воюва срещу Червената армия заедно с войските на нацистите, предава БТА. В началото на май 1945 г. армията на Власов идва на помощ на чешкото въстание срещу нацисткото управление, преди да пристигнат съветските войски и да спасят града от унищожение. Близо 300 войници загиват. Власов е екзекутиран от съветските власти след войната. Видът на паметника, който трябва да бъде завършен през май, засега не е ясен, но може да включва обяснителен текст за ролята на Власов в историята. Руското посолство в Прага отправи протест срещу плановете на кмета на район \"Репоруе\" Павел Новотни, който влезе в новините като изпрати писмо до руския президент Владимир Путин. В него кметът обяснява, че Москва няма думата в изпълнението на проекта, посочва АП.", "date": "2019.12.11", "title": "Русия е разгневена, че Чехия смята да издигне паметник на генерал Власов"}
{"url": "https://www.24chasa.bg/novini/article/7966433", "text": "Няма данни за пострадали български граждани при наводнението в Дубай, Обединени арабски емирства. Няма риск за живота и здравето на гражданите, както и необходимост от евакуация. Това съобщиха от пресцентъра на Министерството на външните работи. Пътната обстановка в града е сложна. В района на летище Дубай (DXB) са налице задръствания поради отводнителна дейност. Към момента обстановката на летището е нормализирана като има минимални закъснения в графика на полетите. Препоръчваме на пътуващите от летище Дубай да се информират за актуалната обстановка от официалната му интернет страница: http://www.dubaiairports.ae Също така препоръчваме пътуващите да се явяват за чекиране по-рано от обичайните 2 часа. Няма данни за отложени полети от и до София. Генералното консулство на България в Дубай работи и е готово да окаже съдействие на бедстващи български граждани. При необходимост от помощ, сънародниците ни могат да се свържат с генералното на следните телефони: +971 43 442 419, +971 43 442 341.", "date": "2019.12.11", "title": "Външно: Голямо наводнение в Дубай, няма пострадали българи"}
{"url": "https://www.24chasa.bg/novini/article/7966294", "text": "\"Резултати от изборите в ЕС\", \"Морбили\" и \"Чернобил\" са трите най-чести търсения в търсачката \"Гугъл\" от България. Годишната класация показва най-честите търсения за 2019-а по термини и ключови думи и представя уникална перспектива върху важните моменти и тенденции за годината. Според публикуваните данни у нас основните интересни теми са били изборите и здравните теми. Българинът е искал да знае повече по темите за \"Инфлуенсър\" и \"Електрическа тротинетка\" и за случилото се в \"Чернобил\". Интересен момент е търсенето за ЗМИП - Закона за изпиране на пари, който попада на осмо място сред най-честите търсения. Най-търсената личност сред българите в \"Гугъл\" е папа Франциск, който тази година посети страната ни, след него е бившият №2 в ГЕРБ Цветан Цветанов, на трето място е американската инфлуенсърка Джени Суши, която отправи обвинения срещу българския боксьор Кубрат Пулев в сексуален тормоз. В търсенията за личности са още актьорът Димитър Маринов, появил се на церемонията по раздаването на \"Оскарите\" с българско знаме , екоактивистката Грета Тунберг и телевизионният водещ Беър Грилс, който получи глоба от българското министерство на околната среда и водите заради нарушения около епизод на неговото предаване в Рила. Според търсенията в \"Гугъл\" най-популярният филми у нас са  \"Доза щастие\", \"Аквамен\", \"Жокера\" и \"Отмъстителите: Краят\". При изпълнителите най-търсни са Стефан Илчев, Кристина Димитрова, Мила Роберт и Папи Ханс. В тази класация са и Били Айлиш и Малума. 1. Резултати от изборите в ЕС 2. Морбили 3. Чернобил 4. Африканска чума 5. Брекзит 6. Легионерска болест 7. Електронна винетка 8. ЗМИП 9. Инфлуенсър 10. Електрическа тротинетка 1. Папа Франциск 2. Цветан Цветанов 3. Джени Суши 4. Александра Сърчаджиева 5. Димитър Маринов 6. Борис Бонев 7. Силвена Роу 8. Грета Тунберг 9. Мария Габриел 10. Беър Грилс 1. Стефан Илчев 2. Кристина Димитрова 3. Мила Роберт 4. Папи Ханс 5. Нели Рангелова 6. Ицо Хазарта 7. Милко Калайджиев 8. Billie Eilish 9. Малума 10. Стенли 1. Доза щастие 2. Аквамен 3. Жокера 4. Отмъстителите: Краят 5. След 6. Имало едно време в Холивуд 7. Гробище за домашни любимци 8. Капитан Марвел 9. Роди се звезда 10. Зелената книга 1. Пътят на честта 2. Игри на волята 3. Женени от пръв поглед 4. Дяволското гърло 5. Маскираният певец 6. Като две капки вода 7. България търси талант 8. Откраднат живот 9. Фермата 10. Денят на бащата 1. България - Англия 2. Левски – ЦСКА 3. US Open 2019 4. Ливърпул - Барселона 5. Левски - Лудогорец 6. Wimbledon 2019 7. Australian Open 2019 8. България - Чехия 9. Англия - България 10. Лудогорец – Ференцварош", "date": "2019.12.11", "title": "През 2019-а най-много в \"Гугъл\" сме търсили изборите, морбили и \"Чернобил\""}
{"url": "https://www.24chasa.bg/novini/article/7966471", "text": "Нови критерии за определяне на данъчната оценка на имотите, върху която се определя данък сгради иска Националното сдружение на общинитр. То работи заедно с Министерството на финансите и новата основа трябва да е готова през март догодина. Това съобщи кметът на Велико Търново и председател на Управителния съвет на НСОРБ Даниел Панов. Това на практика означава, че данък сгради ще бъде променен през 2021 г. “Критериите са доста остарели. Един от тях например е наличие на телефон. Те не са променяни от края на 90-те години и трябва да се обновят, за да има по-добра правна рамка за определяне на данъците”, обясни Панов. Ще се актуализира и районирането. Панов обаче успокои, че промените не означават, че данък сгради автоматично ще се увеличи навсякъде след промените.", "date": "2019.12.11", "title": "Общините искат нова основа за данък сгради от 2021 г."}
{"url": "https://www.24chasa.bg/novini/article/7966449", "text": "Тялото на изчезнал преди месец 53-годишен мъж от Сопот бе намерено от случаен минувач между в крайпътна канавка между пловдивските села Калояново и Долна Махала. Близките на Димо Геров го издирваха с полиция и чрез медиите. Според роднини, на 6 ноември той бил в гората, откъдето прибирал животни, които били на паша. На прибиране паднал и ударил главата си. Човекът бил откаран в карловската болница с линейка. Впоследствие се наложило да бъде транспортиран в УМБАЛ \"Св. Георги\" в Пловдив, съобщава dariknews.bg. На следващия ден сутринта обаче мъжът избягал от болницата и оттогава е в неизвестност. Близките му бяха изпратили съобщения до всички медии, за да публикуват описанието му. Тялото е откарано в Съдебна медицина-Пловдив за аутопсия. Според съдебните лекари, мъжът е починал от измръзване.", "date": "2019.12.11", "title": "Намериха трупа на мъж от Сопот, обявен от близките си за издирване преди месец (Снимка)"}
{"url": "https://www.24chasa.bg/novini/article/7966578", "text": "\"В момента се работи активно по проблема за ограничаване свръхправомощията на банките. Въпросът вече се разглежда в Народното събрание, като се предвиждат промени в Гражданско процесуалния кодекс. По тази тема ЕК е открила наказателна процедура срещу страната ни. Идеята е да се ограничат свръхправомощията на банките, които в момента ползват бърза процедура за санкциониране на кредитополучатели, които не погасяват вноските си, без да се чуе позицията на гражданите.\" Това каза при посещението си във Варна новият омбудсман Диана Ковачева. По думите й през следващата година отново ще се работи активно за приемане на закона за личния фалит. При посещението си в морската столица Диана Ковачева подписа споразумение за партньорство с Икономическия университет в града. Целта е студентите да познават по-добре правата си, да работят с правната материя по тези въпроси, както и да имат възможност да карат стажове в администрацията на омбудсмана. От статистистиката на службата за миналата година става ясно, че хората се оплакват най-вече срещу монополни институции като ВиК, енергоснабдителните дружества и \"Топлофикация\". В рамките на една година са внесени 9 912 жалби. Повече от 1000 са за нарушени социални права, 903 касаят правото на собственост. Жалбите срещу различни администрации са 665. По думите на омбудсмана хората се оплакват най-вече от конфликт на интереси при чиновниците, непрозрачно разходване на публични средства и липса на отговори от местни администрации. Заради активността на институцията през последната година и половина са изплатени около 11 милиона лева на работници, неполучавали възнаграждения с месеци, обясни Ковачева.", "date": "2019.12.11", "title": "Диана Ковачева: Работим активно за ограничаването на свръхправомощията на банките"}
{"url": "https://www.24chasa.bg/novini/article/7966576", "text": "Общините ще плащат по 69 лв. такса за всеки тон депониран отпадък през 2020 г., а не планираните 95 лв. Това заяви министърът на околната среда и водите Нено Димов по време на форума на НСОРБ. В момента таксата е 57 лв. на тон. Заради недоволството на общините от планираното сериозно увеличение обаче е взето решение то да се случи на етапи в следващите 3 г. Така през 2020 г. таксата става 69 лв. на тон, през 2021 г. ще се повиши с 13 лв. и ще стане 82 лв. на тон, а през 2022 г. отново ще се вдигне с още 13 лв. и ще стигне 95 лв. на тон. Мисля, че това решение е поносимо и приемливо за всички страни, каза Димов. Именно с по-високата такса за депониране някои общини у нас аргументираха предвиденото за 2020 г. повишение на такса смет. Иначе продължава работата по нова методология за изчисление на такса смет, която трябва да е готова през 2020 г.", "date": "2019.12.11", "title": "Нено Димов: Общините ще плащат 69 лв. такса за депониране догодина"}
{"url": "https://www.24chasa.bg/novini/article/7965491", "text": "Близо 110 млн. лв. от резерва за изпълнение на проекти от приоритетните оси „Устойчиво и интегрирано градско развитие“ и „Регионална социална инфраструктура“ на Оперативна програма „Региони в растеж“ 2014-2020 г. се пренасочват към проекти за здравеопазване, енергийна ефективност, образование и ремонт на пътища. Правителството одобри промяната по предложение на Управляващия орган на програмата след преглед на нейното изпълнение и необходимостта от преразпределяне на разполагаемия финансов ресурс. 25 млн. лв. ще бъдат насочени допълнително за изпълнение на мярката „Подкрепа за енергийната ефективност в опорни центрове в периферните райони“. По нея се финансират проекти за подобряване на енергийната ефективност на административни и жилищни сгради в 28-те по-малки града. Санирането им води до намаляване на крайното енергийно потребление, емисиите на парникови газове и спомагат за постигане на индикативните национални цели за пестене на енергия. С 20 млн. лв. ще бъде увеличена Приоритетна ос „Регионална здравна инфраструктура“. Ресурсът ще бъде предоставен за купуване на медицински хеликоптер и осигуряване на необходимата инфраструктура за неговото използване, като по този начин освен подобрено качество на медицинските услуги ще може да бъде предоставяна и по-навременна помощ при спасителни действия. Мярката кореспондира с националното значение на качеството и обхвата на спешната медицинска помощ и идентифицирани нужди от страна на Министерството на здравеопазването. Малко над 57 млн. лв. ще бъдат пренасочени за подобряване на свързаността с европейската TEN-T пътна мрежа. Средствата са по приоритетна ос „Регионална пътна инфраструктура“ за рехабилитация на участъци от републиканската пътна мрежа. Предвижда се е част от ресурса в размер на 2 млн. лв. да се финансира и внедряване на интелигентни системи, които да подпомогнат осигуряването на високо равнище на безопасност и сигурност на пътната инфраструктура. Над 6 млн. лв. ще бъдат допълнителните средства за приоритетна ос „Регионална образователна инфраструктура“. Те ще се изразходят за подобряване на регионалната образователна инфраструктура, като ще бъде осигурена възможност за осигуряване на съвременно спортно оборудване в средните училища. В изготвените предложения за промени в оперативната програма се предвижда включване на нови бенефициенти и партньори, с оглед да се гарантира успешното прилагане на допълнителните мерки, насочени към надграждане на подкрепяните дейности. Предлаганите изменения в ОПРР 2014-2020 бяха обсъдени и одобрени на проведеното 15-то заседание на Комитета за наблюдение на програмата, като бе взето и решение да бъдат предприети необходимите действия за промяна на оперативната програма, включително водене на преговори със службите на Европейската комисия до окончателното одобрение на изменението. Промените в ОПРР 2014-2020 не водят до увеличаване на общия ресурс в бюджета на програмата или промяна в размера на планираното национално финансиране. Не се нарушават регламентираните изисквания за тематична концентрация и минимални размери на разпределените средства. Правителството предлага на Президента на Република България да издаде указ, с който да назначи полковник Юлиян Радойски на длъжността „Началник на Висше военновъздушно училище „Георги Бенковски” и да го удостои с виеше офицерско звание „бригаден генерал”, считано от 01.01.2020 г. С друго свое решение Министерският съвет предлага на Президента на Република България да издаде указ, с който да освободи генерал-майор Красимир Кънев от длъжността „Директор на Щаба на отбраната“ и да го назначи на длъжността „Национален военен представител в Националното военно представителство в Съюзното командване по операциите“ в Монс, Белгия, считано от 01.01.2020 г. Министерският съвет прие Решение за промени в състава на Надзорния съвет на Националния осигурителен институт. По закон надзорът се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник изпълнителен директор на Националната агенция за приходите. Във връзка с Решение на Народното събрание от 3 декември за персонални промени в Министерския съвет се освобождава досегашният член на правителството в Надзорния съвет на НОИ Бисер Петков и се определя нов член - Деница Сачева. Също така, по предложение на Министерството на финансите от състава на Надзорния съвет на Националния осигурителен институт е освободена Илияна Владова, като за нов член се определя Росица Спасова - началник на отдел в дирекция „Държавни разходи“ в Министерството на финансите. Правителството прие решение за участие на България с национален щанд на най-мащабното Международно изложение за селско стопанство и хранителна промишленост и градинарство „Зелена седмица Берлин 2020“. То ще се проведе в периода от 17 до 26 януари 2020 г. в Берлин, като страната ни ще участва за 31-ви път. Събитието предоставя възможност на българските изложители да покажат своите продукти и да популяризират родни храни и напитки пред германските потребители и пазар. За първи път България ще участва с национален щанд на Международния салон на сиренето и млечните продукти в рамките на Международното селскостопанско изложение „СИА 2020“, което ще се проведе от 23 до 26 февруари 2020 година в Париж. Събитието предоставя на българските изложители възможността да промотират качествата на бялото саламурено сирене, българското кисело мляко и млечните продукти. Пред френските и чуждестранни потребители ще бъде популяризирана уникалната българска бактерия - Лактобацилус булгарикус. Част от разходите по подготовката и участието на България в двете изложения се предвижда да бъдат осигурени по линия на Държавна помощ „Помощ за участие в изложения“. Чрез нея ще бъдат подпомогнати българските производители, които ще участват в изложенията и са заети с първично производство на земеделска продукция в сектор „Растениевъдство“ и „Животновъдство“ или извършват дейност в преработката на земеделски продукти. Правителството одобри заявяването от българска страна на намерение за участие като контрибутор с финансов принос в 19-то захранване на Международната асоциация за развитие (MAP). В съответствие с решението на Министерския съвет заявяването от Република България на намерение за финансов принос в размер на 2,7 млн. евро се обвързва с изпълнение на вътрешноправните процедури на българската страна и сключване на споразумение за финансов принос с Асоциацията при условие за последваща ратификация. Република България е поканена да заяви свой принос по обсъжданото в момента 19-то захранване, докато заявлението на страната ни за членство в MAP се разглежда. MAP е създадена през 1960 г. и е единствената от 5-те организации от Групата на Световната банка, в която към момента България не членува. Асоциацията допълва дейността на Международната банка за възстановяване и развитие, като подпомага най-бедните страни чрез предоставяне на заеми при субсидиарни условия, безвъзмездни помощи и техническа помощ, а също така се ангажира с облекчаване на дълг по линия на различни инициативи. В MAP към момента членуват всички държави-членки на Европейския съюз (ЕС) с изключение на България и Малта, като повечето от страните участват като контрибутори и се включват в отделните захранвания на институцията с безвъзмезден донорски принос. Поканата към България за участие като контрибутор в 19-то захранване на MAP и заявяването на намерение за подобно участие е с разбирането, че наред с членството на страната в Асоциацията, то ще укрепи ролята и видимостта на страната ни в международната общност. Министерският съвет одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите за 2019 г. От тези вътрешнокомпенсирани промени 500 000 лв. се предоставят по бюджета на Националния компенсационен жилищен фонд за изплащане на нововъзникнали задължения за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове. Средства в размер на 33 666 400 лв. се предоставят за изграждане и управление на отказоустойчива, резервирана, производителна, защитена и документирана информационна и комуникационна инфраструктура на Националната агенция за приходите, както и за доставка на мобилна рентгенова система и текуща издръжка по бюджета на Агенция „Митници“. Промените са в рамките на утвърдените разходи по бюджета на Министерството на финансите за 2019 г. Правителството одобри също вътрешнокомпенсирани промени в размер на 2 990 000 лева по бюджета на Министерство на правосъдието за 2019 г. Намаляват се утвърдените разходи по „Политика в областта на правосъдието“ и по бюджетна програма „Правна рамка за функционирането на съдебната система“ с общо 2 800 000 лв., както и утвърдените разходи по бюджетна програма „Администрация“ със 190 000 лв. Със същия размер средства се увеличават утвърдените разходи по „Политика в областта на изпълнение на наказанията“ по бюджетна програма „Затвори - изолация за правонарушителите“. С вътрешнокомпенсирани промени по бюджета на Министерството на регионалното развитие и благоустройството за 2019 г. ще се покрие недостигът на средства по едни бюджетни програми на ведомството, за сметка на икономия на средства от други. 3 238 160 лв. е недостигът на средства по Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита. Тези средства ще бъдат компенсирани чрез намаление на разходите по други три политики, а именно - за интегрирано развитие на регионите, ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда; политика в областта на подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти; бюджетна програма „Ефективна администрация и координация“. По тези политики има икономия на средства в резултат на нисък процент усвояване на предвидения финансов ресурс за тях. Промяната е в рамките на утвърдените разходи по бюджета на МРРБ за 2019 г. и не води до въздействие върху държавния бюджет. Вътрешнокомпенсирани промени се правят и на утвърдените разходи по области на политики/бюджетни програми по бюджета на Министерството на труда и социалната политика за 2019 г. Преразпределението ще доведе до преструктуриране на предварително разчетения финансов ресурс с цел обезпечаване на нормалното функциониране на основните структури към министъра на труда и социалната политика през 2019 г. и постигане на заложените основни стратегически и оперативни цели на министерството. Вътрешнокомпенсираната промяна по бюджета на Министерството на околната среда и водите за 2019 г. има за цел преразпределение на средства във връзка с реализирани икономии по политика в областта на опазването и ползването на компонентите на околната среда и политика в областта на Националната система за мониторинг на околната среда и информационна обезпеченост. Промените няма доведат до допълнителни разходи по бюджета на МОСВ, тъй като промяната се извършва в рамките на утвърдените разходи по бюджета на ведомството. Промените по бюджета на Министерството на транспорта, информационните технологии и съобщенията за 2019 г. касаят преразпределяне на утвърдените разходи между политиките и програмите, като също не се променя общият бюджет на министерството. 8 835 770 лв. ще получат общините за изплащане на обезщетения на персонала след прекратени правоотношения през месеците септември-октомври 2019 г. Средствата за обезпечаване на Национална програма „Оптимизиране на вътрешната структура на персонала“ за 2019 година ще се осигурят от бюджета на Министерството на образованието и науката за 2019 г. и чрез преструктуриране на разходите в централния бюджет за настоящата година. Министерският съвет одобри и предложи на Народното събрание да ратифицира изменение на Споразумение за предоставяне на консултантски услуги между Министерство на околната среда и водите и Международната банка за възстановяване и развитие, подписано на 4.12.2019 г. С решението се удължава срокът на действие на Споразумението за предоставяне на консултантски услуги до 31.05.2020 г. Целта е да се осигури ефективно изпълнение на договорените практически дейности по Плана за изграждане на капацитет за изпълнение на Дейност №3 „Институционална координация и ангажираност“. С изпълнение на Споразумението Световна банка оказва съдействие на МОСВ за разработване на Национална програма за качество на атмосферния въздух и Национална програма за намаляване на общите годишни емисии на серен диоксид, азотни оксиди, летливи органични съединения, фини прахови частици и амоняк в атмосферния въздух. Споразумението се финансира със средства от европейските структурни и инвестиционни фондове 2014-2020 г., предоставени чрез Оперативна програма „Околна среда 2014-2020 г.“. Изменението на споразумението не засяга общата бюджетна рамка на проекта и не изисква допълнително финансиране. Правителството разреши продажба на два високоволтови електропроводи, собственост на „Напоителни системи“ ЕАД, разположени на територията на клон „Черно море“. Продажбата на активите ще се осъществи чрез пряко договаряне с „Електроразпределение Север“ ЕАД при начални цени не по-ниски от пазарната стойност, определена от независим оценител. На Териториалната дирекция на НАП - Велико Търново се предоставя безвъзмездно имот - публична държавна собственост. Имотът с площ 31,18 кв. м. включва две помещения на първи етаж в сграда, намираща се на пл. „Център“ № 2 във Велико Търново. Досега в тях работеше Националната служба за съвети в земеделието към Министерството на земеделието, храните и горите, но службата ще бъде преместена в други две стаи, на втория етаж, в сграда на ул. „Христо Ботев“ № 2 в града. Българският институт по метрология и Патентното ведомство на Република България получават управлението на държавни имоти. Институтът ще управлява едноетажна сграда с площ 61 кв. м на бул. „Д-р Г. М. Димитров“ № 54 в София. Имотът вече е предоставен за нуждите на БИМ. Самостоятелен обект с площ 64,74 кв. м в административна сграда на столичния бул. „Д-р Г. М. Димитров“ № 526 получава Патентното ведомство на Република България. Правителството прие Решение, с което одобрява финансирането на публична общинска инфраструктура по реда на Закона за насърчаване на инвестициите. От бюджета на Министерството на икономиката на Община Божурище ще се предоставят средства за изграждане на елементи от общинска пътна инфраструктура. Те ще бъдат отпуснати за реконструкция и рехабилитация на част от общински път Костинброд. Ремонтът се извършва във връзка със сертифициран проект по ЗНИ - „Кока-Кола Хеленик Ботълинг Къмпани България“ АД - „Разширение на производствен център на Кока-Кола в Костинброд, 2020“. Правителството прие решение за временно прекратяване на дейността на Посолството на Република България в Сана, Република Йемен от 1 януари 2020 г. Ситуацията на несигурност в Република Йемен затрудняват дейността на посолството. Решението за временно затваряне на посолството в Сана ще позволи да бъдат спестени бюджетни средства за административни разходи. Дейността на посолството ни в Република Йемен ще може да бъде възобновена, след като обстановката по сигурността в йеменската столица се нормализира. Правителството предложи на Народното събрание да ратифицира Споразумение в сферата на социалната сигурност между Република България и Квебек. Документът беше подписан на 19 септември в Квебек и ще влезе в сила на първия ден от четвъртия месец, следващ размяната на ратификационните документи. Влизането в сила на това Споразумение ще даде възможност на хората, работили в България и в Квебек, да реализират както пенсионните права, зависещи от пребиваване по федералното законодателство на Канада, така и пенсионни права, зависещи от вноски по квебекския пенсионен план. Министерският съвет одобри българската позиция за заседанието на Съвета на Европейския съюз по земеделие и рибарство, което ще се проведе на 16-17 декември в Брюксел. Очаква се министрите да продължат дискусията за Стратегическите планове от пакета за реформа на Общата селскостопанска политика (ОСП) след 2020 г. Дискусията и обмена на мнения ще бъдат фокусирани върху изготвения от Финландско председателство доклад за напредъка. България поддържа позицията си за проява на по-висока финансова амбиция по отношение на дела на обвързаната подкрепа. От голямо значение за поддържане стабилността на доходите на земеделските стопани в уязвимите сектори е и запазването на преходната национална помощ и след 2020 г. По отношение развитието на селските райони и мониторинга на качеството на изпълнението, поддържаме позицията си, че въвеждането на годишни цели следва да отпадне и да бъде заменено от поставяне на цели в средата и в края на програмния период. В областта на рибарството се очаква да бъде прието Предложението за Регламент на Съвета за определяне на възможностите за риболов на някои рибни запаси и групи рибни запаси за 2020 година в Средиземно море и Черно море. Правителството одобри също резултатите от проведеното на 18 ноември заседание на Съвета на ЕС по земеделие и рибарство. Тема на обсъждане беше пакетът за реформата на ОСП след 2020 г. относно климатичните и екологични цели на политиката. Предлага се въвеждане на единен процент или фиксирана сума за тях в рамките на целия бюджет на Стратегическия план за ОСП. Предложението на Председателството бе приветствано от голяма част от делегациите. Някои от тях подкрепиха гъвкавостта, което това предложение би предоставило на държавите-членки. Няколко министри използваха още веднъж възможността да заявят, че по-висока екологична и климатична амбиция следва да бъде съпътствана от адекватен бюджет за ОСП. В допълнение по темата за реформата на ОСП, Европейската комисия представи две предложения за Регламенти относно преходните правила за ОСП, които бяха одобрени от министрите. Беше представена декларация, изготвена по инициатива на България, за включване в Регламента за преходните правила на възможността за прилагане на Преходната национална помощ, на финансови нива, не по-ниски от тези за 2020 г. Документът бе подкрепен от делегациите на Кипър, Чехия, Унгария, Полша, Румъния и Латвия. На 21 ноември в гр. Брюксел се проведе заседание на Съвета на ЕС по образование, младеж, култура и спорт, част „Култура и аудиовизия“. Приета бе Резолюция на Съвета на ЕС и представителите на правителствата на държавите членки, заседаващи в рамките на Съвета, относно културното измерение на устойчивото развитие. Финландското председателство бе включило в дневния ред на заседанието и дебат на тема: „Силни страни, иновационен потенциал и конкурентоспособност в световен мащаб на европейските културни, творчески и аудиовизуални индустрии“. По време на заседанието, българската делегация предостави и информация по темата: „Добри практики в областта на защитата на културно наследство - Връщане на археологически предмети на България“. Точката в дневния ред бе включена по искане на страната ни с цел да се подчертае необходимостта и важността от сътрудничество на ниво ЕС в борбата с трафика на културни ценности за защитата на общото европейското наследство за бъдещите поколения. Концесионният договор за добив на строителни материали - андезитобазалти, от находище „Бозалъка“ ще бъде прекратен едностранно от държавата поради неизпълнение на основни договорни задължения от страна на концесионера. Това реши Министерският съвет на днешното си заседание. Концесионерът на находището - хасковското дружество „Финтекс“ ООД, не е превел необходимите концесионни плащания, не е предоставил банкова гаранция, обезпечаваща изпълнението на паричните задължения и задълженията, свързани с опазване на околната среда. Не са представени и годишни работни проекти, както и отчети за добитите количества строителни материали. Находище „Бозалъка“ се намира на територията на община Момчилград, област Кърджали. През май 2008 г. за него е сключен концесионен договор с 25-годишен срок с „Финтекс“ ООД. Концесионният договор за добив на неметални полезни изкопаеми - флуоритова суровина, от находище „Лукина падина“ ще бъде прекратен по взаимно съгласие на страните, след като правителството одобри искането на концесионера. Находище „Лукина падина“ се намира на територията на община Чипровци, област Монтана. През юли 2005 г. за него е сключен концесионен договор с „Н и Н Трейдинг“ ООД, гр. Карара, Италия. С допълнително споразумение от февруари 2011 г. правата и задълженията по концесията са прехвърлени изцяло на „България флуорит“ ЕООД, гр. София. В искането си за прекратяване на договора концесионерът посочва, че не извършва производствена дейност от 28 януари 2016 г. Също по взаимно съгласие и като се одобрява искането на концесионера ще бъде прекратен концесионният договор за добив на строителни материали - пясъци и чакъли, от находище „Картал тепе“. Находището се намира на територията на община Лесичово, област Пазарджик. Концесионният договор за него е сключен през септември 2003 г. с пазарджишкото дружество „Врис“ ЕООД. В искането си за прекратяване на договора дружеството посочва, че не осъществява добивна дейност от находището поради липса на технологична възможност за изземване на подземното богатство. „Родопи Еко Проджектс“ ЕООД, гр. Златоград, е новият концесионер на участък „Мързян-север“ на находище „Мързян“. Дружеството е също така новият концесионер на находище „Шумачевски дол-Андроу“, както и на участък „Южна Петровица“ на находище „Гюдюрска“. Това реши Министерският съвет на днешното си заседание, одобрявайки поисканата от предишния концесионер промяна. И в трите находища се добиват оловно-цинкови руди. Участък „Мързян-север“ на находище „Мързян“, както и находището „Шумачевски дол-Андроу“ се намират на територията на община Златоград, област Смолян. Концесиите за тях са предоставени през 2004 г. за срок от по 35 години на „Горубсо-Златоград“ АД. Участък „Южна Петровица“ на находище „Гюдюрска“ също е разположено на територията на община Златоград. Концесията за него е предоставена през 2004 година за 12 години на „Горубсо-Златоград“ АД, а през 2014 година срокът на предоставената концесия е продължен с още 15 години. С днешните решения на МС правата и задълженията по трите концесии се прехвърлят изцяло на „Родопи Еко Проджектс” ЕООД. Условията по концесионните договори остават без промяна. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства. С по 15 години ще бъдат удължени концесионните договори за находищата „Долни Дъбник“ и „Горни Дъбник“, област Плевен. Това реши Министерският съвет на днешното си заседание, приемайки исканата промяна от концесионера - „Проучване и добив на нефт и газ“ АД. От дружеството мотивират искането си с наличието на оставащи запаси в находищата, които биха останали неиззети. Концесионните договори за двете находища са сключени през 2003 г. за срок от по 17 години. Шуменското дружество „Автомагистрали-Черно море“ АД ще добива строителни материали - варовици, от находище „Хитрино-4“. Това е регламентирано в решение на Министерския съвет, взето днес, с което дружеството е определено за концесионер. Находище „Хитрино-4“ е разположено в землището на с. Сливак, област Шумен. Концесията за него се предоставя за срок от 35 години. През този период дружеството ще инвестира над 480 хил. лв. в производствената дейност. Очакваните концесионни плащания за целия период ще надхвърлят 1.8 млн. лв. без ДДС. В съответствие с изискванията на Закона за подземните богатства, тези приходи постъпват в държавния бюджет и в бюджета на общината по местонахождение на концесионната площ - в случая това е Хитрино. Министерският съвет взе решение да бъдат открити процедури за възлагане на концесия за морските плажове „Градина - Централен“ - част 2 в община Созопол и „Елените“ в община Несебър, област Бургас. Целта е обезопасяване на плажовете и предоставяне на услуги от обществен интерес за срока на концесиите. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е 20 години. Той е обусловен от гледна точка на срока за откупуване на инвестициите и визията за дългосрочно развитие на морските плажове. Размерът на минималното годишно концесионно възнаграждение за плажа „Градина - Централен“ - част 2 е 55 757 лв. без ДДС, а за „Елените“ - 146 350 лв. без ДДС. Този размер е определен съгласно приетата от Министерския съвет Методика за определяне минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. Двата морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. Министерският съвет прие проект на Протокол за изменение на Спогодбата между правителството на Република България и правителството на Република Узбекистан за избягване на двойното данъчно облагане на доходите и имуществото (СИДДО), подписана на 24.11.2003 г. Основната причина, която налага промяната, се дължи на факта, че част от разпоредбите на действащата спогодба не съответстват на измененията в модела на данъчна спогодба на Организацията за икономическо сътрудничество и развитие (ОИСР), който България следва в своята договорна практика, както и заради последните развития в областта на международното данъчно облагане за противодействие на свиването на данъчната основа и прехвърлянето на печалби. Моделът на СИДДО на ОИСР е претърпял няколко редакции, като последната редакция е от 2017 г. - във връзка с проекта на Организацията за противодействие на свиването на данъчната основа и прехвърлянето на печалби (Base Erosion and Profit Shifting - BEPS Package). Над 125 държави и юрисдикции обединиха усилията си, за да си сътрудничат при прилагането на съответните мерки чрез създаването на Приобщаващата рамка по въпросите на BEPS (Inclusive Framework). От 01.06.2016 г. България е член на Приобщаващата рамка и е интензивно ангажирана с работата по изпълнение на „минималния стандарт“ на Проекта BEPS. Проектът BEPS предлага на държавите решения за преодоляване на различията в съществуващите международни данъчни правила, които позволяват на компаниите, чрез използването на схеми за агресивно данъчно планиране, да минимизират данъчните си задължения, прехвърляйки изкуствено корпоративните си печалби към юрисдикции с ниски или нулеви данъчни ставки. Едновременно с това, мерките по Проекта BEPS създават предпоставки за по-голяма данъчна предвидимост и правна сигурност за компаниите, чрез намаляване на споровете между бизнеса и администрациите или по-ефективното им разрешаване, при прилагането на новите международните данъчни правила и изисквания. Оптимизиране броя на стратегическите документи за регионално развитие, въвеждането на нов подход в политиката за управление на регионите за балансирано развитие и увеличаване функциите и правомощията на Регионалните съвети за развитие. Това предвиждат промени в Закона за регионалното развитие, които бяха приети от Министерския съвет. С тях се цели създаване на условия за по-балансирано развитие на територията, както и нов, по-адекватен подход към регионалната политика в страната. Една от мерките предвижда обединяване на документите за регионално развитие и пространствено планиране на национално ниво, на ниво район (NUTS2) и на ниво община и отпадането на стратегическите документи на областно ниво. Така ще се гарантира по-високо качество на стратегическите документи, с по-ясна насоченост и фокус върху специфични цели, както и ще се подобри и опрости процесът на наблюдение, контрол и оценка. Ще се намали и административната тежест и обем на събираната и обработвана информация за целите на регионалното и пространствено развитие и ще се прецизират съставът, отговорностите и функциите на звената за управление в съответствие с изискването за повишаване на ефективността на тяхната работа. Стратегическите документи за регионално и пространствено развитие ще включват Национален документ за регионално и пространствено развитие, който определя дългосрочните перспективи, цели и приоритети на държавната политика за устойчиво развитие на националната територия, документи за интегрирано териториално развитие за районите от ниво 2, които ще определят средносрочните цели, приоритети и перспективи за устойчиво интегрирано регионално и местно развитие на територията на съответния район. Предвижда се разработването на документи за интегрирано развитие на община, които ще определят средносрочните цели и приоритети за нейното устойчиво развитие и връзките й с други общини. Това ще се постигне чрез обединяване на общинския план за развитие с интегрирания план за градско възстановяване и развитие в нов документ, който включва характеристиките на двата документа. Промените предвиждат и да се засили ролята на Регионалните съвети за развитие /РСР/ в посока ефективност и споделена отговорност в управлението на регионалната политика. Регионалните съвети за развитие в районите от ниво 2 вече ще включват два състава — управленски и експертен, като няма да има център на управление, съсредоточен в даден град. Те ще изпълняват функции, свързани с изпълнението на интегрираните териториални стратегии за развитие на районите и ще участват в процеса на предварителен подбор на проекти, съфинансирани от Европейските фондове. Законът предвижда още Националната концепция за регионално и пространствено развитие да бъде със срок до 15 години без елементите на техническата инфраструктура, които се планират за период до 30 години. Подготовката за следващия програмен период 2021-2027 г. и Европейските структурни и инвестиционни фондове ще се използва като ускорител на промяната на модела за изпълнение на регионалната политика. Министерският съвет прие изменения в Правилника за прилагане на Закона за собствеността и ползването на земеделските земи. С направените промени на подзаконовата нормативна уредба са разписани ясни и подробни правила за провеждане на търговете за продажба на свободните имоти в бившите стопански дворове. Целта е да се разграничи процедурата за провеждане на търг за съседни имоти от тази за общите търгове. При търговете, на които могат да участват само собственици на имоти - съседни на имотите, предложени на търга, се регламентират специални условия за участие. Въвежда се изрично изискване за създаване на конкурентна среда при провеждането им. По отношение на свободните имоти в стопанските дворове, върху които след 01.03.1991 г. са изградени сгради и/или съоръжения от физически или юридически лица, е предложено да се обявяват за продажба само на общ търг. По този начин се дават равни възможности за участие на всички заинтересовани лица, в условията на свободна конкуренция. Регламентиран е изричен ред за законосъобразно приключване на административното производство с годен за обжалване индивидуален административен акт. Това важи за случаите, в които министърът на земеделието, храните и горите не одобри изцяло или частично протокола на тръжната комисия за резултатите от търга, с което ще се даде възможност на участниците да защитят правата си по съдебен ред. При извършването на годишните проверки за състоянието и ползването на земеделските земи от държавния поземлен фонд, по отношение на земите, отдадени под аренда за създаване и отглеждане на трайни насаждения, е въведено задължително изискване за извършване и на теренна проверка. Правителството одобри Наредба за концесиите за добив на минерална вода. Приемането й е свързано с влизане в сила на новия Закон за концесиите от 02.01.2018 г., според който концесиите за добив на минерална вода се предоставят и изпълняват при условията и по реда на Закона за водите. Наредбата определя реда за извършване на подготвителни действия и за провеждане на процедурата за предоставяне на концесиите за добив на минерални води изключителна държавна собственост и публична общинска собственост. Утвърждават се условията за изпълнение, изменение и прекратяване на концесионните договори за добив на минерални води. Откриването на процедурата за предоставяне на концесия и определянето на концесионера се извършва с решение на концедента. Концедент за добив на минерални води изключителна държавна собственост е Министерски съвет, а за добив публична общинска собственост - Общинският съвет. Осигуряването на извършването на подготвителните действия и организацията по провеждането на процедурата за предоставяне па концесия са в компетенциите на министъра на околната среда и водите за държавните концесии, и на кмета на общината за общински те концесии. Концедентът взема решение за приемане или отказ за изменение на концесионен договор по предложение съответно на министъра на околната среда и водите или кмета на общината. Те сключват концесионния договор и осъществяват контрола върху изпълнението му. Министерският съвет прие решение за утвърждаване на актуализирани годишни разчети на сметката за средствата от Европейския съюз на Държавен фонд „Земеделие“ за 2019 г. Извършени са промени в приходите, разходите и трансферите за привеждане на показателите в съответствие с очакваното изпълнение на сметката. Основната цел на изменението е обезпечаване на директните плащания за кампания 2019, прехвърлени към Програмата за развитие на селските райони 2014 - 2020 г. За изпълнение на заложените в програмата цели през декември 2019 г. се планират директни плащания за необлагодетелствани райони в размер до 83,8 млн. лв. публични средства. Плащанията ще са на база на вече подадените заявки от кампания 2019 г. В разчетите за месец декември са предвидени и директни плащания по линия на Европейския фонд за гарантиране на земеделието в размер до 750 млн. лв., както и плащания по бюджетни програми „Развитие на селските райони”, „Селскостопански пазарни механизми“ и „Рибарство и аквакултури”. Със свое постановление правителството прие график за използване на Централизирана автоматизирана информационна система „Електронни обществени поръчки“ (ЦАИС ЕОП), според изискванията на ЗОП. Графикът съдържа два етапа. Първият, стартира на 1 януари 2020 г., като от тази дата възлагането на обществени поръчки чрез електронната платформа е задължително за три групи възложители: органите от изпълнителната власт - Министерския съвет, министерствата, държавните комисии и агенции, изпълнителните агенции, както и второстепенните разпоредители с бюджет към Министерството на финансите, създадени с нормативен акт, включително Централния орган за покупки за нуждите на органите на изпълнителната власт. Втората група възложители, които ще прилагат платформата от началото на 2020 г., са избрани между кметовете на големи общини, които са водещи през последните години по броя на възлаганите от тях обществени поръчки - Столична община, Пловдив, Варна, Стара Загора, Благоевград, Бургас и Русе. Обхванати са и представители на секторните възложители, които отново са подбрани между тези с най-голям опит, определен на база броя на възложените обществени поръчки - „Електроенергиен системен оператор“ ЕАД, ТЕЦ “Марица Изток 2“ ЕАД, “Мини Марица-изток“ ЕАД, Държавно предприятие “Пристанищна инфраструктура“ и “АЕЦ Козлодуй“ ЕАД. Вторият етап стартира от 1 април 2020 г., като от тази дата всички останали възложители по ЗОП се задължават да възлагат обществени поръчки чрез ЦАИС ЕОП. Приетият график ще доведе до оптимално натоварване на платформата и осигуряване на нейното стабилно функциониране, с оглед минимизиране на евентуални рискове от забавяне на поръчките при използването й от всички възложители. По този начин ще се създадат условия за постепенно и по-безпроблемно преминаване към изцяло електронно възлагане на договори за обществени поръчки. Правителството одобри допълнителни разходи за 2019 г. в общ размер на 2 142 819 лв. за дължими плащания към бенефициенти по влезли в сила съдебни решения за отменени финансови корекции. Средствата са разпределени, както следва: по бюджета на Министерството на икономиката за 2019 г. - 594 482 лв.; по бюджета на Министерството на околната среда и водите за 2019 г. - 1 140 722 лв.; по бюджета на Министерството на регионалното развитие и благоустройството за 2019 г. - 407 615 лв. Решението е във връзка с предоставена информация за приключили съдебни производства, довели до пълна или частична отмяна на решения за налагане на финансови корекции, в резултат на което управляващите органи дължат възстановяване на суми на бенефициенти по оперативните програми за програмен период 2007-2013 г. На бенефициентите следва да бъдат платени тези суми, съгласно договора за безвъзмездна финансова помощ и съответното решение на съда. Средствата се предоставят за сметка на преструктуриране на разходи и/или трансфери по централния бюджет за 2019 г. Министерският съвет прие постановление за изменение и допълнение на Тарифата за таксите, които се събират съгласно Закона за хазарта. Промените предвиждат включването на такси за разглеждане на документи по подадено искане за извършване на промени по издаден лиценз за организиране на хазартни игри онлайн. Уеднаквява се подходът при предоставяне на услуги по електронен път, като таксата за тях ще бъде с 5 % по-ниска от съответната такса за същата административна услуга. Заявяването по електронен път ще допринесе за намаляване броя на документите на хартиен носител при организиране на работния процес на администрацията, ще се рационализира съхраняването им и ще се ограничи административната тежест върху бизнеса чрез намаляване на държавната такса. Създава се възможност заплащането на таксата по чл. 11 от Тарифата да се извършва по банков път. Чрез приетото постановление са детайлизират и изискуемите документи, за да се гарантира по-голяма яснота и прецизност при обработването им. Българските граждани с дипломатически и служебни паспорти ще могат да пътуват без виза до Тайланд. Това се предвижда в одобрено днес от Министерския съвет Споразумение между правителствата на Република България и Кралство Тайланд за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. Споразумението ще бъде подписано от заместник министър-председателя по правосъдната реформа и министър на външните работи Екатерина Захариева и министъра на външните работи на Тайланд Дон Прамудвинай на предстоящата 14-та среща на външните министри на Форум „Азия-Европа“ (АСЕМ), която ще се проведе на 15-16 декември 2019 г. в Мадрид. Министерският съвет одобри позицията на Република България по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Конвенцията на Съвета на Европа за превенция и борба с насилието над жени и домашното насилие (Истанбулската конвенция). В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси. Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход. Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция. По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки. България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България. Борбата с климатичните промени и бюджетната рамка на ЕС ще бъдат сред приоритетните теми на предстоящото заседание на Европейския съвет Министерският съвет утвърди българската позиция за заседанието на Европейския съвет, което ще се проведе на 12-13 декември в Брюксел. Борбата с климатичните промени и бюджетната рамка на ЕС ще бъдат сред приоритетните теми в дневния ред. България се застъпва за целта за постигане на климатична неутралност до 2050 г. Същевременно в борбата с климатичните промени, приоритетни за България, продължават да бъдат отчитането на националните особености, разходо- ефективността, правото на държавите членки да определят своя енергиен микс, спазването на принципите за технологична неутралност и солидарност и осигуряването на справедлив социален и икономически преход, включително чрез финансиране на европейско ниво. На заседанието в Брюксел лидерите ще обсъдят ключови въпроси, свързани с бъдещия многогодишен бюджет на ЕС на основата на предложението на Финландското председателство. За България от водещо значение в преговорите продължава да бъде осигуряването на достатъчно средства за Кохезионната и Общата селскостопанска политика и тяхното справедливо разпределение, както и на адекватно финансиране за посрещане на новите предизвикателства пред ЕС. Сред останалите теми, които ще бъдат обсъдени на заседанието в Брюксел, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. На 13 декември ще се проведе също заседание на Европейския съвет по чл. 50. Лидерите на държавите членки ще приемат заключения в рамките на процеса на оттегляне на Великобритания от ЕС. Правителството одобри допълнителни разходи по бюджета на Министерство на отбраната за 2019 г. Средствата в размер на 2 972 374 лв. са за закупуване на медицинска апаратура свързана с дооборудване на операционни зали за извършване на чернодробни трансплантации и проследяване на пациенти в клиниката по реанимация на Военномедицинска академия. Одобрени са промени по бюджета на МРРБ По решение на правителството с 824 119 000 лв. се увеличава размерът на ангажиментите за разходи, които могат да бъдат поети от Министерството на регионалното развитие и благоустройството през 2019 г. Същите са предвидени за сключване договори за текущ ремонт и поддържане на републиканската пътна мрежа. Дейностите по превантивно, текущо и зимно поддържане и за ремонтно-възстановителни работи при аварийни ситуации ще бъдат със срок на изпълнение от 60 месеца и ще се извършват в рамките на утвърдените разходи по бюджета на Агенция „Пътна инфраструктура“ за съответната година. С 350 962 401 лв. се увеличава максималният размер на новите задължения за разходи, които могат да бъдат натрупани от министерството през тази година. Промяната се налага поради извършено авансово плащане за изграждането на магистрала „Хемус“ през септември 2019 г. на „Автомагистрали“ ЕАД. До 49 415 820 лв. се отпускат по бюджета на Министерството на регионалното развитие и благоустройството (МРРБ) за финансиране на Националното тол управление за 2019 г. Те са за възстановяване на разходи, направени за сметка на бюджета на Агенция „Пътна инфраструктура“ от началото на годината на база фактическо изпълнение. Средствата са предназначени за текущи и капиталови разходи. За издръжка на Националното тол управление са предвидени 46 003 750 лв. От тях 11 000 200 лв. са за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние. Останалите средства са за оборудване на работни помещения на НТУ, разходи за поддържане на автомобилите на тол контрола, на терминалите за самотаксуване, режийни разходи и т. н. Капиталовите разходи са 3 412 070 лв. От тях част от средствата са за софтуерна разработка за вторична интеграция между Агенция „Митници“, МВР и НТУ за пътни такси и разрешителни, счетоводен софтуер и др. Разчетите са разработени на база анализ на разходите, свързани с действащи договори във връзка с функционирането на Националното тол управление. Средствата за Национално тол управление за 2019 г. са планирани по централния бюджет, а не по бюджета на МРРБ и се отпускат с постановления на Министерския съвет. Министерският съвет отпусна 279 968 812 лв. по бюджета на Министерството на регионалното развитие и благоустройството, респективно на Агенция „Пътна инфраструктура“, с които до края на годината ще бъдат разплатени строително-ремонтни дейности по републиканската пътна мрежа. От тях 27 082 849 лв. са за изградения участък от АМ „Хемус“ от Ябланица до Боаза и за модернизацията на АМ „Европа“ в отсечката от Драгоман до Сливница. 10 180 117 лева са за 9,3- километровата отсечка на АМ „Хемус“ от Ябланица до Боаза, а 16 902 732 лв. - за участъка от Драгоман до Сливница. Останалите 252 885 963 лв. са за ремонти на участъци от републиканската пътна мрежа, с което се повишава безопасността на движение и има реален ефект за икономическото развитие на страната. От тях за извършващите се аварийно-възстановителни дейности в тръбата за София на тунел „Витиня“ са осигурени 10 млн. лв. Останалите средства са за ремонта и за текущото поддържане на пътни участъци, които са изключително натоварени целогодишно като: Велинград - Сърница, Сливен - Стара Загора, Омуртаг - Котел, Поликраище - Елена и др. Ремонтните дейности включват фрезоване на настилката, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, нова хидроизолация на съоръженията, подмяна фугите, ремонт на мантинелите, възстановяване на вертикалната сигнализация, полагане на хоризонтална маркировка и други. Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус“. Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна. Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания. През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Изграждането на АМ „Хемус“ е разделено на следните участъци: Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“. Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000). С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея: Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище. Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград. Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102). За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството. Правителството одобри допълнителни разходи по бюджета на Министерството на вътрешните работи за 2019 г. Средствата в размер на 34 000 000 лв. са за предвидени плащания за персонал по бюджета на МВР за настоящата година. Възлага се на Авиоотряд 28 да сключи договор за доставка на въздухоплавателно средство Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.", "date": "2019.12.11", "title": "Вижте какво реши Министерски съвет днес"}
{"url": "https://www.24chasa.bg/novini/article/7964802", "text": "Над 51% от БВП на Китай към 2023 г. ще бъде свързан с дигиталната икономика, сочи прогноза на глобалната фирма за пазарни проучвания IDC. Според оценката, до 2025 г. най-малко 80% от новите корпоративни приложения в Китай ще използват технологии на основата на изкуствен интелект, предава  . Позициите, свързани с информацията, ще имат все по-голямо значение в структурата на компаниите, и търсенето на такива специалисти ще бъде голямо. Китай в момента реализира активно различни стратегии и планове за дигитализация, което на свой ред кара фирмите да се адаптират по-бързо към настоящите и бъдещите промени, смята Кити Фок, управляващ директор на IDC China. Разходите на китайските компании за дигитална трансформация нарастват осезаемо и през тази година те са били 51% от общите за информационни технологии, показва предишен доклад на IDC и китайската технологична фирма Inspur.", "date": "2019.12.11", "title": "IDC: През 2023 г. дигиталната икономика ще формира 51% от БВП на Китай"}
{"url": "https://www.24chasa.bg/novini/article/7965506", "text": "Министерският съвет отпусна 279 968 812 лв. по бюджета на Министерството на регионалното развитие и благоустройството, респективно на Агенция „Пътна инфраструктура“, с които до края на годината ще бъдат разплатени строително-ремонтни дейности по републиканската пътна мрежа. От тях 27 082 849 лв. са за изградения участък от АМ „Хемус“ от Ябланица до Боаза и за модернизацията на АМ „Европа“ в отсечката от Драгоман до Сливница. 10 180 117 лева са за 9,3- километровата отсечка на АМ „Хемус“ от Ябланица до Боаза, а 16 902 732 лв. - за участъка от Драгоман до Сливница. Останалите 252 885 963 лв. са за ремонти на участъци от републиканската пътна мрежа, с което се повишава безопасността на движение и има реален ефект за икономическото развитие на страната. От тях за извършващите се аварийно-възстановителни дейности в тръбата за София на тунел „Витиня“ са осигурени 10 млн. лв. Останалите средства са за ремонта и за текущото поддържане на пътни участъци, които са изключително натоварени целогодишно като: Велинград - Сърница, Сливен - Стара Загора, Омуртаг - Котел, Поликраище - Елена и др. Ремонтните дейности включват фрезоване на настилката, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, нова хидроизолация на съоръженията, подмяна фугите, ремонт на мантинелите, възстановяване на вертикалната сигнализация, полагане на хоризонтална маркировка и други.", "date": "2019.12.11", "title": "Дават 280 млн. лева за строителни работи на републиканските пътища"}
{"url": "https://www.24chasa.bg/novini/article/7965521", "text": "Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус“. Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна. Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания. През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Изграждането на АМ „Хемус“ е разделено на следните участъци: Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“. Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000). С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея: Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище. Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград. Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102). За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.", "date": "2019.12.11", "title": "Правителството плаща 1,38 млрд. лв. за довършването на АМ „Хемус“"}
{"url": "https://www.24chasa.bg/novini/article/7965550", "text": "27 от депутатите от БСП подкрепиха кандидатурата на Сотир Цацаров за шеф на антикорупционната комисия, въпреки позицията на Корнелия Нинова и Крум Зарков, които обявиха левицата за противник на комисията и метода на избор на председателя й. Парламентарната група на БСП са последователни в действията си, каза Георги Свиленски от кулоарите на НС. Заявили сме позицията си против комисията и против този начин да се избира така председателя й. Тези, които имат различна позиция имат правото да направят друг избор, каза още Свиленски. Kандидатурата на Цацаров подкрепиха 165 народни представители, 30 бяха против, трима се въздържаха.", "date": "2019.12.11", "title": "27 депутати от БСП подкрепиха Цацаров, въпреки позицията на Нинова"}
{"url": "https://www.24chasa.bg/novini/article/7965522", "text": "Русия, Турция и Иран са обезпокоени от все по-голямото присъствие на терористи в сирийската провинция Идлиб. Това казаха трите държави в съвместното си изявление след преговори в Казахстан, предаде Ройтерс. Те обещаха да координират действията си, за да елиминират тази заплаха. Трите страни гаранти в \"процеса от Астана\" обявиха също така, че се противопоставят на \"сепаратистките планове, подкопаващи суверенитета и териториалната цялост на Сирия\", предаде ТАСС, цитирана от БТА. В изявлението се заклеймява и \"незаконното изземане и разпределяне на приходите от продажбата на нефт, които трябва да принадлежат на Сирийската арабска република\".", "date": "2019.12.11", "title": "Русия, Турция и Иран обезпокоени от присъствието на терористи в Идлиб"}
{"url": "https://www.24chasa.bg/novini/article/7965551", "text": "Шуменското дружество „Автомагистрали-Черно море“ АД ще добива строителни материали - варовици, от находище „Хитрино-4“. Това е регламентирано в решение на Министерския съвет, взето днес, с което дружеството е определено за концесионер. Находище „Хитрино-4“ е разположено в землището на с. Сливак, област Шумен. Концесията за него се предоставя за срок от 35 години. През този период дружеството ще инвестира над 480 хил. лв. в производствената дейност. Очакваните концесионни плащания за целия период ще надхвърлят 1.8 млн. лв. без ДДС. В съответствие с изискванията на Закона за подземните богатства, тези приходи постъпват в държавния бюджет и в бюджета на общината по местонахождение на концесионната площ - в случая това е Хитрино.", "date": "2019.12.11", "title": "\"Автомагистрали-Черно море\" АД ще добива варовици от находище „Хитрино-4“"}
{"url": "https://www.24chasa.bg/novini/article/7965592", "text": "Българските граждани с дипломатически и служебни паспорти ще могат да пътуват без виза до Тайланд. Това се предвижда в одобрено днес от Министерския съвет Споразумение между правителствата на Република България и Кралство Тайланд за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. Споразумението ще бъде подписано от заместник министър-председателя по правосъдната реформа и министър на външните работи Екатерина Захариева и министъра на външните работи на Тайланд Дон Прамудвинай на предстоящата 14-та среща на външните министри на Форум „Азия-Европа“ (АСЕМ), която ще се проведе на 15-16 декември 2019 г. в Мадрид.", "date": "2019.12.11", "title": "Без визи за Тайланд за дипломатически и служебни паспорти"}
{"url": "https://www.24chasa.bg/novini/article/7965549", "text": "Турски съд отхвърли днес искане за освобождаване на турски служител в американското консулство в Истанбул, който се намира в затвора от 2017 г. в рамките на процес за шпионаж, който подхранва напреженията между Анкара и Вашингтон, предаде АФП. Съдът реши да остави Метин Топуз в предварителен арест и отложи процеса срещу него за 10 март, посочи един от неговите адвокати - Халит Акалп, пред журналисти, присъстващи в съдебната зала. Топуз е отговарял в американското консулство за осъществяването на връзка между американските власти и отдела на турската полиция за борба с наркотрафика. Той бе арестуван през октомври 2017 г. и оттогава се намира в предварителен арест, информира БТА. Той е обвинен от турските власти в \"шпионаж\" и \"опит за сваляне на правителството\" и рискува да получи присъда доживотен затвор. На днешното съдебно заседание Топуз отхвърли категорично тези обвинения. \"Няма и най-малко доказателство, което може да убеди разумен човек, че аз съм се опитал да разруша Република Турция\", е заявил той, според журналистка от АФП, присъстваща в съдебната зала. Не знам какво моите адвокати и аз можем да направим още, за да докажем моята невинност, е добавил Топуз. Искам да се сложи край на моя престой в затвора, искам моята свобода и моят живот да ми бъдат върнати, е казал подсъдимият. Турските власти обвиняват Топуз във връзки с движението на ислямския проповедник Фетхуллах Гюлен, което Анкара определя като терористична организация. Турското правителство смята, че Гюлен стои зад опита за преврат от юли 2016 г., което проповедникът отрича. Топуз твърди, че контактите, които може да е имал с лица, които турските власти представят като привърженици на Гюлен, се вписват в рамките на неговата работа и че той само се е \"подчинявал на заповедите\" на своите началници в консулството. Арестът на Топуз и на още няколко турци, работещи за американски дипломатически представителства в Турция, през последните години силно обтегна отношенията между Анкара и Вашингтон.", "date": "2019.12.11", "title": "Оставиха в ареста турски служител на американското консулство в Истанбул"}
{"url": "https://www.24chasa.bg/novini/article/7965616", "text": "Латинска Америка преживя бурна откъм политически събития година. Макар регионът да е известен с политическите си страсти, в началото на изминалите 12 месеца малцина можеха да предвидят сцените на политическо противопоставяне и демонстрациите, на които станахме свидетели в няколко латиноамерикански страни. И ако конституционната криза във Венецуела бе логична последица на противоборството между президента Николас Мадуро и опозицията, то демонстрациите в Еквадор и Чили бяха донякъде неочаквани. Още по-неочаквано бе развитието на събитията в Боливия, където дългогодишният президент Ево Моралес бе принуден да подаде оставка и властта премина в ръцете на опонентите му. На 10 януари президентът на Венецуела Николас Мадуро положи клетва за втори президентски мандат. Венецуелската опозиция, начело с председателя на Националното събрание Хуан Гуайдо, заяви, че не признава победата на Мадуро на президентските избори миналата година, защото в изборния процес е имало много нередности. За опозицията и държавите, непризнаващи изборната победа на венецуелския лидер, изходът от политическата и хуманитарната криза във Венецуела бе само един: произвеждането на нови президентски избори. Неуспешната икономическа политика на Мадуро и изострилата се хуманитарна криза в страната дадоха допълнителна увереност на венецуелските опозиционери да предявят политически претенции към президента. На 23 януари на митинг в столицата Каракас Хуан Гуайдо официално се обяви за изпълняващ длъжността президент на Венецуела. Ролята на арбитър на появилото се във Венецуела фактическо двувластие можеше да изпълнява единствено международната общност. Най-силна подкрепа венецуелската опозиция получи от Съединените щати. Американският президент Доналд Тръмп веднага призна Гуайдо за временен президент на Венецуела. Непосредствено след САЩ това сториха и няколко латиноамерикански страни. На страната на Мадуро застанаха Русия, Китай, Куба, Турция, Иран. До февруари обаче нито една европейска страна не призна Гуайдо. Това стана едва на 4 февруари след безрезултатното изтичане на срока, даден на Мадуро от няколко европейски държави да свика нови президентски избори. Така Гуайдо получи силна подкрепа на международната сцена и затвърди позициите си на лидер на венецуелското антиправителствено движение. Появиха се слухове за планирана военна интервенция на САЩ във Венецуела. На 1 февруари тогавашният съветник на Белия дом по въпросите на националната сигурност Джон Болтън ги опроверга, казвайки, че в непосредствено бъдеще подобна интервенция няма да има. Вашингтон обаче реши да покаже отношението си към венецуелската криза, като достави хуманитарна помощ за бедстващото венецуелско население. Мадуро съзря в плана за хуманитарни доставки заговор за военна интервенция и по негова заповед на 23 февруари венецуелските сили за сигурност попречиха на превозващите помощта камиони да влязат от Колумбия във Венецуела. По време на стълкновенията по границата Хуан Гуайдо избяга в Колумбия. През март той се завърна във Венецуела, но провалът на хуманитарната акция като че ли секна ентусиазма на опозицията, който бе очевиден в първите дни от годината. Демонстрациите против Мадуро - едно от най-използваните от Гуайдо средства за натиск над властите - постепенно загубиха импулс. Последният му голям призив за протести на 16 ноември събра едва няколко хиляди души в Каракас, а в началото на годината в тях се включваха десетки хиляди венецуелци. Еквадор, който тази година влезе във фокуса на световните медии с отнемането на правото на убежище на основателя на Уикилийкс Джулиан Асандж и задържането му от британската полиция в еквадорското посолство в Лондон, също премина през период на турбуленции. Всичко започна с решението на еквадорското правителство да отмени субсидиите за бензина и дизела в рамките на споразумение с Международния валутен фонд. За обикновените еквадорци това означаваше повишаване на цените на горивата. Недоволните от решението започнаха демонстрации, които на 4 октомври станаха причина президентът Ленин Морено да обяви извънредно положение. Най-силно бе недоволството сред еквадорското туземно население. Негови представители се събраха за антиправителствени прояви в столицата Кито, а Морено напусна столицата. Въпреки това еквадорският президент бързо се ориентира в ситуацията и усети, че противопоставянето между демонстрантите и управляващите може да придобие и расов елемент. Затова той предложи преговори на представителите на еквадорското коренно население. Те се съгласиха и това създаде предпоставки за решение на кризата в Еквадор, за което изигра роля готовността на Морено да прояви гъвкавост. Двете страни на преговорния процес се споразумяха на 14 октомври правителственият указ за отмяна на субсидиите за горивата да бъде отменен. Морено дори направи специално обръщение към коренното население на Еквадор, което бе излъчено по телевизията. \"Братя от туземните общности\", обърна се към тях Морено, \"винаги съм се отнасял към вас с уважение и обич. Нямах за намерение (с указа си) да засегна най-бедните райони (на Еквадор)\". По този начин кризата в Еквадор бе решена и не се стигна до по-нататъшно изостряне на ситуацията. Неочаквани донякъде бяха демонстрациите в Чили. От времето на генерал Аугусто Пиночет това може би е латиноамериканската страна, славеща се с най-голяма политическа стабилност. Държавният преврат от 1973 г. бе съкрушителен удар срещу левите сили и нареди Чили сред държавите, които насърчават неолибералния модел на развитие на икономиката. Пътят на развитие на страната изглежда е създавал сред обикновените чилийци сериозно недоволство, трупало се като бурета с барут. В искра, довела до експлозията му, се превърна едно на пръв поглед безобидно решение на властите - решението за повишаване на цените на билетите за метрото. Започналите през октомври демонстрации бяха колкото неочаквани, толкова и бурни, като президентът Себастиан Пинера обяви извънредно положение. Макар правителството впоследствие да се отказа да увеличава цената на билетите, демонстрациите не стихнаха, стигна се до сблъсъци между демонстранти и силите на реда и чилийските градове заприличаха на бойно поле. Демонстрациите вече бяха с по-обща тематика: срещу корупцията, неравенствата, ниските пенсии, проблемите с образованието и здравеопазването. По време на една от протестните прояви демонстранти направиха опит да проникнат в сградата на чилийския парламент, която беше евакуирана. Поставеното под протестен натиск правителство пое курс на отстъпки. Президентът внесе в Конгреса проектозакон за увеличаване на минималната заплата в Чили. Управляващите се съгласиха и с искането на демонстрантите за промяна в конституцията, наследена от ерата на генерал Пиночет. Догодина чилийците ще гласуват на референдум във връзка с планираните конституционни изменения. Протестите в Чили продължават и ако можем да очакваме развръзка на кризата, тя най-вероятно ще настъпи след евентуалните промени в конституцията през следващата година. До най-сериозната политическа промяна в баланса на силите в Латинска Америка се стигна след свалянето от власт на дългогодишния президент на Боливия Ево Моралес. До този неочакван от мнозина резултат се стигна след боливийските президентски избори на 20 октомври, на които Моралес се бори за четвърти президентски мандат. След преброяването на гласовете стана ясно, че втори рунд няма да има и че Моралес печели изборите още на първи тур. Резултатът от изборите повдигна обаче въпроса дали по боливийската конституция е допустим четвърти мандат на Моралес, тъй като основният закон на страната позволява само три последователни президентски мандата. Опозицията, начело със заместник-председателката на боливийския сенат Янине Анес, организира демонстрации срещу Моралес. Боливийският лидер се оказа изоставен от полицията и армията, които застанаха на страната на опозицията - нещо, на което не станахме свидетели във Венецуела, отбелязва Франс прес. Той подаде оставка на 10 ноември след три седмици на антиправителствени протести, напусна Боливия и намери убежище в Мексико, където се намира и понастоящем. Боливийският парламент гласува в края на миналия месец закон за свикване на нови президентски и парламентарни избори, за които обаче все още няма насрочена дата. Янине Анес, подобно на венецуелския опозиционен лидер Хуан Гуайдо, се обяви за временен президент на Боливия. Така, в известен смисъл, латиноамериканската политическа година приключи, както и започна. С единствената разлика, че Николас Мадуро изглежда успя да запази на своя страна силите за сигурност на Венецуела, а Ево Моралес се провали с тази задача. И други страни в региона често пъти през годината заемаха първите страници на вестниците. Колумбия беше залята от стачки и протести, съпроводени с насилие, срещу икономическите реформи на правителството, а в Аржентина президентът реформатор Маурисио Макри претърпя изборно поражение от перонистите, които са отново на власт.", "date": "2019.12.11", "title": "2019 - година на политически турбуленции в Латинска Америка"}
{"url": "https://www.24chasa.bg/novini/article/7965618", "text": "Учени от Калифорнийския университет в Дейвис разкриха загадка, свързана с появата на разломи в южното полукълбо на сатурновата луна Енцелад, под чиято ледена повърхност има океан, съобщава Юрик алърт. Подобни цепнатини има единствено на южния полюс на луната. Те съдържат вода в течно състояние, която поради някаква причина не замръзва, предава БТА. Специалистите използвали цифрово моделиране, за да установят какви сили оказват влияние върху ледената обвивка на Енцелад. Известно е, че гравитацията на Сатурн предизвиква поява на приливни сили, които допринасят за нагряване и охлаждане на луната. Най-голямото им въздействие е на полюса, тъй като водата под ледената кора разширява обема си, оказвайки натиск върху леда. Температурата на повърхността на Енцелад е около минус 200 градуса Целзий. Следователно би трябвало цепнатините бързо да замръзват. Но на южния полюс те не замръзват и стигат до океана под повърхността. Учените смятат, че водата в цепнатините се нагрява от приливни сили и това предотвратява замръзването й. При това освобождаването от напрежението на южния полюс предотвратява появата му на северния полюс. Астрономите обясниха също механизъм, свързан с формиране на успоредни разломи. Водата в разлома рано или късно замръзва и в краищата му се натрупва лед, а това кара ледената покривка да се огъне, докато на десетки километри не се образува нова цепнатина.", "date": "2019.12.11", "title": "Астрономи обясниха появата на разломи на сатурновата луна Енцелад"}
{"url": "https://www.24chasa.bg/novini/article/7965643", "text": "Министерският съвет одобри позицията на Република България по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Конвенцията на Съвета на Европа за превенция и борба с насилието над жени и домашното насилие (Истанбулската конвенция). В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси. Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход. Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция. По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки. България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България.", "date": "2019.12.11", "title": "България: ЕС не може да приеме Истанбулската конвенция без съгласие на всички държави членки"}
{"url": "https://www.24chasa.bg/novini/article/7965655", "text": "Правителството одобри допълнителни разходи по бюджета на Министерство на отбраната за 2019 г. Средствата в размер на 2 972 374 лв. са за закупуване на медицинска апаратура свързана с дооборудване на операционни зали за извършване на чернодробни трансплантации и проследяване на пациенти в клиниката по реанимация на Военномедицинска академия.", "date": "2019.12.11", "title": "Осигуряват се близо 3 млн. лв. за медицинска апаратура за ВМА"}
{"url": "https://www.24chasa.bg/novini/article/7934014", "text": " телефон, таблет или компютър. Всеки може да чете електронния вестник \"24 часа\" чрез стандартен браузър, както и да прелиства страниците му - почти като на хартия. Гласувайте в анкетата: ", "date": "2019.12.11", "title": "Как лесно да четем вестник \"24 часа\" на телефона и компютъра си"}
{"url": "https://www.24chasa.bg/novini/article/7965678", "text": "Доналд Тръмп е на път да стане третият в историята на САЩ президент, срещу който Конгресът е предявявал обвинения. Но неговото политическо бъдеще не изглежда толкова мрачно, колкото предричаха противниците му преди няколко седмици. По-малко от 11 месеца преди президентските избори милиардерът републиканец изглежда си върна активната форма, комбинирайки много агресивна отбранителна стратегия и добри икономически показатели. Злоупотреба с власт и възпрепятстване на работата на Конгреса: обвиненията срещу 45-ия президент, които бяха обявени вчера, са тежки. Той е обвинен, че е оказал директен натиск над Украйна, за да накара страната да разследва Джо Байдън, потенциалният му противник от Демократическата партия през ноември 2020 година. Но политическото уравнение е такова, че той е на път да преодолее тази спънка без щети. Пълно отричане на всичко, отказ да участва в процеса и опит да го приравни с обикновена операция, вдъхновена от партийни интереси: стратегията като цяло се увенча с успех. В една свръхполяризирана Америка, където разделителните линии изглеждат непоклатими, този аргумент предизвиква възмущение в лагера на демократите, но резонира силно сред базовия електорат на Тръмп и конгресмените от \"Голямата стара партия\" следват като един. Блок срещу блок, вече никой не слуша другия. Без да се спират на подробностите от тези обвинения, републиканците използват мощен аргумент: демократите се опитват да поставят под съмнение присъдата на избирателните урни. Според Дейвид Акселрод, бивш съветник на Барак Обама, \"да се твърди, че процедурата за обвинението е невалидна, защото поставя под съмнение вота на народа, означава да се каже, че тази процедура, която е записана в Конституцията, е нищожна и не може да бъде използвана, защото ВСИЧКИ президенти са били избрани от народа!\" Този подход, целящ да пренасочи дискредитирането върху множество институции, начело с Конгреса, може да има по-дългосрочни ефекти, но за момента той се оказва печеливш за Доналд Тръмп. Не е особено изненадващо, че след няколко дни Камарата на представителите, в която демократите имат мнозинство, ще гласува за предявяването на обвинения. След това Сенатът, в който мнозинство са републиканците, ще реши след няколко седмици да не го осъжда. И предизборната кампания ще продължи хода си. Метод на самовнушението, или първи благоприятни резултати? Белият дом подчертава многократно, че този процес е имал само един ефект: да сплоти още повече Републиканската партия зад своя кандидат и да ентусиазира редовите избиратели в шепата ключови щати, където ще се решат изборите. \"Срамота е, че някои хора могат да създадат обвинение от нищото\", заяви 73-годишният президент във вторник вечерта, преди да замине за малкия град Хърши, в щата Пенсилвания, за предизборен митинг. \"Никога не е имало подобен ентусиазъм в Републиканската партия\". Между два туита, порицаващи и подчертаващи с използване на главни букви \"лова на вещици\", безпрецедентен в американската история, той похвали добрите резултати на най-мощната световна икономика. Цифрите наистина са много окуражаващи. Призракът на рецесията, за която се говори от няколко месеца, се отдалечи, макар че растежът се забавя от началото на годината. Пазарът на труда демонстрира прекрасно здраве. Последните данни, публикувани в петък, бяха забележителни: създаване на 266 000 работни места през ноември, цифра надхвърляща с много прогнозите на икономистите. Вече достигащо 3,5 на сто, равнището на безработицата е на най-ниското си равнище от 1969 година. Според последното проучване на Галъп, 55 на сто от запитаните оценяват икономическата ситуация в САЩ като \"добра\" или \"отлична\". В американската политическа класа съществува твърдо установен консенсус: ако икономиката е в добро състояние, президентът бива преизбран. Дали това просто правило ще се приложи и към Доналд Тръмп, президент, който във всяко отношение е извън нормите? Никой не знае, но то има предимството, че за момента консолидира републиканците в негова подкрепа. Остават обаче множество въпроси, на първо място сред които е пълната несигурност по въпроса за изхода от водената в момента търговска война с Китай. (БТА)", "date": "2019.12.11", "title": "Импийчмънт ли? Тръмп си възвръща увереността"}
{"url": "https://www.24chasa.bg/novini/article/7965670", "text": "Международната рейтингова агенция \"Стандард енд Пуърс\" (S&P) понижи перспективата на оценката си за кредитоспособността на Румъния от \"стабилна\" на \"негативна\" заради увеличението на бюджетния дефицит, предаде агенция Аджерпрес. \"Стандард енд Пуърс\" потвърди кредитен рейтинг на Румъния \"BBB-/A-3\". Отклоненията, предизвикани от високите разходи на предишното правителство, принудиха сегашното ръководство на Румъния да ревизира фискалните цели за 2019 г. и 2020 г. на фона на забавяне на икономиката. Планираните увеличения на заплати и пенсии ще допринесат за вече същественото задълбочаване на дефицита по текущата сметка през 2020 година, посочва рейтинговата агенция. \"Стандард енд Пуърс\" очаква догодина в Румъния да започне процес на съществена фискална консолидация, но строгият бюджет и нестабилността на политическата среда са рискове за сбъдването на този сценарий. В резултат рейтинговата агенция е решила да ревизира перспективата на рейтинга на Румъния от \"стабилна\" на негативна, се посочва в прессъобщение на \"Стандард енд Пуърс\", предава БТА. Понижаването на перспективата на кредитния рейтинг отразява рисковете за икономическата и фискалната стабилност на Румъния, в случай че властите не успеят да стабилизират и консолидират бюджетната стратегия, включително в резултат на плановете за прилагане на нови увеличения на пенсиите догодина, посочва \"Стандард енд Пуърс\". Агенцията предупреждава, че може да понижи още рейтинга на Румъния през следващите 24 месеца, ако фискалните и външните дисбаланси продължат да се задълбочават и продължат по-дълго от очакваното. \"Стандард енд Пуърс\" предупреждава, че забавянето на икономиката ще засегне приходите на правителството, което пък ще доведе до нов бюджетен натиск. Според макроикономическия сценарий на рейтинговата агенция нарастването на брутния вътрешен продукт (БВП) на Румъния ще остане близо до три процента до 2022 година. Агенцията прогнозира, че бюджетният дефицит ще достигне 4,3 процента от БВП през 2019 г. и 4 процента през 2020 година.", "date": "2019.12.11", "title": "\"Стандард енд Пуърс\" понижи перспективата на кредитния рейтинг на Румъния"}
{"url": "https://www.24chasa.bg/novini/article/7964640", "text": "Водеща тема на днешните гръцки вестници е вчерашното заседание на Националния съвет за външна политика, в който участват представители на представените в парламента гръцки партии. Заседанието е било посветено на гръцкия отговор на споразумението между Турция и Либия за разграничаване на морските пространства, с което двете страни фактически си поделят значителна част от изключителната икономическа зона, за която претендира Атина в Средиземно море. \"Ефимерида тон синдактон\" съобщава на първа страница за резултатите от вчерашното заседание на Националния съвет за външна политика с участието на представители на основните партии в страната, посветено на турските провокации и по-конкретно на оспорването на гръцките суверенни права в Средиземно море. Външният министър Никос Дендиас е казал, че заседанието е преминало в дух на единство, а вестникът коментира, че партиите са показали хладнокръвие. Гърция се е обърнала и към генералния секретар и Съвета за сигурност на ООН, а Дора Бакояни от Нова демокрация е предложила случаят със споразумението между Турция и Либия да бъде изпратен и в Международния съд на ООН в Хага. Премиерът Кириакос Мицотакис ще поиска действията на Турция да бъдат осъдени и от Европейския съвет, информира БТА. За \"единство в трудностите\" пише и проправителственият \"Филелефтерос\". Според вестника на заседанието на Националния съвет за външна политика е бил потвърден непоклатимият вътрешен фронт срещу турските действия, а всички парламентарно представени партии (Нова демокрация, СИРИЗА, Движението за промяна, Гръцко решение и МеРА25) решително са подкрепили националната линия. \"Та неа\" пише, че във връзка със споразумението между Турция и Либия за разграничаване на морските пространства между тях, което заличава голяма част от гръцката изключителна икономическа зона южно от остров Крит, Атина и Париж обмислят възможността там да бъде изпратен френски изследователски кораб, придружаван от френска фрегата, с което да бъдат отхвърлени турските претенции, без да бъде рискувано пряко противопоставяне между Гърция и Турция. Турция вече обяви намерение да изпрати изследователски кораби в района. \"Катимерини\" публикува и интервю със сръбския президент Александър Вучич, който вчера и днес е на официално посещение в Атина. В интервюто Вучич заявява, че Сърбия и Гърция трябва взаимно \"да си пазят гърба\". Като приоритет сръбският президент изтъква изграждането на железопътната линия Пирея - Будапеща през Белград. Той подчертава, че Европейският съюз остава стратегическа цел на Сърбия, а на въпрос за меморандума между Анкара и Триполи заявява, че Сърбия винаги подкрепя спазването на международното право. \"Евровизия\", изборите и Стефанос Циципас са били основните теми, за които гърците са правили проучване в търсачката на Гугъл през миналата година, съобщава \"Катимерини\". Поради многото избори, които се проведоха в Гърция - за Европарламент, за местни органи на властта и за парламент, въпросът \"Къде мога да гласувам?\" е бил сред най-често задаваните от гърците в интернет. Други теми, които са ги интересували, са били сериали и риалити формати. Сред личностите, които са интересували гърците през тази година, на първо място е тенисистът Стефанос Циципас, който отбеляза отличен сезон, достигна до пето място в световната ранглиста и спечели финала на ATP в Лондон.", "date": "2019.12.11", "title": "Вучич: Сърбия и Гърция трябва взаимно да си пазят гърба"}
{"url": "https://www.24chasa.bg/novini/article/7964677", "text": "Градските жители в Китай са изхарчили над 200 милиарда юана (около 28,8 млрд. долара) за кучетата и котките си през 2019 г., с 18,5% ръст на годишна база, сочи съвместен доклад сайта Goumin.com на и Pet Fair Asia, предава  . Броят на тези два вида домашни любимци, притежавани от градските жители в Китай, се очаква да достигне 100 милиона, с 8,4% ръст спрямо миналата година, показва изследване върху индустрията. Хората родени след 1990 г. са главните потребители, като делът на собствениците на домашни любимци с високи доходи и образование се е повишил. Г-жа Хоу на 28 години от град Чънду е изхарчила 6000 юана за двете си котки през миналата година, като храната е бил най-големият разход. „Купувала съм им консерви с храна от САЩ, Нова Зеландия, Япония и Тайланд\", казва тя. „Застаряващото общество и по-малкото деца са сред водещите причини, все повече китайци да си вземат домашни любимци\", казва Лиу Сяося, представител на сайта за домашни любимци Goumin.com, който има над 19,2 милиона регистрирани потребители. С повишаването на доходите на китайците се увеличават и разходите по домашните любимци. Euromonitor International предвижда, че потребителският пазар за домашни любимци в Китай ще продължи да се разраства с 18,2% среден годишен ръст и ще заеме 1/8 дял от глобалния пазар до 2024 г.", "date": "2019.12.11", "title": "Китайците са похарчили над 28 млрд. долара за домашните си любимци през 2019 г."}
{"url": "https://www.24chasa.bg/novini/article/7964675", "text": "Съединените щати спират оперативното обучение на всички военнослужещи от Саудитска Арабия. Решението идва, след като миналата седмица 21-годишният саудитски пилот Мохамед Алшамрани откри огън във военноморската база Пенсакола и уби трима души. Над 300 обучаващи се военни пилоти ще бъдат спрени от полети. Мярката ще засегне и служещи в пехотата и всички други обучения за саудитци, освен теоретичните часове, информира  В Съединените щати се обучават общо около 850 саудитци.", "date": "2019.12.11", "title": "САЩ спират обучението на саудитски военни след стрелбата във Флорида"}
{"url": "https://www.24chasa.bg/novini/article/7964762", "text": "Крадци отмъкват автомобили, докато собствениците им ги чистят от снега и леда. В София вече има няколко регистрирани случая. Някои от тях са документирани с видеозаписи от охранителни камери. Така наречените „кражби на ключ” са хит през зимата. Пламен Максимов от отдел „Престъпления, свързани с МПС” към СДВР обясни, че за последните 20 дни са регистрирани две такива кражби. „Такива противозаконни отнемания се извършват само през зимния сезон, когато гражданите си оставят автомобилите със запален двигател и те изчезват за секунди”, обясни в предаването „Здравей, България” по   той. Максимов каза, че в единия случай собственикът е оставил колата си да се размръзне и се прибира за малко до дома си. След това разбира, че тя е изчезнала. Другата кражба е извършена, докато притежателят на откраднатото возило си купува баничка. В момента се работи по установяване на крадците. Според него такива кражби може да има абсолютно навсякъде, тъй като извършителите са от различен контингент. Миналата зима са извършени 16 такива криминални деяния, 4 са разкрити, извършителите им са с повдигнати обвинения. Някои от тях са наркозависими, а други имат криминални прояви. Трети пък не са се сблъсквали никога с органите на реда. Максимов предупреди, че собствениците на откраднати автомобили често публикуват в социалните мрежи обяви с обещание за възнаграждение, ако колата им бъде намерена, но трябва да имат предвид,че могат да станат жертви на измама. „Хора взимат парите, автомобилът го няма и тогава собствениците идват при нас и се жалват. Измамниците са такъв тип лица, които манипулират собствениците и искат между 4000 и 5000 лв.”, предупреди той.", "date": "2019.12.11", "title": "Крадци отмъкват автомобили, докато собствениците им ги чистят от снега"}
{"url": "https://www.24chasa.bg/novini/article/7964727", "text": "Четири човека са убити, а шест са ранените вследствие атаката на джихадисти срещу хотел в сомалийската столица, съобщава агенция „Синхуа”. Припомняме, че около 18:00 часа българско време джихадисти атакуваха хотел SYL в Могадишу, популярен сред политици и армейски служители. По време на атаката са ранени двама депутати и бившия министър на вътрешните работи на Сомалия, предава БГНЕС. Отговорност за нападението поеха бойци от една от радикалните групировки в страната. От полицията смятат, че броят на загиналите може да се увеличи, тъй като в момента на инцидента в хотела е имало много хора. Заместник-комисаря на полицията в Сомалия Закия Хюсеин заяви, че двама от нападателите са убити близо до сградата на хотела. Силите за сигурност са успели да евакуират от хотела повече от 100 човека, които са били там по време на нападението.", "date": "2019.12.11", "title": "Джихадистко нападение в Сомалия взе живота на депутат и бивш министър (Снимки)"}
{"url": "https://www.24chasa.bg/novini/article/7709669", "text": "Мария е болна от неизлечимата болест прогресивна мускулна атрофия. От 20 години е на легло, неподвижна, със 100% увреждания на цялото тяло. Движи единствено пръстите на ръцете си. Диша с апарат. \"Без апарат животът ми е същински ад. Сега се нуждая от друг апарат, подобен на моя, който трябва да се закупи от Америка, за да живея. Моля ви се да ми помогнете, мили и сърдечни хора. Аз вярвам, че има добри хора. Освен майка ми, си нямам никой. Тя се грижи за мен\", разказва пред \"24 часа\" Мария. Тя се нуждае от електрическа инвалидна количка, обикновената вече не й върши работа. Има голямо изкривяване на гръбначния стълб, от години не е излизала навън. \"Имам желание да изляза навън, да дишам чист въздух, да видя слънцето и природата, нуждая се от рехабилитация, но за огромно съжаление това е непосилно за нас. Майка й е личен асистент на 6 часа, получава 300 лв. заплата, а Мария получава 150 лв. пенсия, които са крайно недостатъчни. \"Моля, ви, в края на силите съм си, за да живея със само крайно необходими неща\", разказва още Мария. Апаратът, който й е крайно нужен, струва 13 000 лева без количката и рехабилитацията. Нужни са й 20 000 лева общо. \"Аз вярвам в Бог. Той ми дава сили да се боря. От детството си нищо не разбрах. Пораснах между 4 стени с грижите на мама, мечтая да излизам навън, но за огромно съжаление това за мен е крайно невъзможно. Не знам как изглежда слънцето, виждала съм го само по картинките. Боря се да живея и да дишам, не искам много, искам частица чист въздух\", разказва още Мария. СМЕТКА ЗА КАМПАНИЯТА: Мария Валентинова Алексова Обединена българска банка BG69UBBS88881000570257UBBS BGSF Тел.: 0896228188", "date": "2019.12.11", "title": "Да помогнем на Мария да диша сама"}
{"url": "https://www.24chasa.bg/novini/article/7964777", "text": "Глоба 100 лв. е наложил Районниян съд във Велико Търново на 62-годишен местен жител за хулиганство, информира ОДМВР. На 9 декември, след възникнал пътен инцидент между два леки автомобила на ул.\"Димитър Буйнозов\", които се разминал само с  материални щети, 62-годишният водач на едната от ударените коли предизвикал скандал и отправил обидни думи към втория участник в катастрофата. След намесата на полицията му е бил съставен акт по Указа за борба с дребното хулиганство.", "date": "2019.12.11", "title": "Лека катастрофа във Велико Търново завърши с глоба за хулиганство"}
{"url": "https://www.24chasa.bg/novini/article/7964865", "text": "Аз ще гласувам за Цацаров. Не може да си толкова години главен прокурор, а да не можеш да се справиш с една комисия, каза Георги Марков от трибуната в НС по време на дебата за нов шеф на КПКОНПИ. Марков отбеляза, че големият проблем са невероятните скандали, които често се вихрят в правосъдната система. Минаха 30 г. за да го докараме до тук - 10 часа по телевизията да гледаме как се карат във ВСС, за да рухне авторитета на България пред света. Никакви чужди инвеститори няма да дойдат в нас, каза още Георги Марков, като визира избора за нов главен прокурор.", "date": "2019.12.11", "title": "Георги Марков: Ще гласувам за Цацаров за шеф на КПКОНПИ"}
{"url": "https://www.24chasa.bg/novini/article/7964883", "text": "Най-малко 250 журналисти в света лежат в затвори, на първо място в Китай - един от авторитарните режими, които не толерират свободата на медиите. Това съобщи Франс прес, цитирайки неправителствената организация Комитет за защита на журналистите. Много от тези журналисти са обвинени, че са \"врагове на държавата\" или в публикуването на \"фалшиви новини\", подчертава организацията, базирана в Ню Йорк. Като други страни, в които упражняването на журналистическата професия е опасно, се посочват Турция, Саудитска Арабия, Еритрея, Виетнам и Иран, посочва БТА. Най-малко 48 журналисти са вкараните в затвор в Китай в края на 2019 г., с един повече отколкото през 2019 г., съобщава Комитетът за защита на журналистите. Турция е на второ място с 47 - далеч по-малко отколкото през 2018 г., когато журналистите в турски затвори са били 68. Това обаче не е истинско подобрение, предвид че правителството в Анкара успя да закрие над 100 медии и започна съдебни дела за \"възхвала на тероризма\", които сплашиха или доведоха до уволнението на много репортери. \"Десетки журналисти в Турция, които не се намират в затвора, все още чакат процес на първа инстанция или апелативно дело, а други бяха осъдени задочно и са заплашени от арест ако се върнат в страната си\", подчертава Комитетът. В челната тройка са и Саудитска Арабия и Египет с по 26 арестувани журналисти. 18 от затворените в кралството журналисти не знаят в какво са обвинени и организацията изрази притеснения от случаи на \"побои, причиняване на изгаряния и недостатъчно хранен на политически затворници, включително четирима журналисти\". През 2018 г. в света е имало 255 журналисти в затвори, а през 2016 г. - 273. Въпреки това броят им остава прекалено висок, подчертава организацията.", "date": "2019.12.11", "title": "Китай е номер едно по вкарани в затвора журналисти"}
{"url": "https://www.24chasa.bg/novini/article/7964898", "text": "Взети са 39 проби /36 от пунктове в Перник и села, и 3 проби от водопроводната мрежа на Регионалната здравна инспекция /РЗИ/ за периода между 2 и 6 декември, съобщава РЗИ, цитиран от БТА.  Резултатите отговарят на изискванията на Наредба 9 за качеството на водата, предназначена за питейно-битови цели. Във връзка с аварийни ситуации във водопроводната мрежа се организира вземането на 11 проби вода, след отстраняване на авариите с цел недопускане консумация на съмнителна, или негодна вода от населението. Не са констатирани отклонения от качеството на водата. За периода са извършени 44 проверки на обекти с обществено предназначение, при работата на които се определя висок риск за здравето на хората - козметични, фризьорски салони, детски и учебни заведения. Не са констатирани нарушения.", "date": "2019.12.11", "title": "Не са констатирани отклонения в качеството на водата в община Перник"}
{"url": "https://www.24chasa.bg/novini/article/7964815", "text": "Кражба на преносим компютър, две тонколони, 4 мобилни апарата, усилвател, таблет и други вещи от жилище в с. Виноград, разкриха служители на РУ – Стражица, съобщи ОДМВР- Велико Търново. Сигнал за случая е получен във вторник. От проведените действия по разследването е установено, че автори на деянието са двама младежи на 14 и 18 години от същото село. Отмъкнатите вещи са установени и върнати на собственика. Материалите по случая ще бъдат докладвани в прокуратурата, с мнение за налагане на административно наказание на по-голямото момче и възпитателни мерки за непълнолетното.", "date": "2019.12.11", "title": "Разкриха невръстни крадци, задигнали\nтехника от къща в Стражишко"}
{"url": "https://www.24chasa.bg/novini/article/7964923", "text": "Премиерът на Обединеното кралство Борис Джонсън заяви, че ще е „много трудно“ Брекзит да се осъществи, ако неговата управляваща Консервативна партия не успее да получи мнозинство в новия парламент на страната, който ще бъде формиран след изборите на 12 декември, пише британското либерално издание “Гърдиън“, цитирано от БТА.  Попитан дали има „план Б“ да осъществи Брекзит, в случай, че не успее да си осигури мнозинство след вота, той каза, че няма алтернатива на работещ парламент с торите начело. Борис Джонсън освен това заяви, че опозиционният лидер Корбин е подкрепял терористични групировки, като „Хамас“ и „Ирландската революционна армия“ (ИРА). „Ако се съмнявате в мен, вижте какво каза неговият говорител по здравните въпроси, Джон Ашуърт. Той разкри, че смята, че неговия собствен лидер е риск за сигурността“, каза Джонсън.", "date": "2019.12.11", "title": "Джонсън: Ако не спечелим изборите, Brexit трудно ще се осъществи"}
{"url": "https://www.24chasa.bg/novini/article/7964735", "text": "Китайското национално космическо управление публикува този вторник първата партида триизмерни изображения, базирани на данни получени от наскоро изстреляния сателит за наблюдение на земята „Гаофън-7\" (Gaofen-7). „Гаофън-7\", важна част от проекта на Китай за наблюдение на Земята с висока резолюция, е първият в страната граждански сателит с оптично предаване за триизмерно наблюдение и картографиране, който достига толкова детайлна резолюция, предава  . На общо 22 показани изображения се вижда Пекинското столично летище, новото летище „Дасин\", както и някои провинции като Анхуей, Гуандун и Шандун. Самолети, превозни средства, сгради и дървета се различават ясно на снимките. Сателитът беше изстрелян на 3 ноември, намира се в орбита на 506 км височина, проектираната му продължителност на живот е 8 години. До момента той е заснел повече от 14 000 изображения. „Гаофън-7\" ще се използва главно за 3D картографиране в мащаб 1:10 000.", "date": "2019.12.11", "title": "Китай публикува 3D изображения от сателита за наблюдение на Земята Gaofen-7"}
{"url": "https://www.24chasa.bg/novini/article/7963596", "text": "26 от 45 комплексни и значими язовира в България са пълни под половината от обема. Това става ясно от графика за използването им за декември, одобрен от министъра на околната среда и водите Нено Димов. В края на ноември министерството реши вода от язовири, пълни под 50%, да се използва само за снабдяване на хората, за да не се стигне до криза като в Перник. Тези мерки се приложиха за “Дяково”, “Асеновец” и “Ястребино”. “Дяково” към момента e запълнен на точно 37%, докато в края на ноември според министерството обемът му е бил 36,98%. Той се намира на около 15 км от Дупница. Язовир “Асеновец” край Сливен в момента е запълнен на 34,43% при 34,47 на сто в края на ноември. При него ще се намалят и разрешените обеми за питейно-битово водоснабдяване на 1,8 млн. кубични метра съобразно данните за суха година. ВиК в Сливен е титуляр на още 5 разрешителни за водовземане от над 50 тръбни и шахтови кладенеца. Дружеството ще за града. Общо е разрешено да се използват 1,918 млн. кубични метра от “Асеновец”, като останалите 0,118 ще са за реката след язовира. “Ястребино” е разположен на територията на общините Омуртаг и Асеново. Преди две седмици наличният му обем беше 31,16%, толкова е и сега. Вода от него се ползва и за напояване. Според графика за декември се оказва, че “Бели Искър” също е пълен под 50% - в него има 7,360 от 15,1 млн. куб. м. Той се намира на около 75 км от София и осигурява около 20% от питейната вода за столицата. Нено Димов е разрешил този месец да се използват 4,5 млн. куб. м - за питейни нужди и производство на електроенергия по водопровод Рила - София. Петият язовир с нисък обем, който се ползва за питейно-битови нужди, е “Студена” край Перник. (Повече за мерките и режима там - на 3-а стр.) Има още 6 основни язовира, които снабдяват големи населени места с вода. Това са “Йовковци”, “Среченска бара”, “Камчия”, “Ясна поляна”, “Ново Паничарево” и “Боровица”. “Среченска бара” и “Ново Паничарево” не са от значимите. Останалите Останалите язовири се използват основно за промишлени цели или напояване. Това са “Кула”, “Рабиша”, “Огоста”, “Сопот”, “Горни Дъбник”, “Бели Лом”, “Тича”, “Порой”, “Ахелой”, “Копринка”, “Жребчево”, “Малко Шарково”, “Домлян”, “Пясъчник”, “Тополница”, “Тракиец”, “Карагьол”, “Калин”, “Ястребино”, “Съединение”, “Георги Трайков”. Актуалните данни на министерството от вторник показват, че сумата от наличните обеми във всички 52 значими язовира е 3,656 млрд. кубични м, което представлява 56,3% от общата им вместимост. 62,2% от наличностите са за битови нужди, 38,9% - за напояване, а 67,8 на сто - за енергетика. От началото на годината до момента средно за страната дъждовете и снеговете са 85% от нормата. Те обаче не са разпределени равномерно на територията на страната. Повече дъжд е отчетен в Югозападна България, Родопите, Странджаско- Сакарски район, където сумите досега са 105-130% от нормите. На обратния полюс - с най-малко дъжд и сняг, са места, разположени в Централна Западна България - Пернишко и Кюстендилско, където са паднали 60-74% от нормата. Малко валежи са отчетени и по Северното Черноморие - под 70%, а по високите части на Рила са около 50%. Затова не е изненада, че освен “Студена” и други язовири в Западна България не са с добри водни запаси, съобщи климатологът от Софийския университет и TV-MET Симеон Матев. Изключение ще има в събота, когато на места в Южна и Източна България ще паднат 10-15 литра на кв. м. В периода от 15 до 22 декември температурите в планинските части ще са с 5-8 градуса над нормите. В местата с мъгли температурите също ще са по-високи. В повечето равнини и низини може да очакваме минимални стойности от -3 до 2 градуса и максимални от 2 - 3 в местата с най-гъсти мъгли до 12 - 13 в местата с повече слънце. През коледната седмица ще има динамика на атмосферните процеси. Видимостта ще се подобрява, но валежи не се очакват. Да завалят по-сериозно дъжд и сняг, се очаква в началото на януари. ХРИСТО НИКОЛОВ Водният режим в Перник се затяга още по-здраво, тъй като досегашният не е довел до почти никакво пестене на вода в язовир “Студена”. Това се разбра след вчерашната среща в регионалното министерство между министър Петя Аврамова и заместника ѝ Николай Нанков с кмета Станислав Владимиров и областния управител Емил Костадинов. В момента в язовира има 4 млн. кубически метра вода при общ обем 20 млн., а откакто има воден режим, притокът в язовира е 50 литра вода в секунда, но оттокът е 250 литра, обясни министър Аврамова. Изводът е, че двукратното пускане на вода всеки ден не е довело до почти никакво спестяване. Освен това авариите са се увеличили с нови 12 - 15 на ден, тъй като колкото и плавно да се пуска водата, се получава голяма хидравлична вълна, която разрушава допълнително мрежата, която и без това не е в добро състояние. На всичко отгоре при този режим водата не достига до високите етажи на сградите, а и според думите на кмета Станислав Владимиров има много оплаквания, че в някои квартали тя изобщо не стига, а в други водният режим е само проформа. Новото предложение на ВиК-Перник, е, вместо питейната вода да се пуска от 5 до 10 и от 17 до 22 часа, да се осигурява само от 16 до 22 часа, т.е. по 6 часа на ден. Това е обаче само за централната градска част и най-големия жилищен район - “Изток”. В много от по-отдалечените квартали и в близките села предложението е вода да има през ден от 16 до 22 часа, в някои места на четни дати, а на други - на нечетни. За да не настъпи хуманитарна криза, зам.-министър Нанков започва от сряда разговори с ВиК дружествата в страната, за да се осигурят водоноски за Перник, тъй като се оказва, че местното водно дружество разполага само с 4. “Тяхното използване не е много подходящо през зимата, тъй като крановете им замръзват, но, да речем, при топлите дни, които се задават, ще могат да се ползват”, каза Аврамова.", "date": "2019.12.11", "title": "26 от 45 важни язовира у нас пълни под 50%"}
{"url": "https://www.24chasa.bg/novini/article/7964990", "text": "Делото срещу 73-годишния Стойко Янев, който прегази с колата си 6-годишния Мартин в Сандански не успя да започне днес в Окръжния съд в Благоевград, заради отсъствието на адвоката на подсъдимия. В съдебната зала се явиха майката, лелята и други роднини на починалото дете, както и лично подсъдимият Янев с жена си и дъщеря си. Гражданските искове на роднините на починалото момченце бяха предадени на Янев, но ще се разглеждат на следващото заседание през февруари. Шофьорът е поискал делото да се гледа по реда на съкратеното съдебно следствие.  Трагичният инцидент с малкия Мартин стана на 25 юли 2018 г. в Сандански. Тогава Янев, минавайки по улица в ремонт, блъсна два паркирани джипа и помита Мартин, който стоял наблизо. Въпреки усилията на лекарите, детето почина на 3 август.", "date": "2019.12.11", "title": "Фалстарт на делото срещу дядото, прегазил 6-годишния Мартин в Сандански"}
{"url": "https://www.24chasa.bg/novini/article/7965023", "text": "Полицейски служители на 01 РУ-Благоевград работят по получен сигнал за извършена кражба на сумата от около 783 лв. от 87-годишен мъж от Благоевград. Около 12:40 часа във вторник в центъра на Благоевград непозната жена му предложила да му помогне да се качи по стълбите до дома му. Докато го придружавала успяла да му отнеме паричната сума. По случая е образуван заявителски материал.", "date": "2019.12.11", "title": "Жена обра парите на дядо, предложила му помощ да се качи по стълби"}
{"url": "https://www.24chasa.bg/novini/article/7965089", "text": "Парламентът избра настоящия главен прокурор Сотир Цацаров за председател на Комисията за противодействие на корупцията и отнемане на незаконно придобито имущество (КПКОНПИ). За кандидатурата му гласуваха 165 народни представители, 30 бяха против, трима се въздържаха. 27 от левицата също го подкрепиха, както и всички 10 депутати от \"Воля\", които бяха в залата, въпреки че те бяха издигнали своя кандидатура - на Симеон Найденов. В кулоарите Цацаров съобщи, че още днес ще подаде оставка в прокурорската колегия към Висшия съдебен съвер и за последен път ще я предеседателства. След това оставаката му ще бъде гласувана от пленума на ВСС, който има заседание утре, а на финала президентът трябва да издаде указ за освобождаването на Цацаров като главен прокурор. Цацаров обясни, че няма пречка при положение, че Иван Гешев вече има указ за назнаването си и може да стъпи в длъжност веднага Гласуването бе предшествано от разгорещен дебат в пленарната зала.                                                                                                                                                                                                                                                                                                                                ", "date": "2019.12.11", "title": "Цацаров е новият шеф на КПКОНПИ, подава оставка като главен прокурор днес"}
{"url": "https://www.24chasa.bg/novini/article/7965004", "text": "Турският външен министър Мевлют Чавушоглу е предупредил, че Анкара ще предприеме ответни мерки в случай на евентуални санкции от САЩ срещу Турция заради покупката на руски системи С-400, съобщава в.\"Сабах\", като се позовава на интервю на Чавушоглу по телевизия А Хабер, предаде БТА. Чавушоглу е посочил, че в случай на санкции на САЩ спрямо Турция, ще бъдат поставени на дневен ред въпросите за Инджирлик и Кюреджик. Турският външен министър визира двете военни бази в Турция - Инджирлик край Адана (Южна Турция) и Кюреджик в района на Малатия (Източна Турция), в които се намират американски военнослужещи. Членовете на американския Конгрес трябва да разберат, че с принуда няма да се постигне нищо, е заявил още Чавушоглу, цитиран от Анадолската агенция. Чавушоглу е посочил още в телевизионното интервю, че Турция е отворена за алтернативи на покупката на американски изтребители Ф-35, включително от Русия, след като Анкара бе отстранена от програмата за изтребителите Ф-35 заради покупката на руски системи С-400, съобщава Ройтерс. Засягайки въпроса за споразумението на Турция с Либия за разграничаване на морските пространства, Чавушоглу е изтъкнал, че то е в съответствие с международното право, съобщава в.\"Сабах\". Никой не може да извършва дейност в нашия териториален шелф без разрешение. Ако се навлезе без разрешение в нашия териториален шелф, ние ще попречим на това, е подчертал Чавушоглу.", "date": "2019.12.11", "title": "Чавушоглу плаши САЩ с ответни мерки при евентуални US санкции"}
{"url": "https://www.24chasa.bg/novini/article/7965093", "text": "ЕС поиска много от Северна Македония и Албания и те изпълниха всичко. Сега трябва да удържим на думата си и да започнем преговори за присъединяване с тези две страни, заяви председателката на Европейската комисия Урсула фон дер Лайен в реч по повод 30-ата годишнина от падането на Берлинската стена. Повечето от членките на ЕС, начело с Германия, споделят мнението й. Президентът на Франция Еманюел Макрон бе единственият от лидерите на ЕС, който заяви, че съюзът първо трябва да се реформира, да реформира и процедурите за членство, и блокира започването на присъединителни преговори със Северна Македония и Албания. Той обясни блокадата, която в случая с Албания бе подкрепена и от Дания и Холандия, с обяснението, че реформите не били извършени докрай. Това е факт, но все пак тук не ставаше въпрос за приемане в ЕС, а за определяне на дата за начало на дълги преговори. Северна Македония изпълни критериите, поставени за да получи дата за начало на преговори - положи усилия да реши споровете със съседите си, напредна в реформите, внесе промени в конституцията си и дори смени името си, но не получи дата. Това доведе до оставка на премиера Зоран Заев и до предсрочни парламентарни избори на 12 април догодина, които той е много вероятно да загуби. Макрон заяви, че вместо пълноправно членство, на страните от Западните Балкани може да бъде предложено привилегировано партньорство. Поучени от опита на Турция в това отношение, лидерите на тези страни заявиха, че европейската интеграция няма алтернатива. Ветото на Макрон убива надеждите и мотивацията на шестте страни от Западните Балкани. Те губят вяра в ЕС като партньор, който държи на думата си и лесно могат да се преориентират към други партньори. Президентът на Сърбия Александър Вучич заяви веднага след ветото на Макрон, че \"ще се погрижим сами за себе си\" и дни по-късно Сърбия подписа споразумение за свободна търговия с Евразийския икономически съюз. През юли Макрон бе на посещение в Сърбия, първото на френски президент в Белград за последните 18 години. Макрон не посети нито една друга страна в региона, което Белград възприе като послание, че тъкмо Сърбия е главният съюзник на Франция в тази част на Европа. Белградският вестник \"Блиц\" прогнозира, че Макрон ще заеме мястото на Ангела Меркел и ще се стреми да разшири влиянието си на Балканите. Окрилен от Макрон, с негова индиректна или директна подкрепа, броени дни след ветото Вучич предложи на премиерите на Северна Македония и Албания Зоран Заев и Еди Рама трите страни да създадат \"мини Шенген\". Тримата подписаха декларация за сътрудничество по модела на Шенген, която предвижда свободно движение на хора, стоки, капитали и услуги между тези три страни. С декларацията се призовават и други страни от региона да се присъединят с намерение да бъде създаден общ пазар от 18 милиона души. Анализатори обаче виждат зад малкия Шенген намерение за създаването на нова Югославия, в която Сърбия да доминира. Проевропейски сили в Северна Македония видяха в това замяна за членство в ЕС и го отхвърлиха. Те изразиха недоволство, че Западните Балкани веднъж са изолирани като в гето, а сега ще бъдат \"гетоизирани\" още веднъж. Анализатори нарекоха това \"Малък Шенген, голям капан\". Предложението доведе и до напрежение сред албанците. Косовските партии - и тези, които спечелиха изборите, и досега управлявалите, запитаха Еди Рама кой го е упълномощил да преговаря от тяхно име. Косовският президент Хашим Тачи заяви, че е отказал да присъства на срещата в Охрид за \"мини Шенген\", защото \"Косово не желае да замени евроатлантическата си перспектива с каквато и да е регионална инициатива. Той посочи, че инициативата е \"безсмислена\", докато Сърбия и Босна и Херцеговина не признаят Косово. Опитите да бъдат вкарани страните от Западните Балкани в регионални съюзи и де факто отдалечаването на европейската им перспектива води до празнина, която, както многократно бе предупреждавано, други ще се стремят да запълнят. При още един провал и като знае, че скоро няма влезе в ЕС, Северна Македония може да се преориентира, първо в икономически план. Например да започне да задълбочава икономическо-търговските си отношения със страни извън ЕС - Русия, Китай, Турция, Саудитска Арабия. Както направи Сърбия, която на 25 октомври подписа договор за свободна търговия с Евразийския икономически съюз, макар същевременно да продължи преговорите за присъединяване към ЕС. Страните от Западните Балкани си дават сметка, че ЕС и НАТО са единственият външнополитически вариант, който гарантира сигурност и по-висока степен на благосъстояние на гражданите. Сега Макрон спря тези страни по пътя им към ЕС и вместо стабилност, ЕС предизвиква нестабилност на Балканите. Ако те загубят вярата си в ЕС, има заплаха от възраждане на национализма и наблюдатели се опасяват дори от разгаряне на старите конфликти. Не всичко обаче е загубено. ЕС ще се върне на въпроса за разширяването по време на срещата на високо равнище на Хърватското председателство на Съвета на ЕС през май догодина. Това е шанс нещата в региона да се отблокират и въпросът за разширяването отново да се върне сред приоритетите на ЕС, както беше по време на Българското председателство на Съвета на ЕС. (От БТА)", "date": "2019.12.11", "title": "Макрон и Западните Балкани"}
{"url": "https://www.24chasa.bg/novini/article/7965124", "text": "Европейските лидери ще се срещнат утре и вдругиден в Брюксел за последното заседание на Европейския съвет тази година, като в дневния ред са включени трънливи теми: бюджетът на Европейския съюз, дългосрочната стратегия за климата и отношенията с Великобритания след Брекзит. Дневният ред на първия Европейски съвет на Шарл Мишел, новият председател на Европейския съвет, и Урсула фон дер Лайен, която ще отстоява позицията на Европейската комисия, обещава разгорещените дискусии по въпроси, за които няма единодушие. В заседанието ще участват лидерите на 27 страни членки на ЕС: британският премиер Борис Джонсън няма да пътува до Брюксел заради предсрочните парламентарни избори във Великобритания. Предвид факта, че Брекзит е планиран за края на януари, а договорът за излизане от ЕС все още чака да бъде ратифициран, европейските лидери внимателно ще следят резултата. Освен това в петък е планиран дебат, на който да бъдат определени приоритетите на 27-те в бъдещите преговори с Лондон, особено в сферата на търговията. Според проектозаключение, видяно от Франс прес, 27-те ще призоват Комисията да започне обсъжданията \"незабавно\" след Брекзит. \"Трябва да успеем бързо да продължим напред след\" тези избори, заяви вчера френският президент Еманюел Макрон след среща с Шарл Мишел в Париж. Той заяви, че трябва да бъде \"съхранен следваният досега метод: единство на 27-те, водене на преговорите единствено от Мишел Барние, непреклонност при отстояването на нашите интереси без да се подаваме на натиск и спазвайки, заедно с Великобритания, условията на честна конкуренция\". Утре държавните и правителствените ръководители на страните от ЕС ще се опитат да се споразумеят, че до 2050 г. Европа ще стане \"въглеродно неутрална\". \"Въглеродна неутралност\" означава максимално съкращаване на емисиите на въглероден диоксид и компенсиране на оставащите чрез абсорбиране (от почвите, горите и технологията). През юни страните членки на ЕС не успяха да постигнат единодушие. Три държави, които все още са доста зависими от изкопаемите горива, особено от въглищата, се противопоставиха заради опасенията си от труден енергиен преход, особено от социалното му измерение: Полша, Унгария и Чехия. Дебатът ще се води ден след представянето на \"Зеления договор\" от Европейската комисия, който бе обещан от Урсула фон дер Лайен преди да бъде избрана за председателка на ЕК и който през следващите месеци ще стане част от няколко законодателни инициативи. В центъра на договора ще бъде уникален по рода си \"закон за климата\", обеща Германия, която ще промени законодателството си, за да изпълни целта до 2050 г. Възможно е съдържанието на законодателната инициатива да бъде оповестена в края на февруари. Тя ще бъде предшествана от предложение за \"механизъм на справедливия преход\", което е очаквано с голям интерес от страните, които са най-закъснели с прехода. Полша \"иска конкретни изчисления за сумите\", необходими за постигането на въглеродната неутралност, заяви европейски дипломат, според когото това ще е решаващият въпрос при дискусиите. \"Знам, че през идните часове и дни предстои политическа работа в опит за постигането на тази цел\", каза вчера Шарл Мишел. Всъщност борбата с климатичните промени зависи от финансирането, което ЕС ще отдели за нея. Но дискусията за бюджета за периода 2021-2027 г. едва започва и обещава бурни дебати на утрешното заседание. Предложението на Европейската комисия, направено през май миналата година, вече подразни много от европейските столици. Фон дер Лайен е \"обезпокоена\" Пътната карта за преговорите, предложена миналата седмица от финландското председателство, засили разногласията. Урсула фон дер Лайен заяви, че е \"обезпокоена\" от предложените \"драстични орязвания\" на бюджета в сектори, които могат да бъдат засегнати като например Фронтекс (службата за охрана на границите на ЕС), отбраната, цифровите технологии и \"усилията за озеленяване на икономиката\". Финландското председателство на Европейския съюз предложи бюджетът да бъде 1,07 процента от брутния национален доход (БНД) на страните членки, докато Комисията предлага 1, 114 процента. \"Това е предложение, която има своите слабости и ограничения, трябва да го възприемаме като това, което представлява: база за работа\", обобщи вчера французойката Амели дьо Моншален при пристигането си за срещата на министрите по европейските въпроси, които подготвят заседанието. Бъдещият бюджет на ЕС трябва да бъде съобразен с финансовата загуба, причинена от излизането на Великобритания и новите приоритети (климат, сигурност, отбрана). Трябва също така да се държи сметка и за защитниците на историческите политики на ЕС като земеделието и кохезията, за които Комисията на Жан-Клод Юнкер искаше да се харчат по-малко средства. \"Знаем, че утре няма да има споразумение, знаем освен това, че трябва да сложим рамки, да постигнем напредък и да можем до пролетта да имаме споразумение\", което ще ни позволи да започнем преговори с Европейския парламент, каза Дьо Моншален. (БТА)", "date": "2019.12.11", "title": "Климат, бюджет, Брекзит: първият евросъвет на Мишел и Фон дер Лайен е рисков"}
{"url": "https://www.24chasa.bg/novini/article/7965123", "text": "Нова вулканична активност на Уайт Айланд в Нова Зеландия. Властите обявиха, че оцелели след изригването няма, а повишената активност на вулкана пречи на спасителите. Надеждата е днес екипите да стигнат до острова, за да могат да приберат телата на загиналите, предаде  До момента потвърдените жертви са шест, за осем души се предполага, че са загинали, а 25 от пострадалите са в критично състояние. \"Ще вземем решение на базата на всички данни, с които разполагаме. Няма да отидем на острова докато не стане безопасно. Сигурността за нашите екипи е най-голям приоритет за нас. На всеки два-три часа правим оценка на всички данни, за да сме наясно кога можем да отидем на острова\", заяви комисарят от полицията Брус Бърд. ", "date": "2019.12.11", "title": "Вулканът в Нова Зеландия изригна отново (Видео)"}
{"url": "https://www.24chasa.bg/novini/article/7965090", "text": "С по-високи местни данъци сурвакат в Свищов за Новата 2020 г. От администрацията предлагат данък сгради да се увеличи от 2 на 2.3 промила. Такса смет пък ще нарасне с 9.5%, така ще се компенсира недостигът за сметосъбиране и сметоизвозване в общината. \"От 2020 г. предстои на общините да плащат по-големи отчисления към регионалната система за управление на отпадъци - от 57 на 95 лв. за тон. Тук е мястото да благодаря на председателя на сдружението на общините Даниел Панов, че успяха да договорят с екоминистерството екоданъкът да бъде вдиган плавно- на три пъти за 3 г.. Иначе това изключително много ще натовари бюджетната сметка\", каза кметът на Свищов Генчо Генчев. Той припомни, че Свищов кара боклука на 40 км в новото регионално депо в никополското село Санадиново, което допълнително оскъпява услугата. \"Община Свищов ще започне изграждането и на Център за управление на отпадъците, с което да успяваме да намаляваме всички онези отпадъци, които са рециклируеми или стават за компостиране - зелени маси, растителни отпадъци и т.н\", каза Генчев. \"Колкото повече намаляваме отпадъците, толкова по-малко ще плащаме\", завърши кметът.", "date": "2019.12.11", "title": "Вдигат данък сгради и такса смет в Свищов"}
{"url": "https://www.24chasa.bg/novini/article/7965105", "text": "Лишаване от свобода за срок от 6 месеца, което да бъде изтърпяно при първоначален строг режим, постанови Районен съд- Дупница за Мартин Ф. от Благоевград, който лежи в затвора в Бобов дол. 40-годишният затворник е употребил сила като е държал с двете си ръце надзирател, с цел да не му вземе притежаван от него мобилен телефон, а по- късно отправил и закана към него с думите: \"Нещо си объркал човека, имам хора навън, ще пострадаш\". Съдия Страхил Гошев одобри споразумението постигнато между прокуратурата и защитата на подсъдимия, който призна вината си. Подсъдимият Мартин Ф. се призна за виновен в това, че на 19 април в затвора Бобов дол е употребил сила с цел да бъде принуден надзирателят мл. инспектор Е. В. да не изземе от лишения от свобода притежаван от него мобилен телефон. Подсъдимият се призна за виновен и затова, че е отправил закана за престъпление против личността на мл. инспектор Е. В. ,за което получи 5 месеца затвор. На подсъдимия е наложено едно общо наказание - 6 месеца затвор. Определението е окончателно и не подлежи на обжалване.", "date": "2019.12.11", "title": "Осъдиха затворник, заплашил надзирател в Бобов дол"}
{"url": "https://www.24chasa.bg/novini/article/7965237", "text": "Либийската национална армия (ЛНА) на маршал Халифа Хафтар предупреди, че ще потопи всеки турски кораб, който наруши морската граница на страната. Това е заявил началникът на щаба на военноморските сили на ЛНА генерал-майор Фарадж Махдауи, предаде ТАСС. Имам заповед, в случай на приближаване на проучвателни кораби, да ги потопявам, заявил Махдауи. Заповедта е получена от Хафтар. По думите на Махдауи армията ще освободи столицата Триполи и ще разруши мечтата на турците, предава БТА. От началото на тази седмица президентът на Турция Реджеп Тайип Ердоган на два пъти заяви готовността на Анкара да изпрати свои военни в Либия, ако получи съответно искане от Правителството на националното съгласие на Файез Сарадж въз основа на сключеното с него споразумение. Става дума за подписания от двете страни на 28 ноември в Истанбул меморандум за взаимно разбирателство, първа точка от който предвижда установяване на военно сътрудничество, а втората се отнася за разграничаване на морските зони между страните, като предвижда и възможност за добив от Турция на полезни изкопаеми в изключителната икономическа зона на Либия. Камарата на представителите на Либия нарече тези договорености нелегитимни, призовавайки ООН да лиши кабинета в Триполи от международен мандат. Парламентът се обърна и към Арабската лига с искане да се приложат положенията от договора за колективна отбрана на страна-членка в отговор на заплаха от нахлуване.", "date": "2019.12.11", "title": "Махдауи: Ще потопим всеки турски кораб, който наруши морските ни граници"}
{"url": "https://www.24chasa.bg/novini/article/7965254", "text": "През периода януари - септември 2019 г. износът на България за ЕС нараства с 3.3 на сто спрямо същия период на 2018 г. и е в размер на 29 049.1 млн. лева, показват предварителни данни на Националния статистически институт. През септември 2019 г. износът за ЕС нараства незначително спрямо същия месец на предходната година е на стойност 3 233.8 млн. лева. Вносът на България от ЕС през периода януари - септември 2019 г. се увеличава с 2.2 на сто спрямо същия период на предходната година и достига 30 209.7 млн. лева (по цени CIF). През септември 2019 г. вносът на България от държавите - членки на ЕС, се увеличава с 0.3 на сто спрямо същия месец на предходната година и е в размер на 3 243.7 млн. лева. Външнотърговското салдо (износ FOB - внос CIF) на България с ЕС за периода януари - септември 2019 г. е отрицателно и е на стойност 1 160.6 млн. лева. През периода януари-октомври 2019 г. от България общо са изнесени стоки на стойност 48 702.6 млн. лв., което е с 4.2 на сто повече в сравнение със същия период на предходната година, показват предварителни данни на Националния статистически институт. През октомври 2019 г. общият износ на стоки възлиза на 5402.2 млн. лв. и намалява с 0.8 на сто спрямо същия месец на предходната година. През януари-октомври 2019 г. общо в страната са внесени стоки на стойност 51 157.1 млн. лв. (по цени CIF), или с 2.2 на сто по-малко спрямо същия период на 2018 година. През октомври 2019 г. общият внос на стоки намалява с 11.2 на сто спрямо същия месец на предходната година и възлиза на 5 534.1 млн. лева. Общото външнотърговско салдо (износ FOB - внос CIF) е отрицателно през периода януари-октомври 2019 г. и е на стойност 2454.5 млн. лева. През октомври 2019 г. общото външнотърговско салдо (износ FOB - внос CIF) също е отрицателно и е на стойност 131.9 млн. лева. През януари-октомври 2019 г. износът на стоки от България за трети страни нараства с 5.8 на сто в сравнение със същия период на предходната година и е на стойност 16 026.9 млн. лева. Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 50 на сто от износа за трети страни. През октомври 2019 г. износът на стоки от България за трети страни намалява с 10.3 на сто спрямо същия месец на предходната година и е в размер на 1775.6 млн. лева. Вносът на стоки в България от трети страни през периода януари-октомври 2019 г. намалява с 10.7 на сто в сравнение със същия период на 2018 г. и е на стойност 17 048.6 млн. лева (по цени CIF). Най-голям е стойностният обем на стоките, внесени от Турция, Руската федерация, Китай и Сърбия. През октомври 2019 г. вносът на стоки в България от трети страни намалява с 35.9 на сто спрямо същия месец на предходната година и е в размер на 1 635.3 млн. лeвa. Външнотърговското салдо (износ FOB - внос CIF) на България с трети страни през периода януари-октомври 2019 г. е отрицателно и е в размер на 1021.7 млн. лева. През октомври 2019 г. външнотърговското салдо (износ FOB - внос CIF) с трети страни е положително и е на стойност 140.3 млн. лева.", "date": "2019.12.11", "title": "Износът ни за ЕС нараства с 3.3% през януари - септември спрямо 2018 г."}
{"url": "https://www.24chasa.bg/novini/article/7965194", "text": "Върховния касационен съд (ВКС) отменя решение на Софийския апелативен съд (САС) и връща делото за ново разглеждане от друг състав на въззивния съд, съобщиха от ВКС. Делото е образувано по жалба на подсъдимия Реналдо Х. против решението от 06.03.2019 г. на САС, с което е потвърдена присъдата на Софийския градски съд. С нея подсъдимият е признат за виновен за  през 2016 г., като му е наложено наказание лишаване от свобода за 9 години. В жалбата са развити доводи за допуснати от САС нарушения на материалния закон, съществени процесуални нарушения и явна несправедливост. Тричленният състав на ВКС намира, че обжалваното решение следва да бъде отменено, макар и не по изложените в жалбата доводи. Върховните съдии констатират, че делото е разгледано и решено във въззивната инстанция от незаконен състав поради това, че в него са участвали съдии, за които са били налице основанията за отвод. Двама от съдиите са взели участие като членове на съдебния състав на апелативния съд, който се е произнасял в производство за изменение на мярката за неотклонение на подсъдимия. В съдебния акт, с който е оставена без уважение молбата на Реналдо Х. за изменение на мярката му за неотклонение, пише: „…доказателствената съвкупност еднопосочно очертава именно обвиняемия като вероятния извършител на престъплението...“. Съдържат се елементи на доказателствен анализ – съпоставяне на показанията на пострадалата с останалите гласни, писмени доказателствени източници и експертни мнения. В заключение съдебният състав на САС е направил констатация, че с „оглед обсъдените доказателства“ твърденията на обвиненото лице за противоречивост в събрания доказателствен материал са напълно неоснователни. Върховните съдии пишат в мотивите си, че безспорно към момента на разглеждане на делото във въззивната инстанция разпоредбата на чл. 29, ал. 1, т. 1 б. „г“ от НПК е отменена, поради което не е имало процесуална забрана член на съдебния състав, разглеждащ обвинението по същество, да бъде и съдия, който е участвал в производства по вземане и съдебен контрол върху мярката за неотклонение. В практиката на Европейския съд по правата на човека е застъпено разбирането, че сам по себе си фактът, че един съдия е взел определено решение относно задържането на обвиненото лице, все още не е достатъчен да обоснове обективни съмнения в безпристрастността на съдията. След изменението на процесуалния закон и отпадане на изричната забрана, установена в него, за разрешаването на този въпрос от съществено значение са обемът, характерът и същността на взетото решение. Тоест, да се извърши преценка дали са налице реални, установими обстоятелства, които могат да обосноват обективно съмнение в непредубедеността на съда, пише в решението на ВКС. Според върховните съдии в конкретния случай от съдържанието на съдебния акт по молбата за промяна на мярката за неотклонение е видно, че съдебният състав с участието на двама съдии, разгледали впоследствие и делото по същество, е формирал убеждение по обосноваността на обвинението. Съдът е обективирал становище за висока степен на вероятност именно подсъдимият да е извършител на престъпното посегателство, навлязъл е в обсъждане на доказателствата по начин, индициращ включително и на убеденост в тяхната достоверност. Установяването на такива обстоятелства е основание съдията, участвал в производство за изменение на мярката за неотклонение, да се счита за предубеден и това да обоснове необходимост от отвеждането му при разглеждане на делото по същество в съдебната фаза. Тричленният състав на ВКС е категоричен, че с неотвеждането на двамата съдии, за които са били налице основанията за отвод, е допуснато делото пред въззивния съд да бъде разгледано от незаконен състав. Налице е нарушение от категорията на абсолютните процесуални такива съгласно чл. 348, ал. 3, т. 3 от НПК, налагащо отмяна на атакувания съдебен акт и връщане на делото за ново разглеждане от друг законен състав на съда.", "date": "2019.12.11", "title": "ВКС върна делото срещу холандеца, опитал да заколи жена до Телефонната палата"}
{"url": "https://www.24chasa.bg/novini/article/7964790", "text": "За петте години между 2014 и 2018 г. Китай е успял да повиши значително дела на произвежданата чиста енергия, показват данни от четвъртото национално проучване на икономическата активност, публикувани този понеделник, предава  . През 2018 г. производството на електроенергия в страната е достигнало 7,1 трилиона киловатчаса, което е с 31,3% повече от 2013 г. Ръстът на производство на електроенергия в западните региони на страната е бил най-бърз, нараствайки с 42,3% за последните пет години, като основна причина за това е използването на чиста енергия и изграждането на електропроводи. При разбивка на енергийния микс, производството на топлоелектрическите централи се е увеличило с 20 процента от 2013 г. до 5,1 трилиона киловатчаса, но е много по-ниско от 71,8-процентовия растеж на произведената чиста енергия. Делът на електроенергията от ТЕЦ-ове намалява с 6,7 процентни пункта до 71,5% от общото производство на чиста енергия в страната. Производството на водна енергия е достигнало 1,23 трилиона киловатчаса през 2018 г., заемайки най-голям дял от чистата енергия, като средното увеличение е било с 6% годишно за периода 2014-2018 г. Производството на слънчева енергия е било 153,6 милиарда киловатчаса през 2018 г., като средното годишно увеличение е с 57,2% от 2014 г. насетне. Производството на вятърна електроенергия нараства с годишен среден темп от 20,3% до 355,3 милиарда киловатчаса през 2018 г., като на Вътрешна Монголия се падат 17,7% от общото производство на вятърна енергия в страната. Производството на ядрена енергия е поддържало темпове на растеж от 15 процента за пет поредни години, като продукцията е 294,4 милиарда киловатчаса през 2018 г. Китай предприе редица мерки за насърчаване развитието на чистата енергия, включително изграждане на огромни слънчеви и вятърни електроцентрали, така че до 2030 г. нефосилните източници да гарантират 20% от енергийните нужди на страната.", "date": "2019.12.11", "title": "Китай продължава да увеличава дела на чистата енергия"}
{"url": "https://www.24chasa.bg/novini/article/7965268", "text": "Петчленен състав на ВАС отмени текстове от Наредбата за работното време, дежурствата и почивките на служителите на МВР, съобщават от институцията. Част от отменените текстове касаят общия брой часове за извънреден труд при бедствия и извънредни ситуации, разпределянето на работните смени в графиците, сумарното изчисляване на работното време за служители, работещи на ненормиран работен ден и др., припомниха от съда. Съгласно изискванията на Закона за нормативните актове е необходимо да има мотиви на проекта на нормативен акт, които да гарантират спазване на основните принципи при неговото изработване. Липсата им не осигурява възможност на съда и да извърши проверка за спазване на принципите при подготовката на нормативния подзаконов акт, смята петчленният състав на ВАС. Допуснатото нарушение е съществено и е основание за отмяна на оспорения нормативен акт. Решението е окончателно.", "date": "2019.12.11", "title": "ВАС отмени текстове от Наредбата за работното\nвреме на служителите на МВР"}
{"url": "https://www.24chasa.bg/novini/article/7965293", "text": "Преди две години беше създадена КПКОНПИ. Ако днес попитаме някого извън тази зала с какво свърза КПКОНПИ, повечето хора ще кажат – с незаконно придобитата тераса на нейния председател Пламен Георгиев. Този, който е овластен да отнема незаконно придобито имущество, се оказва с такова. Какво последва от това? За награда, лично премиерът го направи консул в Испания. Това прилича ли ви на борба с корупцията и отнемане на незаконно придобито имущество. Не. Това прилича на стимулиране, покриване и награждаване с постове за корупция. За две години комисията доказа своята неефективност. Господин Цацаров сподели при изслушването, че ще се опита да я събуди. Вярваме, че ще положи всички професионални усилия, на които е способен. Но г-н Цацаров, тази комисия не е заспала, тя е мъртво родена. Тя е такава, защото няма разследващи функции. Няма правомощия по Наказателния кодекс, не се занимава с разследване на корупция. Така я създаде мнозинството. Тя се занимава с административни процедури за конфликт на интереси и отнемане на незаконно придобито имущество. И оттам нататък всичко отива в прокуратурата. „За противодействие на корупцията“ е само заглавие – в същността на работата й няма борба с корупцията. Това съобщиха от пресцентъра на БСП. Има твърдение в публичното пространство, че няма алтернатива на ГЕРБ и управляващото мнозинство. Има алтернатива. Предложихме я преди две години с друг закон, с други функции и начин на избиране на ръководството на КПКОНПИ. Не го приехте. Сега сме го внесли отново и вероятно скоро ще го гледаме. Съсредоточихме се върху това, че от „БСП за България“ предлагаме председателят да се избира от президента. По-важно е, че предлагаме друга структура, други функции, друг начин на функциониране на тази комисия, която да доведе до реален резултат, а не до формално подаване на декларации, проверка на документи и бюрокрация. Многократно сте демонстрирали мандатно мислене. Темата „корупция“ не може да се мисли в мандати. Тя трябва да се мисли дългосрочно и визионерски. Сега президент е Румен Радев, подкрепен от БСП. Следващият мандат може да е друг човек. Ние предлагаме принципно решение на въпроса и то не е президентска република. А е реално функциониране на принципа на разделение на властите и на взаимен контрол между тях. Не е прецедент президентът да има представител в различни органи. Той има своите представители и в други такива. Не можете да ни убедите, че избраният от мнозинството председател, който да го проверя за корупция, няма да е зависим от него и да не съобразява решенията си с тези, които винаги могат да го издигнат и свалят. Това е принципно разбиране за работата на този орган, а не се свежда до персонални оценки. И преди не приехте нашия закон, най-вероятно и сега на второ четене няма да го направите, но е разумно е да чуете бележките на самите кандидати. При изслушването на г-н Цацаров, той заяви, че законът е несъвършен и има свои виждания за промени. Ние сме предложили част от тези промени за втори път и се надяваме този път разумно да ги разгледате. Второто, което се внушава е, че БСП няма кандидат. Уважаеми народни представители, щеше да е върховно политическо лицемерие да се изправя пред вас и да кажа, че не приемаме този закон и тази комисия, защото е мъртво родена, не приемаме процедурата по избор на председателя, и при всичко това – да кажем, че предлагаме свой кандидат за председател. Очевидно кандидатурата, издигната от управляващото мнозинство, с подкрепата на ДПС, ще бъде избрана. Поради всички тези причини, ние не подкрепяме нито един от двамата кандидати.", "date": "2019.12.11", "title": "Нинова: Корупцията не може да се мисли в мандати, КПКОНПИ е мъртво родена"}
{"url": "https://www.24chasa.bg/novini/article/7965326", "text": "Няма риск от затваряне на други отделения в столичната детска болница. Това каза пред журналисти доц. Димитър Калайков, заместник- директор на лечебното заведение. Той беше помолен за коментар по повод твърдения на работещи в болницата, че съществува опасност да бъде преустановена работата на някои отделения, както беше спрян приемът в интензивното отделение. От затварянето на интензивното отделение до днес не сме се срещали с министъра на здравеопазването, посочи още лекарят, предава БТА. Все още болницата търси анестезиолог, който да работи в интензивното отделение, но той трябва да бъде обучен за работа с деца, подчерта доц. Калайков и обясни, че не всеки такъв специалист може да поеме работата в интензивното отделение. По думите му в детската болница, такава каквато съществува в момента, анестезиологът не е натоварен непрекъснато, защото болницата не е многопрофилна, което пък води до спад в квалификацията му. В лечебното заведение има достатъчно лекари, но липсва необходимият брой медицински сестри, каза още доц. Калайков. Това обаче не означава, че ще се преустанови дейността ни, добави той. Възнагражденията на работещите в детската болница се повишиха, а и от 1 януари следващата година се очаква ново увеличение, тъй като се очаква да се повишат цените на някои клинични пътеки в областта на педиатрията, каза още той.", "date": "2019.12.11", "title": "Няма риск от затваряне на други отделения в столичната детска болница"}
{"url": "https://www.24chasa.bg/novini/article/7965325", "text": "Турция и Великобритания са се договорили да ускорят работата по проект за изтребители, съобщи днес турският външен министър Мевлют Чавушоглу в интервю за телевизия А Хабер, предаде Ройтерс. Двете страни сключиха през 2017 г. споразумение на стойност 100 милиона паунда /133 милиона долара/ за разработване на турски изтребители и турската компания Кале обяви, че създава смесена компания с Ролс Ройс за работа по проекта. През март компанията Ролс Ройс заяви обаче, че е намалила усилията за включване в програмата, информира БТА.", "date": "2019.12.11", "title": "Чавушоглу: Турция и Великобритания ускорят работата по проект за изтребители"}
{"url": "https://www.24chasa.bg/novini/article/7965377", "text": "Жител на пловдивския квартал \"Кючук Париж\" е бил арестуван, след като извадил нож срещу служители на Първо РУ, съобщиха от полицията. Патрул отишъл по сигнал в дома му. 51-годишният мъж започнал да обижда и заплашва униформените. При задържането му оказал съпротива с ножа, но е неутрализиран. Той е с криминално минало и е бил под влиянието на алкохол. Срещу него е образувано бързо производство.", "date": "2019.12.11", "title": "Пловдивчанин извади нож срещу полицаи"}
{"url": "https://www.24chasa.bg/novini/article/7965404", "text": "Законът за социалните услуги не цели отнемане на деца. Това каза социалният министър Деница Сачева пред журналисти в парламента. По-рано през деня от парламентарната група на ГЕРБ са извикали Сачева и зам.-социалният министър Зорница Русинова на среща в Народното събрание, за да се изясни въпросът със Закона за социалните услуги срещу който родители протестираха с мотива, че има за цел незаконно отнемане на деца от семействата им. Коментирахме темите заложени в закона по отделно, защото виждаме, че някои от тях се преекспонират. Искаме да заявим нашата категорична позиция - законът не предвижда отнемане на деца, каза шефката на депутатите от ГЕРБ Даниела Дариткова. \"Още веднъж за пореден път искаме да подчертаем, че Законът за социалните услуги не третира отнемане на деца от семействата и няма за цел да прави това. Точно обратното, с него се въвеждат стандарти за качество, въвеждат се възможности за това да има по-голяма инвестиция в самите социални работници, тяхното обучение, квалификация, включително по отношение на тяхната професионална отговорност. Това, което се случва последно време в обществото, безспорно не може да ни остави несъпричастен. Не можем да проявяваме високомерие към страховете на хората. Казах, че ще започнем диалог и разговори с всички групи. Започваме разговори с парламентарно представените партии. Днес ще има среща с НСОРБ. Изпратила съм молба за среща със Синода. Очаквам да получа отговор, за да можем да направим среща с Българската православна църква, да чуем тяхното мнение, тяхното становище и това, което ги притеснява в закона. Следващата седмица ще има срещи с НПО, включително с организациите на хората с увреждания, както и с организации на протестиращите\", коментира пък Сачева. И подчерта, че още догодина ще се проведат дискусии в 6 области в България по темата.", "date": "2019.12.11", "title": "Сачева: Не се цели отнемане на деца със Закона за социалните услуги (Видео)"}
{"url": "https://www.24chasa.bg/novini/article/7965297", "text": "Не можем да отричаме изначално проекта. Това искахме, това стана, това ни препоръча Венецианската комисия. Главният прокурор Сотир Цацаров коментира проекта на правителството за промени в Наказателно-процесуалния кодекс и закона за съдебната власт, внесени в парламента. Те предвиждат независим прокурор, който да е шеф на отдел \"Инспекторат\" към Върховната касационна прокуратура (ВКП) да разследва главния прокурор. Той ще се избира от прокурорската колегия с две трети мнозинство. \"Не мога да кажа дали този модел ще е работещ. Според мен не бива да се отхвърля, преди още да е прието. Дали противоречи на Конституцията, показва Конституционният съд, а и аз винаги съм се пазел да влизам в кръга на празно говорещите\", добави Цацаров. Той обясни, че Венецианската комисия предлага определени модели, а дали те съответстват на конституционния ред е проблем, който трябва да реши самата страна. Цацаров отново припомни своето мнение за първия проект, изработен от работна група, който правосъдният министър Данаил Кирилов изпрати през лятото до Венецианската комисия. Той засягаше освен главния прокурор и другите двама големи в съдебната система - на Върховния касационен съд и на Върховния административен съд. Проектът предвиждаше разследването срещу тримата да започне само ако пленумът на ВСС даде съгласие с минимум 17 гласа \"За\". \"Продължавам да твърдя, че първият законопроект бе механизъм за контрол за главния прокурор, но своеобразна предпазна бариера срещу неоснователни действия на прокуратурата спрямо председателите на върховните съдилища\", обясни главният прокурор. Той добави, че \"за да ги пипнат с пръст, е трябвало поне 17 гласа от ВСС\".", "date": "2019.12.11", "title": "Цацаров: Не бива да отричаме изначално проекта за разследване на главния прокурор"}
{"url": "https://www.24chasa.bg/novini/article/7965698", "text": "Младата активистка Грета Тунберг обвини политическите и бизнес лидери, че търсят вратички в правилата, за да подобрят имиджа си в борбата срещу климатичните промени, предадоха Ройтерс и БТА. \"Изглежда това се е превърнало в някаква възможност за страните да договорят вратички и да избегнат да повишават целите си\", заяви 16-годишната шведка на организираната от ООН среща на високо равнище в Мадрид, посветена на борбата с климатичните промени. \"Все още смятам, че най-голямата опасност не е бездействието. Истинската опасност е, когато политици и изпълнителни директори правят нещата да изглеждат така, сякаш се извършват истински действия, докато всъщност не се прави нищо освен хитро счетоводство и креативен Пи Ар\", добави тя. Политиците в Мадрид се опитват да намерят решение за проблемите при прилагането на Парижкото споразумение за климата от 2015 г., чиято цел е да предотврати катастрофално глобално затопляне.", "date": "2019.12.11", "title": "Грета Тунберг порица \"хитрото счетоводство\" в\nборбата с климатичните промени"}
{"url": "https://www.24chasa.bg/novini/article/7965763", "text": "\"Булгаргаз\" ЕАД предложи на КЕВР да утвърди цена на природния газ за първото тримесечие на 2020 г., в размер 43,98 лв./MWh /мегаватчаса/ (без цени за достъп, пренос, акциз и ДДС), съобщиха от дружеството. Цената е за крайни снабдители на природен газ и за лица с лиценз за производство и пренос на топлинна енергия. В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за първото тримесечие на 2020 г. е по-ниска с 1,94 на сто или с 0,87 лв./MWh. Намалението на цената се дължи на очакваните по-ниски разходи за доставка, във връзка с промяна на пункта на доставка, считано от 1 януари 2020 г., като същият се предвижда да бъде на \"Странджа/Малкочлар\", намиращ се на границата с Турция. \"Булгаргаз\" ЕАД води преговори с \"Газпром експорт\" за намаление на доставната цена на природния газ за страната. Въпреки че срокът за постигане на споразумение изтече на 3 декември 2019 г., двете страни продължават преговорите, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия/Франция/Италия, пише в съобщението. Интересът на двете страни предполага преговорите да бъдат финализирани в най-кратък срок, допълват от \"Булгаргаз\".", "date": "2019.12.11", "title": "\"Булгаргаз\" предлага цената на природния газ да падне с 1.94% от Нова година"}
{"url": "https://www.24chasa.bg/novini/article/7965765", "text": "Изясняват се обстоятелствата около инцидент, станал тази нощ в столицата. Снощи, около 22 ч. в полицията бил получен сигнал за горящи автомобили, паркирани в ж.к. \"Света троица\", съобщават от МВР. На място веднага са изпратени екипи на полиция и пожарна, огънят е потушен. Няма данни за пострадали хора, нанесени са само материални щети. По първоначални данни огънят е тръгнал от лек автомобил \"Тойота Аурис\", след което се прехвърлил върху паркираните в съседство три автомобила. Вследствие на пожара два от тях са напълно изгорели, другите частично. По случая е образувано досъдебно производство. Предприети са мерки по установяване на всички факти и обстоятелства около инцидента.", "date": "2019.12.11", "title": "Четири автомобила са горели снощи в \"Света Троица\""}
{"url": "https://www.24chasa.bg/novini/article/7965793", "text": "Категоричен съм, че не противоречи на Конституцията. Това каза министърът на правосъдието Данаил Кирилов, в кулоарите на НС, цитиран от БТА, в отговор на въпрос дали е противоконституционен приетият от МС законопроект, който създава института на независим прокурор с правомощия да разследва главния прокурор. По думите на Кирилов са спазени трите изисквания на Венецианската комисия за този прокурор, който ще бъде завеждащият отдел \"Инспекторат\" към ВКП. Той ще има собствен мандат /седем години/, ще се избира от друг орган /прокурорската колегия на ВСС/ и неговите актове няма да подлежат на контрол от главния прокурор. На въпрос как актовете на този независим прокурор няма да подлежат на контрол, след като в чл. 126. ал. 2 от Конституцията е записано, че \"Главният прокурор осъществява надзор за законност и методическо ръководство върху дейността на всички прокурори\", министър Кирилов отговори, че \"очевидно, под израза /...всички прокурори/ се има предвид всички, без случаите, които се отнасят до самия него\". За другите препоръки на Венецианската комисия по отношение на съдебната система и прокуратурата Кирилов заяви, че този дебат за промени се води поне от 2014 г. \"Тези, които са опоненти на нашата теза, не са успели да го направят това и през 2014 г. и 2015 г., редом с това, освен внушение, не предлагат нищо конкретно\", допълни той. По думите на министъра този дебат в България е преднамерен и преследва други цели - вероятно персонални, политически или с оглед конкретни наказателни производства. Правосъдният министър припомни, че през 2016 г. са били направени промени в НПК, с които е била затвърдена независимостта на отделните прокурори. \"Изрично записахме, че прокурорът има право да се оплаче за разпореждания на висшестоящия си прокурор, на по-висшестоящия, т.е. да прескочи едно ниво. Какво повече да направим за утвърждаване на вътрешното убеждение на прокурорите\", коментира още Кирилов.", "date": "2019.12.11", "title": "Кирилов: Не е против Конституцията независим прокурор да разследва главния"}
{"url": "https://www.24chasa.bg/novini/article/7965795", "text": "Криминалисти задържаха 38-годишен за нанесен побой и причинена телесна повреда в Плевен. Снощи, в 21.54 часа автопатрул на Второ РУ Плевен при обход в района забелязал паднал на земята мъж. Установена била самоличността му - 33-годишен от село Ореховица, и откаран в болница, където е установена фрактура и охлузна рана на дясната му ръка, информират от пресцентъра на МВР. Пред разследващите мъжът разказал, че бил нападнат и бит от неизвестни. В резултат на предприетите незабавни оперативни действия са установени извършителите - 38-годишен от Плевен и 34-годишен от село Ясен. Уведомена е прокуратурата, работата продължава.", "date": "2019.12.11", "title": "Двама пребиха 33-годишен в Плевен"}
{"url": "https://www.24chasa.bg/novini/article/7965842", "text": "Европейският съд няма юрисдикция по спора за морската граница между членките на ЕС Словения и Хърватия, заяви съветник на съда, цитиран от ДПА. Като условие за това Хърватия да се присъедини към Европейския съюз през 2013 г. двете съседни страни се съгласиха да внесат датиращия от десетилетия спор за Пиранския залив пред международен арбитраж. Съдът взе решение през 2017 г., но Хърватия се изтегли от процеса и отказа да се придържа към решението, настоявайки, че арбитражът е бил помрачен от незаконни договорки между словенски член на съда и правителствен служител в Любляна, предава БТА. Словения реагира като стартира процедура за нарушение срещу Хърватия, отправяйки въпроса към Европейския съд. Любляна заяви, че Загреб не спазва закона и принципа за искрено сътрудничество. В мнение, оповестено днес, главният адвокат Приит Пикаме, който е един от съветниците на съда, заяви, че Европейският съд не може да вземе становище по въпроса. Той каза, че определянето на граници на национална територия не влиза в компетенциите на Европейския съд. Освен това, не може да се каже дали Хърватия нарушава правилата на ЕС, докато граничният въпрос не бъде финализиран. След като решението на арбитражния съд не е било изпълнено от двете страни, границата между тези две страни не е установена, каза Пикаме. Базираният в Люксембург съд не е длъжен да се подчинява на мнението на своите съветници, но често го прави, отбелязва ДПА.", "date": "2019.12.11", "title": "Европейският съд: Определянето на граници не влиза в компетенциите ни"}
{"url": "https://www.24chasa.bg/novini/article/7965806", "text": "БСП настоява да бъде оттеглена наредбата за системата \"Бонус-малус\" и тя да бъде преработена, обявиха на брифинг в парламента от левицата, предава БТА. В нея има сериозни пропуски, внесли сме и предложения за промяна в кодекса за застраховането - премията по \"Гражданска отговорност\" да се коригира само на база причинени щети, обясни Димитър Данчев. По думите му, с предлаганите в момента текстове се повишава корупционният риск, а съдилищата ще бъдат затрупани с жалби за отлагане или избягване завишаването на застрахователната премия. Това е и допълнителна тежест за транспортните фирми, които имат и по-голям брой водачи, подчертаха от БСП. За нас \"Бонус-малус\" системата трябва да има поощряващ ефект за шофьорите, а не да бъде само инструмент за увеличаване на застрахователната премия, обобщи Данчев. Той добави, че е неприемливо водачът да бъде наказван за едно и също нарушение няколко пъти - чрез глоба с фиш или акт, отнемане на точки и трети път - повишаване на премията по застраховката. Във връзка с гласуването на кандидатурата на Сотир Цацаров за председател на КПКОНПИ и подкрепата на 27 депутати от левицата Георги Свиленски обясни, че като цяло БСП са против начина на избор на ръководител на антикорпуционния орган. Но всеки депутат от групата, въпреки решението вчера, който има различно мнение, можеше да гласува както прецени, така е и по правилника на ПГ, подчерта той.", "date": "2019.12.11", "title": "БСП иска оттегляне на наредбата за \"Бонус-малус\""}
{"url": "https://www.24chasa.bg/novini/article/7965772", "text": "Неутралното по род местоимение \"they\" /те/, използвано на английски за определяне на хората, които не се считат нито за жени, нито за мъже, беше избрано за дума на годината от американския интернет речник \"Мериам-Уебстър\" предадоха Франс прес и Ройтерс. В САЩ все повече либерали се борят за правото с какво местоимение да бъдат определяни, независимо от пола, с който са се родили. Тази тяхна кауза често намира израз във визитните им картички, подписи на имейли и в акаунтите им в социалните мреж Тъй-наречените \"небинарни личности\" настояват да бъдат посочвани с неутралното местоимение \"They\", съобщава БТА. \"Няма никакво съмнение, че тази практика се наложи в английския език и поради тази причина употребата на местоимението беше включено в нашия речник през месец септември\", беше съобщено в сайта на \"Мериам-Уебстър\". Търсенето на \"те\" било скочило с 313 процента за една година. \"Небинарните\" личности се радват на нарастваща популярност в телевизионни сериали и сред звездите, какъвто е случаят с британския певец Сам Смит. От \"Епъл\" също включиха напоследък \"неутрални\" в полово отношение емотикони в последната версия на софтуера си, припомня агенцията.", "date": "2019.12.11", "title": "\"Те\" е дума на годината в САЩ"}
{"url": "https://www.24chasa.bg/novini/article/7870972", "text": "\"Почитай баща си и майка си, за да се продължават дните ти на земята, които ти дава Господ твоя Бог\", гласи една от десетте Божии заповеди. Следващата казва: \"Не убивай\". Какво ли се случва с този, който наруши и двете едновременно - този, който застане разярено срещу баща си и хладнокръвно го убие? Кой кръг на ада му е отреден за най-тежкия грях? Пред този труден въпрос е изправен Виктор Василев, които провали живота и бъдещето си, затривайки родителя си. 23-годишният младеж е четвъртокурсник в Академията на МВР, когато се разиграва трагичното събитие. Преди да се стигне до кървавата развръзка той живеел с родителите си Росица и Иван Христови и с по-малката си сестра в с. Добревци близо до Ябланица. Всъщност баща му и неговият брат Милен били собственици на фирма, която е най-голямата за производство на прочутата ябланска халва. Дейността й основно въртял Иван и често се налагало да пътува, за да доставя стока на клиенти от цялата страна. Съпругата му пък много тежко приела смъртта на баща си и търсела забрава в алкохола и лекарствата. Годините минавали, напрежението между нея и Иван нараствало - семейството постепенно се разпадало. И някак си естествено мъжът създал нова връзка с друга жена, с която се запознал покрай бизнеса си в София. Случвало се при пътуванията му до столицата да остава и преспива при нея. Неусетно нещата се задълбочили и Иван поел издръжката й - плащал ежедневните разходи, наема за квартира, купил й кола и мотоциклет. Заедно летували, заедно посещавали скъпи заведения. Бизнесменът бил щастлив и щедър. Този паралелен живот довел до пълен разрив в отношенията с Росица. В средата на януари 2018-а тя тотално влошила здравето си с обилно количество алкохол и медикаменти. Приели я в болница, но не могли да изкоренят вредния й навик. Затова в началото на февруари Иван се изнесъл от фамилното жилище и заживял отделно в друга къща пак в Добревци. По това време Виктор учел и живеел в София. През почивните дни и ваканциите се завръщал у дома, но този дом вече не бил същият без баща му. Случайно разбрал за връзката му и не останал очарован, разгневил се. Бил твърдо убеден, че другата жена е с баща му само заради парите.  Няколко пъти той и чичо му Милен разговаряли с Иван и настоявали да прекрати връзката си. Но всичко било напразно - бащата оставал глух за думите им и не позволявал да се месят в живота му. Междувременно Виктор събирал информация за другата жена и разбрал за скъпите подаръци, за луксозните й навици, за прищевките, които баща му финансирал. Недоволството на сина нараствало с всеки ден, превръщало се в клокочеща ярост, която изливал пред колеги и познати. На 25 февруари 2018 г. по обяд Иван за пореден път се прибрал от София - нощта изкарал при любовницата си. В добро настроение захванал да реже дърва за огрев. А Виктор, приятелката му и майка му пътували до Тетевен, където Росица била прегледана от лекар. След завръщането им в Добревци баща, син и чичото заедно натоварили със стока лекотоварни автомобили, които изпратили по направленията им. После Иван си отишъл вкъщи, пък Виктор се заровил във фирмените книжа в офиса. Натъкнал се на тетрадка, в която баща му вписвал приходите и разходите, към които имало обяснителни бележки. След тях открил неточност от 100 лева. Младежът подкарал колата си към баба си в с. Батулци, но решил първо да се отбие при баща си. Предстояла операция на майка му, нужни били средства. Всъщност на по-късен етап станало ясно, че никаква операция не е необходима, тъй като диагнозата й била сгрешена и никакви пари не били дадени.  Заварил Иван полегнал на дивана. Синът пристъпил директно към въпроса - че има грешка от 100 лева при сборуването. Бащата отвърнал, че не е вярно. Виктор много се подразнил, толкова много, че палнал колата и отишъл да вземе тетрадката. Когато я показал на баща си, той се разкрещял: През сълзи Виктор му обяснил, че са нужни пари за лечението на майка му и за издръжка на семейството. Виктор направил последен опит да обясни, че иска пак да са семейство, да помага и да бъде до татко си, че не му мисли лошото, но Иван рекъл, че това изобщо не го интересува. Ядосан и обиден, курсантът си тръгнал и направо отишъл в пристройка към дома си, където държал метална каса, а в нея законно притежавана ловна пушка. Грабнал я и се върнал в жилището на баща си. Той продължавал да лежи на дивана. Синът мълчаливо насочил оръжието, а мъжът вдигнал ръце да се защити. В този момент треснал първият изстрел. От шията на Иван бликнала кръв. Екнал втори изстрел, но встрани от жертвата. Виктор се обърнал и хлопнал вратата след себе си. После тръгнал към Батулци при баба си. В късния следобед се срещнал с чичо си Милен в двора на производствения цех в Добревци. Запалили по цигара и докато пушели Виктор признал, че е приключил с баща си. После се прибрал, почистил пушката, заключил я. Сетне за кратко посетил свой приятел. А като се завърнал се изкъпал, облякъл чисти дрехи и дори помогнал на по-малката си сестра да напише домашните си. Вечерта течала спокойно и идилично сякаш нищо не се е случило. До момента, когато му позвънил криминалист от Ябланица и го повикал в къщата на баща му. Виктор тръгнал пеша и видял отпред чичо си - той се обадил в полицията, че е открил мъртвия си брат. Иззетите от местопрестъплението проби, тези от ръцете на Виктор и от дрехите му категорично сочат, че той е извършителя. А психолого-психиатричната експертиза доказва, че е психично здрав и може да отговаря за постъпките си. Умишлено е убил баща си, което е резултат от слабите му морално волеви задръжки. Какво ще е наказанието му, това ще реши съдът. Делото срещу Виктор Иванов Василев - бивш четвъртокурсник от Академията на МВР, нереализиран полицай и бъдещ затворник - тръгна преди дни.", "date": "2019.12.11", "title": "От ревност или мъка по болната си майка Виктор застреля баща си, напуснал дома"}
{"url": "https://www.24chasa.bg/novini/article/7965874", "text": "Президентът на Турция Реджеп Таийп Ердоган отново повиши напрежението в Егейско море и Източното Средиземноморие със заплахи към Турция на фона на подписаното между Анкара и международно признатото правителство на Либия споразумение за делимитация на морските граници в Средиземно море. В интервю пред турската телевизия TRT той нападна Атина и Република Кипър, пише гръцкото консервативно издание „То Вима“. Ердоган определи хода на Гърция да експулсира либийския посланик в Гърция в отговор на споразумението като „международен скандал“ и заяви, че Гърция ще заплати цената на своите действия в международен план. Ердоган също изрази гнева на Анкара от енергийното сътрудничество на Гърция, Кипър, Израел и Египет, като заяви, че четирите държави не могат да направят нищо без одобрението на Анкара, предава  Според „То Вима“, Ердоган смята, че е поставил четирите държави в мат чрез договора с Либия и сега те не могат да построят газопровод до Европа без съгласието на Турция. „Ръцете и краката на Гърция са вързани и това ги подлудява“, обяви турският лидер. Изтекла информация от правителството в Анкара говори, че Турция възнамерява да започне проучвания за въглеводороди в зоните, които е отчуждила чрез споразумението с Триполи. Това включва и райони, които Гърция смята за своя изключителна икономическа зона (ИИЗ). „Въпреки правата, които имаме, те ни заплашваха. Но ние няма да отстъпим. В това споразумение Турция се възползва от правата си по международното право и проваля играта на едностранните действия. Сега можем да проведем съвместни проучвания в тези райони“, заяви Ердоган. Президентът на Турция обяви още, че Анкара ще купи трети сондажен кораб, който ще бъде задействан в Черно море и международните води.", "date": "2019.12.11", "title": "Ердоган: Гърция ще си плати за действията си. Ръцете и краката на Атина са вързани"}
{"url": "https://www.24chasa.bg/novini/article/7965938", "text": "Въоръжените сили на САЩ върнаха на Република Корея контрола над четири военни бази след продължителни спорове около отстраняването на замърсяването на местностите в резултат от използването на тези обекти, съобщава агенция „Рьонхап“, предава ТАСС. Става въпрос за базите Кемп Ийгъл Кемп Лонг в град Вонджу, територията на базата Кемп Маркет в град Бупхьон, както и Кемп Хоуви в разположения край границата със Северна Корея град Тондучхон, информира  Решението за връщане на военните съоръжения е взето в сряда на заседание на Съвместния съвет за споразумение за статута на силите (Status of forces agreement, SOFA) в лагера Хъмфрис в град Пьонгтаек, провинция Кьонги, на 70 км от Сеул. В резултат на преговорите началникът на Северноамериканския департамент на Министерството на външните работи на Република Корея Ко Йоон Джу и заместник-командирът на въоръжените сили на САЩ на Корейския полуостров генерал-лейтенант Кенет Уисбах също се договориха за стъпките за прехвърляне на базата Йонсън Харисън в Сеул, за да се създаде градски парк на нейно място. Страните се споразумяха да продължат консултациите относно отговорността за премахване на замърсяването в близост до базите, както и за засилване на мерките за опазване на околната среда. Както отбелязва Yonhap, през август администрацията на президента на Южна Корея Мун Дже-ин представи инициатива за ускоряване на прехвърлянето на 26 американски военни обекта на фона на опасенията на местните жители относно евентуални забавяния в премахването на замърсяването, причинено от дългосрочната експлоатация на базите. Успоредно с това продължава прехвърлянето на всички американски сили в два града - Пьонгтаек и Тегу, за да се повиши бойната готовност и ефективността на контингента. Американската армия е разположена в Южна Корея от времената на Корейската война (1950-1953). Условията на пребиваването им се регулират от подписания на 26 януари 1950 година договор за помощ и взаимна отбрана. Според официалните данни, в момента бази на САЩ има в 53 района на Южна Корея. Правителството на страната постепенно го мести в специален армейски комплекс с площ 10 милиона квадратни метра. По своите размери базата в Пьонтеке ще стане най-големия военен обект на САЩ в света.", "date": "2019.12.11", "title": "ТАСС: САЩ върнаха на Южна Корея четири военни бази"}
{"url": "https://www.24chasa.bg/novini/article/7965940", "text": "Предстоящата година няма да е лесна. Има много планетарни действия в Козирог, знак, който е създаден да предизвика най-лошите ни страхове, за да можем да ги преодоляваме. Плутон, Сатурн и южните звезди са в Козирог и на 3 декември Юпитер се присъедини към тях, посочва световноизвестният астролог Гал Сасон в прогнозата си за следващата година. В продължение на десетилетия астролозите очакват настъпването на 2020 година с нетърпение и страх. Някои прогнозират бедствия, други я сочат като годината, в която ще започне нова епоха. Според Сасон 2020 ще бъде страховита година, която може да поведе човечеството към нова епоха. Тя ще премине под въздействието на числата 4 и 22, който вещаят както скръб, така и навлизане в тайните на живота. Астрологът подчертава, че през 2020 г. предстоят цели 6 слънчеви затъмнения вместо обичайните 4 и едно от тях съвпада с лятното слънцестоене, а друго с рождения ден на САЩ, предава  . Освен това сме свидетели на върховно съвпадение на Юпитер и Сатурн под знака на Козирога по време на зимното слънцестоене, което явление за първи път от началото на XIX век се премества от земните във въздушните знаци. Несполуки ще ни донесе и ретроградното едновременно движение на Меркурий, Венера и Марс. И най-важното ще има рядко съвпадение на Сатурн (господаря на кармата) и Плутон (господаря на смъртта) под един знак. Предишните пъти, когато това се случва, се разразява епидемията от СПИН, започва студената война и избухва Първата световна война В нумерологичен план, подчертава Сасон, 2020 година се свежда до две числа: 4 и 22, но тъй като 22 е господарско число, тя се свързва предимно с него. В нумерологията 2020-а се асоциира първо с 22, което е Господарското число, известно още като Майстор строител. По отношение на датите, които ще бъдат благоприятни за формулиране на мечти и ще ни носят късмет, Гал Сасон отбелязва 6 януари ако решението е свързано с дългосрочна цел и осъществяването му изисква голяма дисциплинираност, 10 януари, ако искате да се разделите с някого или нещо и 25 януари - новолуние във Водолей, знакът на сбъднатите желания и началото на Китайска Нова година. Според китайския хороскоп, това ще е годината на Металния Плъх, която идва веднага след Годината на Земното Прасе (2019). Плъхът е първият знак от цикъла на 12-те животни на китайския зодиак и поради тази причина 2020 се счита за година на ново начало и обновяване. Тя обаче ще започне с Юпитер и Сатурн под знака на Козирога. Юпитер символизира разширяване и безкрайни възможности и не се чувства комфортно в Козирог. Щастливата природа на Юпитер е насочена към приключения, поемане на рискове, оптимизъм и разчитане на случайността за разрешаване на сложни ситуации. Тези качества са абсолютно в противоречие със същността на Козирог - пестеливият, сериозен, стратегически знак, който не носи късмет. Козирогът започва на зимното слънцестоене, отбелязвайки началото на най-трудния сезон… Поради тази причина Юпитер се нарича „паднал”, когато е в Козирог. Той не се проявява в пълната си сила. В митологията, Козирогът се управлява от Сатурн, бащата на Юпитер, който поглъща децата си и за малко да погълне и Юпитер. Той обаче избягва тази съдба благодарение на майка си Рея, която го заменя с камък. Интересното е, че Юпитер е бил скрит в пещера и е бил хранен от коза-нимфа. Когато Юпитер съзрява, той се завръща и успява да принуди Сатурн да повърне братята и сестрите му, като детронира баща си след война. Юпитер в Козирог все още може да бъде полезен и той ще завърти колелото на късмета, но въртенето няма да бъде толкова бързо и вратите няма да се отворят напълно. Юпитер в Козирог също може да се прояви като прикрита благословия, което означава, че може би нещата ще изглеждат трудни за известно време, но това ще се окаже полезно в дългосрочен план. Юпитер в Козирог показва своето благоволение със закъснение, подчертава Сасон.", "date": "2019.12.11", "title": "Известен астролог: 2020 ще бъде страховита година"}
{"url": "https://www.24chasa.bg/novini/article/7965959", "text": "Японският град Морияма постави Гинес рекорд с окачените на него 51 626 детски пожелания, написани от местни малчугани, предаде агенция ЮПИ. Посланията бяха изписани от дечицата върху отражателни картички с дължина 9,3 сантиметра. Те бяха окачени на едно голямо, близо 30-метрово коледно дърво в двора на основното училище \"Накасу\". Рекордът беше поставен във връзка с 50-годишнината от обявяването на Морияма за град. От градската управа съобщиха, че картичките ще стоят окачени на елхата до 26 декември, след което ще бъдат поставени в капсула на времето.", "date": "2019.12.11", "title": "Коледно дърво в Япония постави Гинес рекорд\nс детски пожелания"}
{"url": "https://www.24chasa.bg/novini/article/7966014", "text": "Коледните партита може и да са забавни, но имат и своята неблагоприятна страна. Купоните около празника често водят до здравословни проблеми, а в частност могат да навредят на мъжката полова мощ, пише в. \"Дейли стар\", позовавайки се на британска общопрактикуваща лекарка. Честите празнични запои неминуемо се свързват с умора и махмурлук. За мъжете, които имат проблеми с \"вдигането на самолета\", прекаляването с чашките може да се отрази неблагоприятно върху представянето им в леглото, посочва БТА. Общопрактикуващата лекарка д-р Сара Джарвис обяснява, че пиянските купони могат да предизвикат хормонален дисбаланс. Това на свой ред се отразява зле върху сексуалния живот, тъй като някои от тези хормони контролират ерекцията. \"Няма никакво съмнение, че прекомерното количество алкохол оказва ефект върху представянето на мъжете в леглото. Питиетата може и да свалят задръжки, но освен това понижават чувствителността на нервните окончания и могат да повлияят върху хормоните, отговорни за ерекцията\", казва д-р Джарвис. Ако това не е достатъчно, специалистката напомня, че злоупотребата с алкохол може да доведе до силна жажда, в резултат на която се ограничава притокът на кръв, необходим за \"изправянето\" на мъжкия полов орган. Съветът на лекарката е представителите на силния пол, които се готвят за здрави коледни купони, е да не забравят за потенциалните проблеми с ерекцията.", "date": "2019.12.11", "title": "Коледните партита могат да навредят\nна мъжката полова мощ"}
{"url": "https://www.24chasa.bg/novini/article/7966011", "text": "Четирима души са пострадали при тежката катастрофа на пътя Русе-Бяла, в района преди разклона за село Пиргово. Това съобщи регионалният говорител на МВР в Русе Даниела Малчева. Пострадалите са отведени с коли на Спешна помощ в болницата. Все още няма информация за състоянието им. Както БТА съобщи, сигнал за произшествието е подаден към 12.35 часа. Блъснали са се два микробуса. На мястото веднага са изпратени екипи на полицията, на противопожарната служба и на Спешна помощ. Пътят в участъка е затворен, като леките автомобили се отклоняват през с. Басарбово, а тежкотоварните изчакват в района на Бяла и преди село Иваново. Предстои оглед на мястото на инцидента и изясняване на причините за тежката катастрофа.", "date": "2019.12.11", "title": "Четирима души са пострадали при тежката катастрофа на пътя Русе-Бяла"}
{"url": "https://www.24chasa.bg/novini/article/7966078", "text": "Иран е осуетил голяма кибератака над инфраструктурата си, която е била извършена от чуждестранно правителство, заяви иранският министър на телекомуникациите два месеца след съобщения на кибероперация на САЩ срещу тази страна, предадоха Ройтерс и БТА. През октомври американски официални лица заявиха, че САЩ са нанесли тайно киберудар на Иран след атаките над саудитски петролни обекти от 14 септември, които Вашингтон и Рияд приписаха на Техеран. Иран отрече да е замесен в тези атаки, за които поеха отговорност подкрепяните от него йеменски бунтовници хуси. \"Неотдавна бяхме изправени срещу добре организирано и държавно спонсорирано нападение над инфраструктурата на електронното ни правителство, което беше отблъснато от националната защитна система\", заяви иранският министър на информационните и комуникационните технологии Мохамад Джавад Азари Джахруми, цитиран от агенция Мехр. \"Беше много голяма атака\", добави той. Не е ясно дали министърът е говорел за американската кибератака, която според САЩ е била извършена в края на септември срещу капацитета на Техеран \"да разпространява пропаганда\". На въпрос за съобщението на Ройтерс от октомври за кибератака, Азари Джахруми тогава беше заявил, че \"те това сигурно са го сънували\".", "date": "2019.12.11", "title": "Иран е осуетил голяма кибератака над инфраструктурата си"}
{"url": "https://www.24chasa.bg/novini/article/7966146", "text": "Босненските власти затвориха днес импровизирания лагер за мигранти на границата с Хърватия Вучак, като прехвърлиха стотици мигранти в Сараево, предаде АФП, като се позовава на полицейски източник. Агенцията припомня, че международната общност осъди ужасните условия за живот в този лагер. Лагерът, открит през юни близо до Бихач в Северозападна Босна на мястото на бивше сметище и близо до терени, минирани по време на войната през 90-те години, бе наричан \"джунглата\", тъй като бе лишен от най-елементарните инфраструктури. Мигрантите живееха в палатки, без вода и електричество, посочва БТА. Общо 770 души бяха прехвърлени към Сараево с петнайсет автобуса, заяви за АФП Али Силдедич, говорител на полицията в кантона Бихач. Общинските власти и Червеният кръст ще демонтират палатките през деня, е посочил източникът. Лагерът бе критикуван специално от Брюксел, който финансира функционирането на няколко центъра за мигранти, управлявани в Босна от Международната организация по миграцията. Комисарят по правата на човека на Съвета на Европа Дуня Миятович заяви, че този лагер е срам за Босна и че това е най-лошият лагер за мигранти в Европа. Тя посочи това при посещение на място миналата седмица. Подложени на международен натиск, босненските власти решиха да открият нов лагер в бивша казарма близо до Сараево, но далеч от границата с Хърватия, която е член на ЕС. Оборудването на този лагер не е приключило, но половината от мигрантите от Бихач са били отведени там през нощта, според източник от Международната организация по миграцията. Когато работата бъде приключена след две седмици, казармата ще може да приеме още стотици мигранти. Другата половина от мигрантите от лагера край Бихач са били транспортирани до приемния център Хаджичи, близо до Сараево.", "date": "2019.12.11", "title": "800 мигранти бяха прехвърлени от лагера Вучак  в Сараево"}
{"url": "https://www.24chasa.bg/novini/article/7966183", "text": "Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление, съобщиха от пресцентъра на ведомството. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване. . Тогава навигационната система на самолета отказа. Това бе пореден инцидент с правителствения самолет за последните години.", "date": "2019.12.11", "title": "Купуваме нов правителствен самолет"}
{"url": "https://www.24chasa.bg/novini/article/7966472", "text": "ПЛАСТХИМ - Т АД организира информационно събитие във връзка с успешното изпълнение на проект за безвъзмездна финансова помощ. Компанията приключи дейностите по договор BG16RFOP002-3.002-0111-C01 „Повишаване на енергийната ефективност и разширяване на производствения капацитет на ПЛАСТХИМ-Т АД, гр. Аксаково“ по процедура BG16RFOP002-3.002 „Повишаване на енергийната ефективност в големи предприятия“. Проектът насърчи ПЛАСТХИМ-Т АД, голямо предприятие, развиващо дейността си в сектор, характеризиращ се с висока енергийна интензивност -С22 \"Производство на изделия от каучук и пластмаса\", да пристъпи към инвестиции, насочени към подобряване на енергийната ефективност на крайното му потребление, а от там и към постигане на устойчива конкурентоспособност и растеж. Проектът се изпълни с финансовата подкрепа на Оперативна програма „Иновации и конкурентоспособност“ 2014-2020, съфинансирана от Европейския съюз чрез Европейския фонд за регионално развитие. Общата му стойност бе 3 793 350.76 лв., от които 1 612 174.07 лв. европейско и 284 501.31 лв. национално съфинансиране. Пресконференцията ще се проведе на 12.12.2019г. от 11:00 часа на адрес: гр.Аксаково, ул. Добруджа 21, сградта на Пластхим-Т АД.", "date": "2019.12.11", "title": "ПЛАСТХИМ - Т АД организира информационно събитие"}
{"url": "https://www.24chasa.bg/novini/article/7966653", "text": "Министър-председателят Бойко Борисов ще се срещне с генералния секретар на НАТО Йенс Столтенберг на 12 декември в Главната квартира на Северноатлантическия алианс в Брюксел. Укрепването на общото сътрудничество в сферата на сигурността и отбраната ще бъде сред основните теми на срещата. Във фокуса на разговора ще е и напредъкът по изпълнението на общите задачи в контекста на съвременните световни предизвикателства, както и съвместните военни учения в рамките на НАТО. Йенс Столтенберг беше на посещение у нас през март тази година по покана на българския министър-председател. Преди по-малко от месец Борисов и Столтенберг проведоха телефонен разговор, който още веднъж затвърди доброто партньорство в сферата на засилването на трансатлантическата връзка и опазването на световния мир и сигурност.", "date": "2019.12.11", "title": "Борисов ще се срещне с Йенс Столтенберг в Брюксел"}
{"url": "https://www.24chasa.bg/novini/article/7966614", "text": "Няма тежки пътнотранспортни произшествия със загинали студенти или участници в студентския празник по време на акцията, чийто акцент бяха именно младите хора. Това бе съобщено на брифинг от гл. инспектор Димитър Мичев и инспектор Мария Ботева от отдел „Пътна полиция“, ГДНП. Тя се проведе в дните от 6 до 9 декември. В рамките на акцията са реализирани общо 222 специализирани полицейски операции, от които 188 са били за осигуряване на безопасността на движението по пътищата. В дните на операцията са регистрирани 8 пътнотранспортни произшествия с участници в студентските празненства, при които е имало 6 ранени. В резултат на действията на екипите на Пътна и Териториална полиция са установени 40 водачи, участници в празненствата, управляващи моторни превозни средства след употреба на алкохол и 12, след употреба на наркотични вещества и/или техни аналози. По време на операцията са констатирани и редица нарушения на скоростните режими. Един от фрапиращите случаи са на засечена превишена скорост в населено място от 151 км/ч при ограничение 50 км/ч и на водач, който е засечен на автомагистрала да се движи със 194 км/ч. Общо 654 специализирани полицейски операции са провели служителите на областните дирекции на МВР и СДВР в рамките на акция „Зима” през тази година в сравнение с 639, колкото са били през миналата година. Общият брой на проверените пътни превозни средства е 69 366 при 53 659 за периода на акцията през 2018 г., допълниха гл. инспектор Димитър Мичев и инспектор Мария Ботева. По отношение на наказателната дейност са наложени общо 21 466 мерки (15 079 за 2018 г.). Общият брой на констатираните неизправности на ППС е 4533 (3747 за 2018 г.). Най-много са били случаите на неизправности по осветителните системи – общо 1718 при 1538 за 2018 г., а констатираните случаи на разкъсани или износени гуми е бил 371 при 388 за 2018 г. Констатирани са били и 181 случая на неизправни велосипеди, като през миналата година техният брой е бил 92. Спрямо велосипедисти са взети 236 мерки (156 за 2018 г.), от които 72 АУАН (51 – 2018 г.), 162 глоби с фиш (105 – 2018 г.), а към водачи на ППС с животинска тяга са приложени 401 мерки (393 за 2018 г.), от които 135 АУАН (174 – 2018 г.) и 265 глоби с фиш (211 – 2018 г.). Спрямо пешеходци мерките са 1285 (за 2018 г. – 667). Акция „Зима“ започна на 1 ноември и приключи на 30 ноември. Тя бе разделена на три етапа, като всеки един от тях обхвана по една десетдневка и бе насочен към различните участници в движението по пътищата – водачи на моторни превозни средства, велосипедисти, пешеходци и водачи на пътни превозни средства, задвижвани от животинска тяга.", "date": "2019.12.11", "title": "Пътна полиция: Няма тежки катастрофи със студенти около 8 декември"}
{"url": "https://www.24chasa.bg/novini/article/7966699", "text": "Карабинерите от Милано спряха незаконен товар от 815 тона боклуци за България, съобщи в.”Кориере дела сера”. Става въпрос за 582 бали отпадъци, натоварени в 17 вагона. Търговската им стойност на пазара била за 130 000 евро. Влаковият конвой бил засечен на гарата на Леко, до Милано, където потеглял за България. Във вагоните били натъпкани преди всичко отпадъци от вече третирани пластмасови изделия. На практика ставало въпрос за крайните продукти от дейността по третирането на пластмасата, а не, както било посочено в документите, за пластмасови отпадъци, които тепърва трябва да бъдат обработени. Отпадъците трябвало да стигнат до България през Словения и Хърватия с уговорката че са материали, които трябва да бъдат подложени на третиране. Според карабинерите от екологичното звено под ръководството на подполковник Масимилиано Корсано всичко това било с цел да се заобиколят нормите и да се претопят нелегално отпадъци в България. Сред балите на практика вече нямало нищо за третиране. Разследването стартирало след сигнал от Митническата агенция на Леко. Така започнала проверката на вагоните, готови за отпътуване, след което била издадена заповед за запор от магистрат от Милано. Разследването трябва да установи кой е организирал изпращането на пратката, за кого е била предназначена и най-вече произходът на пластмасовите отпадъци. По първи предположения става въпрос за отпадъци от фирми от Централна и Северна Италия. Анализира се и документацията. Сред балите били открити материали от пластмаса, гума, тъкани, тетрапак, смесени боклуци и др. Според следователите и тук, както и в други случаи, става въпрос най-вероятно за изпращане в чужбина от страна на нелегални организации на пратки за незаконно третиране.Подозренията са, че веднъж, щом пристигнат в България, отпадъците по всяка вероятност е трябвало да бъдат изоставени или погребани в депа, без да се спазват екологичните норми.", "date": "2019.12.11", "title": "До Милано спряха 815 тона пластмасови боклуци за България"}
{"url": "https://www.24chasa.bg/novini/article/7966688", "text": "Депутати се сбиха днес в турския парламент по време на дискусии за бюджета, съобщи в. \"Хюриет дейли нюз\". Депутати от управляващата Партия на справедливостта и развитието (ПСР) и народни представители от опозиционната Народнорепубликанска партия (НРП) са спорили във връзка с приватизацията на завод на производство на танкове, предава БТА. До сбиването се е стигнало, докато заместник-председателят на парламентарната група на ПСР е отговарял на въпроси на депутати от НРП във връзка с приватизацията. Турското правителство е издало указ за предоставяне на турско-катарско предприятие на правото да управлява фабриката за производство на танкове. Заводът е разположен в северозападния турски окръг Сакария. НРП се противопоставя на приватизацията на завода.", "date": "2019.12.11", "title": "Бой в турския парламент заради бюджета"}
{"url": "https://www.24chasa.bg/novini/article/7966629", "text": "Днес, 11 декември, започна изграждането на хипермаркет за дома и градината „Практикер“ в Пазарджик. Той ще предложи на жителите на града и околността богат асортимент от над 50 хил. артикула за създаването и подобряването на дома и градината. На достъпни цени потребителите ще могат да закупят продукти на водещи световни и български производители за строителството, обзавеждането и ремонта. Първа копка направиха секретарят на община Пазарджик г-н Румен Кожухаров, управителят на фирмата изпълнител „Микс – Констръкшън“ ООД г-н Стамен Иванов и председателят на съвета на директорите на „Видеолукс холдинг” г-н Тодор Белчев, след като бе отслужен тържествен водосвет. „Практикер” - Пазарджик ще бъде разположен на бул. „Стефан Стамболов” № 13, в съседство до хипермаркет „Технополис”. Така клиентите ще могат на едно място да намерят всичко, от което се нуждаят, за да направят дома си по-красив, комфортен и уютен. Новият хипермаркет ще даде възможност на потребителите лесно да разгледат и открият това, което им е необходимо, за да сътворят или обновят своите мечтани дом и градина. Стремежът на компанията е те да пазаруват в приветлива обстановка и да получават професионална консултация. Сградата на „Практикер” – Пазарджик ще заема площ от близо 8400 кв. м. Търговската зала ще се простира на повече от 5500 кв. м, а за улеснение на посетителите ще бъде изграден безплатен паркинг със 123 паркоместа, свързан с паркинга на „Технополис”. Главен изпълнител на проекта е фирма „Микс – Констръкшън“ ООД. Очаква се новият хипермаркет да посрещне първите си клиенти през пролетта на следващата година.", "date": "2019.12.11", "title": "„Практикер” започва изграждането на хипермаркет в Пазарджик"}
{"url": "https://www.24chasa.bg/novini/article/7966759", "text": "Сър Греъм Уотсън, член на ЕП (1994-2014) и президент на партия АЛДЕ (2011-2015), ще представи в петък своята книга \"Изграждане на либерална Европа: проектът АЛДЕ\". Събитието ще се проведе на 13.12.2019 г. в Дома на Европа (ул. \"Г. С. Раковски\" 124) от 11:00 часа. Книгата на сър Греъм Уотсън представя неговата гледна точка за това, кои са основните постижения на ниво Европейски съюз, като същевременно представя емоциите и събитията от този период, както и основните участници в тях. \"Изграждане на либерална Европа: проектът АЛДЕ\" е колкото негов личен мемоар, толкова и принос към академичните изследвания. Тя проследява и развитието на либералното движение в рамките на Европейския парламент. Модератор на събитието в петък ще бъде българският евродепутат и вицепрезидент на АЛДЕ Илхан Кючюк. Част от неговата програма са също така Мустафа Карадайъ, председател на ДПС, Н.В. Цар Симеон II, министър-председател на Република България (2001-2005), Даниел Кадик, изпълнителен директор на Европейския либерален форум, Каталин Чех, член на ЕП и зам.-председател на групата \"Обнови Европа\", Даниел Берг, вицепрезидент на партия АЛДЕ, Раду Михаил, сенатор в румънския парламент, Петя Дюлгерова от Фондация за свободата \"Фридрих Науман\", Адриан Лазара Васкес от испанската партия Ciudadanos и Антоанета Асенова, член на бюрото на Европейската либерална младеж (LYMEC).", "date": "2019.12.11", "title": "Сър Греъм Уотсън представя своя книга в Дома на Европа в петък"}
{"url": "https://www.24chasa.bg/novini/article/7966760", "text": "Пожар избухна в завод за рециклиране на индустриални отпадъци близо до Барселона, съобщиха местните власти, цитирани от Франс прес. Няма информация за пострадали. Пожарът бушува в индустриална зона в Монторнес дел Валес на около 15 км североизточно от Барселона. Пожарникарите заявиха в Туитър, че са изпратили 28 екипа на място, предава БТА. Службата за извънредни ситуации съобщи, че е установила обезопасителен кордон около засегнатата зона и призова местните жители да стоят по домовете си. Около обяд тази препоръка беше ограничена до децата, хората от третата възраст и страдащите от дихателни заболявания. Местните власти на съседния град Монтмело увериха, че няма опасност от химическо отравяне за жителите.", "date": "2019.12.11", "title": "Пламна завод до Барселона, съветват хората да стоят по домовете си"}
{"url": "https://www.24chasa.bg/novini/article/7966749", "text": "Турция може да използва военна сила, за да спре всякакви проучвателни сондажи за газ във водите край Кипър, които смята за свои, предупреди турският външен министър Мевлют Чавушоглу, цитиран от Асошиейтед прес. Чавушоглу заяви за проправителствения телевизионен канал А Хабер, че Турция \"има право да предотврати\" всяко неразрешено сондиране във водите, които спадат към континенталния й шелф. Запитан да уточни дали Турция би използвала военни средства, за да спре подобни сондажи, Чавушоглу отговори: \"Разбира се\". Част от зоната, за която Турция претендира, включва води, в които Кипър има изключителни икономически права и където компании като френската Тотал и италианската Ени са получили лицензи от островната държава да извършват съвместно сондажи, съобщава БТА. Турция твърди, че претенциите й към голям участък от Средиземно море са подкрепени от споразумение, което е подписала с признатото от ООН правителство на Либия, което делимитира морските граници на двете страни. Гърция, Египет и Кипър, които се намират географски между двете страни, критикуваха споразумението, като заявиха, че то противоречи на международното право, а Гърция изгони либийския посланик миналата седмица заради това. Кипър заяви, че ще заведе дело в Международния съд в Хага срещу нарушенията на суверенните му права от страна на Турция. През юли Турция изпрати сондажни кораби, ескортирани от военни фрегати, за да проведат сондажи в кипърската икономическа зона, включително район, в който консорциумът Ени-Тотал има права за сондиране.", "date": "2019.12.11", "title": "Турция: Може да използваме военна сила, за да спрем сондажите край Кипър"}
{"url": "https://www.24chasa.bg/novini/article/7966868", "text": "Носителят на тазгодишната Нобелова награда за литература, австрийският писател Петер Хандке бе обявен за персона нон грата в босненския кантон Сараево, предадохаТанюг и БТА. Решението бе прието на днешното заседание на парламента на кантона по инициатива на Партията на демократичното действие на Бакир Изетбегович. Парламентът прие и декларация, осъждаща удостояването на Хандке с Нобелова награда заради \"отричането на геноцида в Сребреница\", където по време на войната в Босна босненските сръбски сили избиха около 8000 мюсюлмански мъже и момчета. В декларацията се посочва още, че по време на войната в Босна Хандке публично е защитавал в свои изказвания \"великосръбския режим начело с военнопрестъпника Слободан Милошевич\". Хандке бе критикуван заради изявленията си, че Сърбия е била жертва на войните в бивша Югославия, отричането на геноцида в Сребреница и близките връзки със Слободан Милошевич.", "date": "2019.12.11", "title": "Нобелистът Петер Хандке бе обявен за персона нон грата в Сараево"}
{"url": "https://www.24chasa.bg/novini/article/7966862", "text": "Прекратяват се три концесионни договора за добив на подземни богатства, съобщи правителствената пресслужба след днешното заседание на Министерския съвет. Концесионният договор за добив на строителни материали - андезитобазалти, от находище „Бозалъка“ ще бъде прекратен едностранно от държавата поради неизпълнение на основни договорни задължения от страна на концесионера. Концесионерът на находището - хасковското дружество „Финтекс“ ООД, не е превел необходимите концесионни плащания, не е предоставил банкова гаранция, обезпечаваща изпълнението на паричните задължения и задълженията, свързани с опазване на околната среда. Не са представени и годишни работни проекти, както и отчети за добитите количества строителни материали. Находище „Бозалъка“ се намира на територията на община Момчилград, област Кърджали. През май 2008 г. за него е сключен концесионен договор с 25-годишен срок с „Финтекс“ ООД. Концесионният договор за добив на неметални полезни изкопаеми - флуоритова суровина, от находище „Лукина падина“ ще бъде прекратен по взаимно съгласие на страните, след като правителството одобри искането на концесионера. Находище „Лукина падина“ се намира на територията на община Чипровци, област Монтана. През юли 2005 г. за него е сключен концесионен договор с „Н и Н Трейдинг“ ООД, гр. Карара, Италия. С допълнително споразумение от февруари 2011 г. правата и задълженията по концесията са прехвърлени изцяло на „България флуорит“ ЕООД, гр. София. В искането си за прекратяване на договора концесионерът посочва, че не извършва производствена дейност от 28 януари 2016 г. Също по взаимно съгласие и като се одобрява искането на концесионера ще бъде прекратен концесионният договор за добив на строителни материали - пясъци и чакъли, от находище „Картал тепе“. Находището се намира на територията на община Лесичово, област Пазарджик. Концесионният договор за него е сключен през септември 2003 г. с пазарджишкото дружество „Врис“ ЕООД. В искането си за прекратяване на договора дружеството посочва, че не осъществява добивна дейност от находището поради липса на технологична възможност за изземване на подземното богатство. „Родопи Еко Проджектс“ ЕООД, Златоград, е новият концесионер на участък „Мързян-север“ на находище „Мързян“, съобщиха още от правителствения пресцентър. Дружеството е също така новият концесионер на находище „Шумачевски дол-Андроу“, както и на участък „Южна Петровица“ на находище „Гюдюрска“. И в трите находища се добиват оловно-цинкови руди. Участък „Мързян-север“ на находище „Мързян“, както и находището „Шумачевски дол-Андроу“, се намират на територията на община Златоград, област Смолян. Концесиите за тях са предоставени през 2004 г. за срок от по 35 години на „Горубсо-Златоград“ АД. Участък „Южна Петровица“ на находище „Гюдюрска“ също е разположено на територията на община Златоград. Концесията за него е предоставена през 2004 година за 12 години на „Горубсо-Златоград“ АД, а през 2014 г. срокът на предоставената концесия е продължен с още 15 години. С днешните решения на МС правата и задълженията по трите концесии се прехвърлят изцяло на „Родопи Еко Проджектс” ЕООД. Условията по концесионните договори остават без промяна. С по 15 години се удължават концесионните договори за находищата „Долни Дъбник“ и „Горни Дъбник“, реши още кабинетът на днешното си заседание. Така бе прие исканата промяна от концесионера - „Проучване и добив на нефт и газ“ АД. От дружеството мотивират искането си с наличието на оставащи запаси в находищата, които биха останали неиззети. Концесионните договори за двете находища са сключени през 2003 г. за срок от по 17 години.", "date": "2019.12.11", "title": "Прекратиха 3 концесии за добив на подземни богатства"}
{"url": "https://www.24chasa.bg/novini/article/7966891", "text": "През 2019 г. ОП \"Околна среда\" е обявила 18 процедури за 611 млн. лева. Сключени са 52 договора за 654 млн.лв., съобщи министърът на околната среда и водите Нено Димов пред участниците във форум на Националното сдружение на общините в Република България. В сферата на водите са сключени общо 39 договора на стойност над 1,8 млрд.лв., в сферата на отпадъците 38 договора за 516,5 млн.лв. лв., а за рекултивация на депа - 120 млн.лв., които ще стигнат за рекултивацията на всички над 110 депа, които са в наказателна процедура, информира министър Димов.  Той каза, че този програмен период беше насочил няколко групи средства към решаването на проблеми с наказателните процедури, не само с рекултивацията на депа, но и в сферата на опазването на чистотата на атмосферния въздух. Министър Димов припомни, че през 2018 г. министерството е сключило договор със седем общини за чистотата на атмосферния въздух, за което е използват целия възможен финансов ресурс.Заделени бяха още средства по оперативната програма за електрификация на градския транспорт с десет общини за половин милиард лева, припомни Димов. За следващия програмен период МОСВ си поставя за цел да няма разделение на общините в наказателна и извъннаказателна процедура. Всяка община, която има добър проект, трябва да може да кандидатства и не трябва да има пречка, обвързана с някакъв вид процедура, обясни Димов. По думите му няколко са основните посоки, в които през следващия програмен период министерството ще насочи вниманието си. На първо място това е кръговата икономика - изключително важна стъпка в перспектива за развитие на икономиката. Идеята за кръговата икономика е, това което днес е отпадък, утре да бъде суровина. Целите на ЕС за следващите 10-15 години е депонирането на отпадъци да бъде не повече от 10 процента, посочи министърът. Кръговата икономика е най-големият потенциал в следващите десетилетия за развитието на икономиката. Втората тема, която ще бъде фокус през следващия програмен период, е качеството на въздуха - един от най-сложните и скъпи за решаване проблеми. България има съдебни отношения по повод качеството на атмосферния въздух, каза министърът. Ние сме една от 18-те държави, които имат този проблем в ЕС. Той обяви, че се предвижда всички оперативни програми да заделят от порядъка на 25 на средствата си за мерки, свързани с климатичните промени.", "date": "2019.12.11", "title": "През 2019 г. \"Околна среда\" е обявила 18 процедури за 611 млн. лева"}
{"url": "https://www.24chasa.bg/novini/article/7966904", "text": "Британски премиер Борис Джонсън отправи днес последен призив към избирателите да му помогнат \"да завърши Брекзит\", като гласуват за неговата Консервативна партия на предсрочните избори, предаде ДПА. В изказване пред журналисти в склад за мляко в Северна Англия премиерът заяви, че консерваторите се \"борят за всеки глас\", след като голямо социологическо проучване снощи показа, че преднината им пред основната опозиционна Лейбъристка партия намалява. \"Изборът никого не е бил толкова решаващ и толкова оспорван\", каза Джонсън, цитиран от БТА. Социологическата агенция ЮГав посочи, че консерваторите може да спечелят близо 43 процента от гласовете /339 места в 650-местния парламент/, лейбъристите - 34 процента, а анти-Брекзит партията Либерални демократи - 12 процента. Лидерът на лейбъристите Джереми Корбин каза на избирателите, че имат \"ясен избор\" на утрешния вот. \"Това е избор между водено от Борис Джонсън правителство на консерваторите с орязвания (на обществените разходи) през следващите години или реформаторско лейбъристко правителство\", заяви Корбин във видеопослание към избирателите в Шотландия.", "date": "2019.12.11", "title": "Джонсън към избирателите: Борим се за всеки глас"}
{"url": "https://www.24chasa.bg/novini/article/7966908", "text": "Министър-председателят Бойко Борисов ще участва в заседанието на Европейския съвет, което ще се проведе на 12 и 13 декември в Брюксел, съобщиха от правителствена пресслужба. Това ще бъде първата среща на върха на ЕС, ръководена от Шарл Мишел след избирането му за председател на Европейския съвет от лидерите на ЕС на 2 юли 2019 г. В Брюксел държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му. Сред останалите теми, които ще бъдат обсъдени на заседанието на европейските лидери, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. В Брюксел лидерите от ЕС-27 ще направят преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г.", "date": "2019.12.11", "title": "Борисов ще участва в първата среща на върха на ЕС в Брюксел"}
{"url": "https://www.24chasa.bg/novini/article/7966950", "text": "263 велосипедисти са глобени от всички 661 проверени при акция \"Зима\", проведена от 1 до 30 ноември, обявиха в сряда инспекторите от Пътна полиция Димитър Мичев и Мария Ботева. За същия период през 2018 г. санкционираните са били само 156. 72-ма колоездачи са отнесли актове за административни нарушения, 162-ма са глобени с фиш. Миналата година са били съответно 51 и 105. Статистиката показва, че всеки трети колоездач е бил в нарушение. 181 от колелетата са били неизправни, а миналата година са били два пъти по-малко - 92. Глобените каруцари са 401, а през 2018 г. са били 393. Най-голям е ръстът на глобените пешеходци, които са нарушили правилата за движение по пътищата. Сега са 1286, а през ноември 2018 г. са били 667, отчитат от МВР. Акция \"Зима\" е разделена на три етапа от по 10 дни, като във всеки един се правиха специализирани операции към различни участници в движението - шофьори на коли, велосипедисти, пешеходци и каруцари. Общият брой на проверените автомобили тази година е 69 366, а през миналата са били 53 659. Наказани са 21 466 при 15 079 за 2018 г.. 441 коли са спрени от движение заради различни нарушения. Все повече неизправни коли, букове и камиони хващат полицаите при акция \"Зима\". Тази година са 4533, а миналата са били 3747. Най-много са били с неработещи фарове и мигачи - 1718. 371 от проверените и глобени са със скъсани или износени гуми.", "date": "2019.12.11", "title": "Всеки трети колоездач глобен при акция \"Зима\""}
{"url": "https://www.24chasa.bg/novini/article/7966905", "text": "Членовете на парламентарната комисия по сигурност и обществен ред, заедно с вътрешният министър Младен Маринов, директорът на ГД \"Гранична полиция\" Светлан Кичиков и шефа на Агенция \"Митници\" Георги Костов посетиха ГКПП Кулата. Преди това бе проведено изнесено заседание на парламентарната комисия в Петрич. На Кулата всички се запознаха с инфраструктурните проблеми и обсъдиха как да се избегнат опашките на пункта. Основен акцент в заседанието на парламентарната комисия ще бъде състоянието на граничните пунктове с Гърция и Северна Македония, сигурността и охраната на външната граница на ЕС , както и проблемите с транспортния трафик към и от Гърция, който през последните години стана изключително интензивен. Кметът на Петрич Димитър Бръчков представи строителния план на ГКПП Кулата, изработен и приет преди 25 години, който предвижда разширяване на пътното платно преди граничния пункт на българска територия. Към момента на вход и на изход има само по едно пътно платно, което причинява сериозни задръствания и е предпоставка за произшествия . Кметът на Петрич Димитър Бръчков е изпратил писмо до институциите с предложение за втора лента към Гърция , като общата ширина на платното е 10 метра и разширяване на трасето на вход към България на 7 метра, като двете платна бъдат разделени с 80 сантиметрова островна зелена ивица. ", "date": "2019.12.11", "title": "Министър Маринов и депутати обсъдиха как да се улесни преминаването през ГКПП Кулата"}
{"url": "https://www.24chasa.bg/novini/article/7966998", "text": "Страни членки на ЕС, сред които България и Румъния, отхвърлиха набор от правила, определящи кои финансови продукти могат да бъдат определяни като \"зелени\" и \"устойчиви\", съобщи представител на ЕС, цитиран от Ройтерс. Решението отменя споразумение, постигнато миналата седмица между евродепутатите и финландското председателство на ЕС Преговарящите определиха споразумението като забележителен компромис, който може да установи световен стандарт за зелени облигации и други финансови продукти, насочени към инвеститори, имащи отношение към климата, предава БТА. Великобритания, Франция, Чехия, Унгария, Полша, Словакия, Румъния, България и Словения се обявиха против споразумението на срещата на дипломати от страните членки на ЕС в Брюксел, тъй като се опасяват, че правилата за класификация ще попречат да бъдат определяни като зелени инвестиции в ядрени и въглищни проекти.", "date": "2019.12.11", "title": "Страни от ЕС отхвърлиха правила за класифициране на зелените инвестиции"}
{"url": "https://www.24chasa.bg/novini/article/7967017", "text": "Националният съвет за тристранно сътрудничество ще проведе заседание в четвъртък, 12 декември, от 11.00 часа в Гранитна зала на Министерския съвет, съобщиха от прессекретариата на правителството. НСТС ще обсъди Проект на Постановление на Министерския съвет за определяне размер на минималната работна заплата за 2020 г., внесен от министъра на труда и социалната политика.", "date": "2019.12.11", "title": "Тристранката ще заседава на 12 декември"}
{"url": "https://www.24chasa.bg/novini/article/7967344", "text": "Официалният език в Република Северна Македония е писмено-регионална норма на българския език. Това е официалната позиция на Българската академия на науките след проведеното днес събранието на академиците и член-кореспондентите.  Причината е, че на 3 декември събранието на Македонската академия на науките и изкуствата (МАНИ) е приело „Харта за македонския език“. В нея са конструирани исторически и езикови аргументи в защита на официалния книжовен език на Република Северна Македония. Той е определен  като отделен самостоятелен език с континуитет и генеалогия, определян в Скопие като \"македонски\". \"Документът предизвиква много сериозни научни възражения. Затова той беше обсъден в Ръководството на БАН, след което бяха поискани и представени становища от три института на Академията - Института за български език, Кирило-методиевския научен център и Института за исторически изследвания. Постъпилите становища бяха подкрепени и от индивидуални позиции на членове на Събранието на академиците и член-кореспондентите на БАН \", пише в позицията си БАН. Вижте становищата на: Институт за български език: Кирило-методиевски научен център Институт за исторически изследвания академик Иван Радев", "date": "2019.12.11", "title": "БАН: Македонският език е писмено-регионална норма на българския (Обновена)"}
{"url": "https://www.24chasa.bg/novini/article/7967380", "text": "Преди да освободя Цацаров ще изчакам решението на ВСС. Това каза президентът Румен Радев в предаването \"Лице в лице\" по Би Ти Ви във връзка с подадената оставка от избрания за шеф на КПКОНПИ Сотир Цацаров, която прави възможно встъпването на Иван Гешев като главен прокурор по-рано от очакваното. \"Начинът на реализация на идеите на кабинета не съвпадат с моите представи за демократичност на законодателния процес. Идеята за разследване върху главния прокурор е тема от 10 години, а чак в залеза на своето управление премиерът Борисов реши да се занимава по казуса\", сподели държавният глава във връзка с предложението на правителството независим прокурор да наблюдава главния. \"С интерес ще следя дебатите в Народното събрание - трябва да се знае дали този законопроект не противоречи на Конституцията\", каза още той и допълни, че с предложението на кабинета се създава личност, по-силна и от главния прокурор. \"Ако този нов прокурор наруши закона - кой ще го разследва\", попита той. По отношение на изказванията на премиера Борисов, че ако президентът иска промени в Конституцията - би следвало да си направи партия и да ги реализира, Радев отговори, че чл. 154 от Конституцията пише, че президентът има право на инициатива за такива промени. \"Каквото и да стане като продукт от тази инициатива - аз ще я внеса в парламента\", каза Румен Радев. Във връзка с идеята за широк дебат по промени в Конституцията, Радев заяви, че трябва да се преодолее колективната безотговорност и да се обезвреди и неутрализира паралелната власт, която действа зад фасадата на институциите. Радев заяви, че българите ще заживеят достойно, когато възпитат политиците си да живеят само от заплата. \"Има няколко важни инструмента за контрол на политиците - непримиримостта на гражданите, които да изискват институциите да работят в тяхна полза,свободата на медиите - разследващите журналисти, които да разобличават съгрешилите политици, и силен съд и прокуратура и КПКОНПИ. \"Изостаналите сме толкова много от държавите в Източна Европа, с които сме имали равен старт, че трябва да се прави много повече и не трябва да се позоваваме на различни класации - фокусът е тук\", заяви Румен Радев във връзка с данните от кредитните агенции за добрия рейтинг на страната. Държавният глава поясни, че рейтингът не мери посоката и развитието на една икономика. Най-важният рейтинг е благополучието на гражданите, добави той. Радев отново повтори, че не е подписал указа за Гешев първия път поради липсата на състезателна процедура. \"Тази практика не трябва да се пренася в други области\", уточни той. \"Полк. Георги Гешев има дълга кариера в НСО много преди брат му - Иван Гешев, да поеме Специализираната прокуратура - той е прекрасен професионалист и човек, но отдавна не е част от моята пряка охрана\", допълни държавният глава. ", "date": "2019.12.11", "title": "Радев: Преди да освободя Цацаров, ще изчакам заседанието на ВСС"}
{"url": "https://www.24chasa.bg/novini/article/7967385", "text": "Бившият директор на ВиК - Перник Камен Каменов ще бъде прокурист на дружеството, съобщи пресцентърът на областната администрация. Назначаването му се извършва чрез упълномощаване и сключване на договор между дружеството, представлявано от настоящия управител и лицето прокурист. Нотариално заверените документи днес са подадени за вписване в Търговския регистър. Прокуристът ще бъде максимално оправомощен да управлява и представлява дружеството, включително и самостоятелно, уточнява пресцентърът, цитиран от БТА.", "date": "2019.12.11", "title": "Бивш директор на ВиК - Перник става прокурист на дружеството"}
{"url": "https://www.24chasa.bg/novini/article/7967427", "text": "Гаранцията на Харви Уайнстийн беше увеличена от един милион на пет милиона долара заради обвинения, че е нарушил условията, като е правил измами с електронната си гривна, съобщи Асошиейтед прес. Съдия Джеймс Бърк отхвърли искането на прокурора Харви Уайнстийн да влезе в затвора заради това нарушение. Харви Уайнстийн пристигна в съда с проходилка, а адвокатът му обясни, че тази седмица му предстои операция на гръбнака. Съдията обаче предупреди, че ще отмени гаранцията и ще издаде заповед за арест, ако има и други проблеми, предаде БТА. Според прокурора Харви Уайнстийн многократно е оставял у дома устройството, активиращо контролната гривна и така е оставал без наблюдение. Адвокатът му отрече това да е правено умишлено, като каза, че прекъсването по-скоро се е дължало на изтощени батерии. Делото срещу Харви Уайнстийн за изнасилване на две жени започва на 6 януари.", "date": "2019.12.11", "title": "Увеличиха гаранцията на Харви Уайнстийн \nна 5 млн. долара"}
{"url": "https://www.24chasa.bg/novini/article/7967487", "text": "Долната камара на румънския парламент одобри проектозакон за покупка на пет изтребителя Ф-16 в рамките на програма за оборудване на военновъздушните сили с многоцелеви самолети, съобщава в. \"Гъндул\". Изтребителите ще бъдат купени от Португалия, а допълнителният пакет оборудване и услуги по поддръжката - от Съединените щати. Проектът беше одобрен с 256 гласа \"за\", два гласа \"против\" и един въздържал се. Предстои законът да бъде изпратен на президента за обнародване, предава БТА. Министърът на отбраната Николае Чука поиска от премиера Лудовик Орбан на правителствено заседание преди две седмици да бъде включен в дневния ред проектът за покупката на самолети Ф-16 в рамките на програмата за многоцелеви изтребители. Планът за покупката на пет самолета Ф-16 стойност над 100 милиона евро беше одобрен на заседание на Върховния съвет за национална отбрана в края на ноември. През 2013 г. Румъния купи 12 използвани многоцелеви изтребителя Ф-16 от Португалия, като първите самолети пристигнаха в страната през 2016 г. За закупените първоначално изтребители, без пакета от допълнителни услуги и оборудване от правителството на САЩ, Румъния заплати на Португалия около 180 милиона евро.", "date": "2019.12.11", "title": "Румънският парламент одобри покупката на пет\nизтребителя Ф-16"}
{"url": "https://www.24chasa.bg/novini/article/7967515", "text": "Шведската екоактивистка Грета Тунберг, която стана \"Личност на годината\" според американското списание \"Тайм\", заяви пред Асошиейтед прес, че е малко изненадана от това и иска да посвети наградата си на всички млади активисти на движението, настояващо за действия за ограничаване на климатичните промени, съобщава БТА. Тръгвайки си от конференцията за климата в Мадрид, тийнейджърката каза, че сега се прибира у дома, в Швеция, за да си почине по време на празниците. Тя изрази надежда, че посланието на екоактивистите - че правителствата трябва рязко да активизират усилията си за борба с климатичните промени, най-сетне ще достигне до тези, към които е отправено.", "date": "2019.12.11", "title": "\"Личността на годината\" Грета Тунберг: Изненадана съм"}
{"url": "https://www.24chasa.bg/novini/article/7967568", "text": "Алпинизмът, който се практикува от около две века, кандидатства да бъде включен в Списъка на нематериалното културно наследство на ЮНЕСКО, предаде Франс прес, цитирана от БТА. Франция, Италия и Швейцария бяха приветствани от експерти, които са благосклонни към включването му в списъка. Решението може да бъде взето утре в Богота. Дали алпинизмът е млад? Разбира се, древността носи следите от дейността на планински гидове. Флорентинецът Петрарка изкачва връх Ванту към 1350 г., Антоан дьо Вил - връх Егюй през 1492 г., а швейцарският естествоизпитател Геснер - връх Пилатус през 1555 г. Но \"актът за раждане\" сочи 1786 г., когато Жак Балма и Мишел-Габриел Пакар изкачват Монблан, тръгвайки от Шамони. Идеята за включването на алпинизма в списъка възниква през 2008-2009 г. \"Тя е свързана с изкачване на планински върхове с минимална помощ и екипировка, за да се съхрани околната среда\", отбеляза френският планински гид Клод Гардиен.", "date": "2019.12.11", "title": "Алпинизмът иска да влезе в Списъка на културното наследство на ЮНЕСКО"}
{"url": "https://www.24chasa.bg/novini/article/7967633", "text": "Гръцкият премиер Кириакос Мицотакис заяви днес, че хладнокръвното отношение на Атина към нарушенията от страна на Анкара не трябва да се тълкува неправилно от Турция, тъй като Гърция има възможности и желание да защити суверенитета си, предаде ТАСС, цитирана от БТА. Мицотакис говори след среща със сръбския президент Александър Вучич, който е на официално посещение в Гърция. Съгласихме се, че само международното право в крайна сметка гарантира мирното съвместно съществуване на народите, особено в такива региони като Източна Европа, в които има обременено с проблеми историческо минало. Хладнокръвното и стабилно отношение към постоянните нарушения от страна на Турция в Средиземноморието не трябва да се възприемат неправилно, подчерта Мицотакис. По думите му Гърция има възможности и желание да защити националния си суверенитет и права, когато и да се наложи това. Той отбеляза, че цялата международна общност е застанала на страната на Гърция по въпроса за \"недействителния меморандум\" за сътрудничество между Турция и Либия. Не трябва да се забравя, че той бе осъден от ЕС, САЩ, Египет, Израел. Нашата страна има много силни съюзници в целия свят, каза Мицотакис. Той добави, че Гърция няма да спре да подчертава, че е необходимо да се зачита международното право, което условие за добросъседските отношения. И ние винаги подкрепяме искрения диалог, каза премиерът. През ноември турският президент Ердоган и ръководителят на правителството на националното съгласие на Либия Файез ал Сарадж подписаха споразумението за разграничаване на морските пространства и споразумение за сътрудничество в сферата на сигурността.", "date": "2019.12.11", "title": "Мицотакис: Гърция ще защити суверенитета си от нарушения от страна на Турция"}
{"url": "https://www.24chasa.bg/novini/article/7967156", "text": "\"Това събитие е важно за нас. Това е втората ни изложба, в която ви показваме снимки и кадри от клипове, които сме правили за България. Но това е естествено и предвидимо. Вече много хора правят, но преди 4 години ние бяхме първите. Различното в тази изложба е, че картините ще бъдат фон на поезия и проза от нашата литература и от Библията. Днес имаме честта и голямата отговорност да ви представим стихотворения от Иван Вазов, Паисий Хилендарски и др. Знаете ли кое е общото между всички тези българи, които ще чуем тази вечер? Това, че всички те са обичали с цялото си сърце Исус Христос.\" Това каза младият архитект Пламен Мирянов на откриването на изложбата \"Нашият дом е България\", в която представи около 50 свои фотографии и кадри от любимите си места в България. Янко Лозанов изнесе художествен рецитал с любими български творби, а момичетата от Avigeya voices зарадваха публиката със свои музикални изпълнения.  Самият Мирянов изрецитира няколко стихотворения под съпровода на арфа и флейта, като започна с \"Де е България\". Вчерта завърши с молитвата \"Отче наш\", която той каза пред публиката.", "date": "2019.12.11", "title": "Младият архитект Пламен Мирянов вплете Библията, литература и снимки в изложба"}
{"url": "https://www.24chasa.bg/novini/article/7967522", "text": "\"Румен Радев  е опозиционен лидер, който не е казал една дума добра дума за държавата. Злобата му и омразата му до такава степен преливат, че не не е нужно да коментирам опозиционен лидер.\" Това каза премиерът Бойко Борисов пред журналисти на отбелязването на 30 - годишнината от учредяването на СДС. Коментарът му дойде след  интервюто на Румен Радев пред Би Ти ВИ. И той сега си мисли, че аз ще се кандидатирам за президент и го навиват, съзря причината за нападките Борисов. И припомни, че още преди 15-20 г. се е заклел, че този пост не го интересува. \"Една минута гледах тази злоба, която не е присъща на обединител на нацията. С какво предизвикахме тази омраза? За 40 минути не е казал нито една добра дума за държавата. Аз само първата минута гледах и отидох да играя футбол, защото човек, който започва да говори от името на народа - такъв няма... Левски не си го е позволявал. От името на кой? Кой ти даде право?, попита Борисов. Подчерта, че по последните изследвания 50% не харесват Радев. И обясни, че и той не го е харесвал като шеф на ВВС. \"Цял свят ни хвали за F-16, а той продължава да дълбае за Грипен. Аз знам какво го мъчи, но не съм като него\", отказа да назове причината Борисов. Двуличен човек. Един ден хората ще разберат колко двуличен човек са си избрали за президент. Сигурен съм, защото когато тръгна за НАТО ми се обади:”да отида аз?”. Казах му “добре, отиди”, каза Борисов. И попита дали му завижда за срещата му с Тръмп до камината в Белия дом. Всеки демократичен президент е бил там, него да сте го видели? Но го пратих и той да се снима с Тръмп на срещата на НАТО\", каза още Борисов.  Премиерът отговори на повечето нападки и даде пример колко добре се развива сега икономиката. \" 2008 г. беше златният дъжд - светът се къпеше в пари. След това дойде икономическата криза. След това дойде управлението на Орешарски - национална катастрофа. Срив на банки, фалираха банки. Сега изтеглихме държавата на нива, които в златните години е била. Всички казват - повишават се инвестиции, износът в последното тримесечие. Той сега си мисли, че ще се кандидатирам за президент и го навиват. Заклех се преди 15-20 г., че този пост не ме интересува. Каква е тази злоба? Събира инвеститори и вика “колко е готино в България”. Те му се смеят във Фейсбук\", заяви премиерът. Отговори и на критиките на Радев за новата фигура в прокуратурата. \"Тази злоба просто не разбирам защо. Днес Борис Велчев го поканих да говорим за конституцията, да съобразим какво може и не може. И с Филип Димитров като зам.-шеф на Венецианската комисия да го направим така че да се приема от Европа, да се приеме от народа, юридическите среди. Какво лошо сме направили?\", попита още Борисов. Припомни, че се вдига и кредитният рейтинг, оправена е КТБ, платени са руските реактори. \"Недоумявам каква е тази злоба. Бил ми е приятел, командвали сме заедно учения, на една маса сме били заедно. явно властта не  е за всеки! Дворците, палатите, скъпите дрехи, явно променят хората. Не виждам какво лошо съм му направил, той само злоба и омраза показва вместо да работим за държавата\", заключи премиерът. ", "date": "2019.12.11", "title": "Борисов: Радев е двуличен и злобен човек (Обновена)"}
{"url": "https://www.24chasa.bg/novini/article/7967741", "text": "Окръжна и Районна прокуратури-Перник са извършили общонадзорни проверки, за да се установят причините и виновните лица за ситуацията с нарушения воден баланс в язовир \"Студена\" и въведения в тази връзка воден режим за Перник и прилежащите населени места. Това съобщиха от държавното обвинение, цитирани от БТА. По част от материалите е образувана отделна преписка, за да се установи дали виновно длъжностно лице от \"ВиК-Перник\" е проявило безстопанственост, като тук е включено и водоподаването от извор \"Врелото\" към Радомир. Останалите материали ще бъдат изпратени на Специализираната прокуратура-София.", "date": "2019.12.11", "title": "Прокуратурата завърши проверката за водната криза в Перник"}
{"url": "https://www.24chasa.bg/novini/article/7967767", "text": "Американският държавен секретар Майк Помпейо потвърди днес, че президентът на САЩ Доналд Тръмп лично е предупредил руския външен министър Сергей Лавров Москва да не се намесва в американските избори, предаде Франс прес. \"Президентът Тръмп каза ясно на срещата с министър Лавров и останалата част от руската делегация, че лично той и цяла Америка намират намесата в нашите избори за недопустима\", заяви Помпейо на пресконференция във Вашингтон. Сергей Лавров се срещна вчера с американския президент Доналд Тръмп в Овалния кабинет на Белия дом. Руският външен министър отрече Тръмп да е отправял към него подобни предупреждения, съобщава БТА. \"Всъщност не сме говорили за изборите\", каза Лавров пред журналисти след визитата си във Вашингтон. САЩ искат да работят с Русия за прекратяване на конфликта в Либия, каза Помпейо, цитиран от Ройтерс. Помпейо изтъкна, че при срещата си Лавров е напомнил на руския министър за оръжейното ембарго срещу Либия.", "date": "2019.12.11", "title": "Помпейо: Тръмп предупреди Москва да не се намесва в изборите ни"}
{"url": "https://www.24chasa.bg/novini/article/7967786", "text": "Тази година Сърбия е постигнала рекордна печалба от туризъм от 1,4 милиарда евро, отчела е най-голямо нарастване на броя на китайските туристи в Европа и общо нарастване на броя на туристите с 8 процента, пише в. \"Вечерне новости\". Тези данни бяха съобщени от Туристическата организация на Сърбия на церемония по повод четвъртвековния й юбилей. Министърът на туризма Расим Ляич каза на церемонията, че Сърбия е посрещнала двойно повече китайски туристи в сравнение със Словения и повече от Албания, Босна и Херцеговина и Черна гора заедно, цитира думите му БТА. Той посочи още, че Сърбия е започнала да решава въпроса за приватизация на минералните бани в страната. Държавата иска да приложи в цяла Сърбия модела на Върнячка баня, където държавата е инвестирала 175 милиона динара и това е предизвикало лавина от 100 милиона евро инвестиции на частния сектор, каза Ляич. Министърът съобщи и няколко добри новини за 2020 г. като панорамни лифтове в Златибор и Бързече, нов спа център в Палич и площадка за хеликоптери в Копаоник.", "date": "2019.12.11", "title": "Сърбия с с рекордни 1,4 млрд. евро печалба от туризъм"}
{"url": "https://www.24chasa.bg/novini/article/7967908", "text": "Москва е подправяла информацията и данните, които е предоставяла на Световната антидопингова агенция. Това е заключението в доклада на организацията. Разследването на германският журналист Хайо Зепелт, излъчено по германската обществена телевизия АРД през 2014 г., предизвиква първия голям трус в руския спорт, предава . Във филма Зепелт интервюира екс допинг ченгета и атлети от Русия, които разкриват схемата за манипулиране на допинг проби и прикриване на спортисти, използвали забранени стимуланти. „Без разследването на АРД с много впечатляващите свидетелства на двамата руски информатори, нямаше да се случи почти нищо. Нямаше да бъде възможно и всичко, което стана впоследствие - забраната за руските отбори, дисквафиликациите, промените в законите и всички политически дебати на високо ниво между Русия и останалата част на света”, разказа Хайо Зепелт. В доклад от над 60 страници Антидопинговата агенция мотивира решението си да изхвърли Русия от олимпиади и световни първенства за четири години. Основното заключение - фалшифициране на данни и документи от страна на Русия. В доклада е поместена и кореспонденция между руски учени, участвали в манипулирането на допинг проби. „Свободно са обсъждали по какъв начин да получат пари от спортни хора и треньори за манипулацията”, пише в доклада. Един от тези учени разкрива всичко през 2017 г., когато става главен герой във филма на Нетфликс „Икар”. Григорий Родченков, бившият ръководител на руската антидопинг лаборатория, описва в детайли схемата, по която руските спортисти са стимулирани със забранени препарати в продължение на години. Включително и как са подменяни допинг проби по време на Игрите в Сочи. На този етап Русия отхвърля всички обвинения, а Хайо Зепелт не приема обвиненията, че наказанието е политическа атака срещу Кремъл. „Пълни глупости! Няма нищо общо с политически мотиви. Всичко е базирано на факти. На абсолютно неопровержими факти”, заяви Зепелт. Кремъл обяви Зепелт за персона нон грата и му отказа виза за световното по футбол в Русия през 2018-а. Казусът принуди Берлин да реагира по дипломатически път.", "date": "2019.12.11", "title": "Журналистът, разкрил руските допинг злоупотреби: Мотивът ми не е политически"}
{"url": "https://www.24chasa.bg/novini/article/7967816", "text": "Поредно отлагане на системата \"Бонус-малус\" за застраховката \"Гражданска отговорност\". Днес от Комисията за финансов надзор, която е водеща при подготовката на системата, обявиха, че обсъждането ѝ ще продължи и след 1 януари, предава  . Предстои направените вече предложения и коментари да бъдат разгледани от финансовия регулатор, МВР и Министерството на транспорта. От комисията посочват, че крайното решение за \"бонус-малус\" може да бъде взето най-рано през март догодина. Предложеният вариант предвижда застраховката да бъде по-скъпа за недисциплинираните шофьори и по-евтина за водачите без нарушения. Най-голямото поевтиняване може да е до 25%, а най-сериозното оскъпяване - до 4 пъти.  Вчера омбудсманът Диана Ковачева препоръча времето за обсъждане на системата да бъде удължено и посочи няколко недостатъка на проекта.", "date": "2019.12.11", "title": "Отлагат системата \"бонус-малус\" за след 1-ви януари"}
