{"url": "https://www.24chasa.bg/novini/article/7281005", "text": "България и Македония ще договарят нулеви мита за търговията между двете държави. За това се разбраха премиерите Бойко Борисов и Зоран Заев на среща в София в понеделник. Преди да бъдат свалени митата обаче, България трябва да получи съгласие от Европейската комисия. “Сега стокооборотът ни с Македония е 605 млн. евро, защото много от чуждите компании с офиси тук имат интерес да инвестират в Македония”, заяви Борисов. От 608 млн. евро, нужни за изграждане на пътните и жп връзки между България и Македония по коридор №8, с европейски грантове вече са осигурени 128 млн. евро, отчете напредък по инфраструктурата Зоран Заев. За изграждане на коридора се ползва опит на Световната банка, допълни го Борисов. Той напомни, че България бе избрана за логистичен аутсорсинг център на СБ и ще бъдат разкрити 200 работни места. Това за Борисов било шанс и за Западните Балкани. “Колкото и да не им харесва на някои, всички държави в света го отчитат. Никой не вярваше, че може да се тръгне по този път - че само за една година България и Македония ще се разберат, Македония и Гърция също ще се разберат. Някои казваха, че само си приказваме и за коридор № 8, но той се строи и до няколко години ще стане факт”, заяви още Борисов. “Искам отнова да изразя огромна благодарност на българския народ и на премиера Борисов, защото това нямаше да бъде възможно, ако не беше той, с неговата храброст и европейски дух. Благодарение на договора за добросъседство и сътрудничество между България и Македония пък аз имах силата да проведа и разговорите за името на страната ни”, каза Заев. Той отново благодари за подкрепата на България и историческия шанс, който Македония получава да бъде 30-ата страна-членка на НАТО, след като бе сключено Преспанското споразумение за името между Скопие и Атина. Заев добави, че през и отново подчерта ролята на българското председателство на Съвета на ЕС. “Македония чака 27 г. да стане член на НАТО, а от 2005 г. - на ЕС. Днес имаме отворени врати”, добави Заев. “Толкова бързо стана, шеметно, че чак не ми се вярва. Изведнъж с българското председателство всичко стана за 6-7 месеца – дали е случайно? Затова искам да кажа голямо благодаря на ЕК и на европейските лидери. Те не вярваха и ни съветваха да не избираме тази тема. Казваха: “Избери си една лесна тема, за да имаш успешно европредседателство.” А ние не само, че избрахме най-трудната тема, но и председателството ни беше успешно”, каза Борисов. По-рано министрите на културата на двете страни Боил Банов и Асаф Адеми подписаха споразумение в областта на културата до 2021 г. Те положиха венец на паметника на Гоце Делчев в Борисовата градина по повод 147 г. от рождението на революционера.", "date": "2019.02.04", "title": "Нулеви мита между България и Македония договарят Борисов и Заев (Обзор)"}
{"url": "https://www.24chasa.bg/novini/article/7280990", "text": "Учени от Тексаския университет разработиха сензори, базирани на изкуствения интелект, които изпращат SMS с ранно предупреждение, че партньорът е настроен за скандал, пише в \"Дейли експрес\", цитирана от БТА.  Датчиците анализират жизненоважни индикатори, като сърдечен ритъм, потене, промяна в силата на гласа. На двойките, на които ми предстои да попаднат в семеен скандал, им се изпраща предупреждение по смартфона, за да се справят със ситуацията. За да не се стига до дрязги, партньорите трябва да се отдадат на медитация и дихателни упражнения. Хората, които се прибират от работа, могат да получат ранно предупреждение за очакващия ги скандал у дома. Новата технология била изпробвана с 34 двойки, като сензорите могли правилно да разпознаят сигналите за конфликтна ситуация в 79 процента от случаите. При допълнителни тестове точността скочила до 96 на сто.", "date": "2019.02.04", "title": "Изкуствен интелект предупреждава, \nкогато партньорът е настроен за скандал"}
{"url": "https://www.24chasa.bg/novini/article/7281009", "text": " и министрите на културата на двете страни Боил Банов и Асаф Адеми присъстваха на концерт по случай 147-годишнината от рождението на Гоце Делчев, който се проведе в Културно-информационния център на Република Македония в София. Това съобщиха от правителствената информационна служба. В концерта посветен на годишнината от рожденеито на революционера, участваха изпълнителите на Сузане Браунщефер, Гьорги Георгиев - Антика, Десислава Тодорова и Георгиос Филаделфевс.", "date": "2019.02.04", "title": "Борисов и Заев на концерт за 147 години от рождението на Гоце Делчев (Снимки)"}
{"url": "https://www.24chasa.bg/novini/article/7281028", "text": "Европейският съюз няма да преразглежда споразумението за Брекзит, включително оспорваната ирландската предпазна клауза, заяви днес главният преговарящ от името на общността Мишел Барние, цитиран от Ройтерс. След среща с холандския министър-председател Марк Рюте в Хага Барние написа в Туитър:\"Съгласен съм напълно, че споразумението за напускане не може да се предоговаря. Предпазната клауза е само работно решение за справяне с ирландския граничен проблем днес. ЕС е готов да работи по алтернативни решения по време на преходния период\", предава БТА. Северноирландският политик Дейвид Тримбъл, спечелил Нобеловата награда за мир през 1998 г., пък обяви, че планира да заведе дело срещу британското правителство заради ирландския предпазен механизъм в договореното от Тереза Мей споразумение за Брекзит, предаде Ройтерс. Тримбъл и Джон Хюм, бивш лидер на Католическата социалдемократическа и лейбъристка партия, заедно получиха Нобелова награда за мир за ролята си в слагане край на над 30-годишните кръвопролития в британската провинция.", "date": "2019.02.04", "title": "Брюксел: Споразумението за Брекзит не може да бъде предоговаряно"}
{"url": "https://www.24chasa.bg/novini/article/7281045", "text": "Вицепремиерът и министър на външните работи Екатерина Захариева се срещна днес в Брюксел с министъра на външните работи и емигрантите на Хашемитско кралство Йордания. В продължение на разговора си в Аман в средата на декември 2018 г. двамата първи дипломати обсъдиха възможностите за активизиране на двустранните отношения и конкретните стъпки, които могат да бъдат предприети в тази посока. Министрите обмениха мнения и по актуалните развития в региона на Близкия изток. Това съобщиха от Министерството на външните работи. „Кралство Йордания е ключов партньор на България в региона на Близкия изток и Средиземноморието“, заяви министър Захариева. Тя подчерта, че сътрудничеството в противодействието на тероризма между двете държави е отлично и изрази желание съвместната работа между правоохранителните органи да продължи в борбата с транснационалните престъпни групи и трафика на хора. Българската страна вижда добавена стойност в потенциално сътрудничество в редица области, включително в информационните технологии, военната индустрия и туризма. София е готова да бъде домакин на първата сесия на Съвместната комисия за икономическо сътрудничество. Двамата първи дипломати се съгласиха, че българските граждани, които живеят в Йордания, са естествена връзка между двете страни и допринасят за традиционно добрите двустранни отношения.", "date": "2019.02.04", "title": "България засилва сътрудничеството с Йордания в борбата с тероризма и трафика на хора"}
{"url": "https://www.24chasa.bg/novini/article/7278911", "text": "Туристите от Германия избират къде да почиват лете или зиме и съответно плащат поне капаро за ваканцията си около половин година преди самата ваканция. Само ако се е случило нещо необичайно, те резервират и плащат един месец преди самото пътуване, но не по-късно. За разлика от тях британците са много по-спонтанни, особено по-младите – те могат да решат къде да пътуват дори една седмица преди самото пътуване. Това са изводите от доклад на туристическото министерство до парламентарната комисия по икономическа политика във връзка с планираните за 2019 г. дейности по туристическа реклама на страната в чужбина. Докладът обобщава резултатите от специални анкетни проучвания на пазарите, от които идват най-много туристи в България или към които са насочени усилията за привличане на повече гости. Освен че планират доста рано ваканцията си, германците правят пътуването предимно през туристически агенции, като предпочитат да се запишат и платят онлайн. Но ако е въпросът за това колко рано представителите на една нация решават да идат на почивка, това не зависи само от манталитета и навиците на преобладаващата част от населението. Например туристите в България от съседните държави почти винаги но причината за това е, че се намират близо, много често пътуват с личните си коли и могат да си позволят да решават късно. Чуждите туристи от Арабския свят у нас, които са малко на брой засега, също решават пътуването си около 2 седмици предварително. Скандинавците и жителите на страните от Бенелюкс планират тези неща като германците – поне половин година по-рано. Французите го правят около 3 месеца и половина преди ваканцията, същият срок важи и за населението на САЩ (около 87 хил. туристи у нас през 2017 г.). Руснаците, а също китайците и японците, които посещават България, плащат почти винаги в последния момент, въпреки че правят резервациите си месеци по-рано. Причината е, че те и винаги проучват внимателно местата, които ще посетят, например чрез сайтовете на хотелите и на туристическите забележителности. За руснаците, когато избират мястото за ваканцията си, е важно да са сигурни, че в страната, в която отиват, няма икономическа или политическа криза, както и че ще могат да се оправят с езика. За тях, както и за редките все още гости от Далечния изток, Те резервират и плащат почти винаги групови екскурзии и почивки. За руснаците това е манталитет, а за китайците обяснението е, че те рядко разполагат с кредитни карти, валидни за цял свят. Японските туристи у нас са предимно хора от третата възраст, идващи на културен и познавателен туризъм, за които също е по-удобно да пътуват в група. На другия полюс в това отношение са британците. 60% от идващите у нас от Албиона са на възраст между 18 и 45 години. Освен че решават спонтанно, 46% от тях или други социални мрежи. Освен това младите британци масово смятат – над 80% от тях, че пътуванията по света са съществена част от техния живот и че е по-добре да инвестират в преживявания, отколкото във вещи. Доста интересна част от доклада е на кого или на какво вярват различните нации, когато решават къде да отидат на екскурзия, тъй като от това зависи в какви рекламни дейности е най-добре да се инвестира. Все по-засилващото се влияние на интернет и социалните мрежи за сметка на традиционните медии е повсеместно, но все пак различните пазари имат свои специфики. Например германците обичат да правят рационален избор, поради което могат и обичат да се доверяват на различни класации, както и на сайтове, които сравняват оферти. Рекламите, на които обръщат внимание, са почти поравно поделени между преса и онлайн. Британците напротив – само 9% от тях обръщат внимание на стандартната туристическа реклама. Останалите се доверяват на социалните мрежи, на близки и познати, които имат опит от дадена дестинация, или на блогъри. Нацията, която безспорно са руснаците. При избора на място за почивка разказите на близки и познати, които са били вече някъде, идва едва на второ място по убедителност. На трето място се нареждат сайтовете на самите хотели, които руснаците много обичат да разглеждат подробно. Скандинавският пазар има друга особеност – там тъй като хората в тези страни пътуват много с градски транспорт. Особеност на арабските туристи и на тези от САЩ е, че за тях традиционен източник на информация за ваканции са авиокомпаниите, независимо дали чрез печатни брошури или чрез сайтовете си. Точно затова липсата на директна самолетна връзка със САЩ е все още пречка за привличането на повече американски туристи у нас. Особеност на израелския пазар е, че жителите на тази държава се влияят повече от всеки друг от пътеводители и справочници, разбира се, наред с публикации и материали в печатни или онлайн издания. Нашите съседи на Балканите имат друга особеност – за тях е по-убедителен от всякакви реклами или публикации, независимо дали става въпрос за опита на техен близък, или за собствения. Освен това доста балканци за разлика от всички други наши гости от чужбина предпочитат да си правят резервациите директно в хотела, в който смятат да отседнат, и туристическите оператори сякаш не съществуват за тях. Най-разпространените форми на туристически пътувания сред румънците, които са най-значимият туристически пазар за България поне по брой, са уикенд пътуванията.", "date": "2019.02.04", "title": "Чуждият турист у нас - от спонтанния британец до планиращия германец"}
{"url": "https://www.24chasa.bg/novini/article/7281006", "text": "Електронно здравно досие, до което ще имат достъп телковите комисии, здравната каса и Агенцията за хората с увреждания, ще е най-бързата мярка за повече контрол при издаването на инвалидните решения. Информацията в него ще обхваща целия здравен статут на кандидатите за инвалидност. Електронният профил ще заработи още тази седмица в четвъртък, но ще се надгражда с допълнителна информация. Това обяви зам.-министърката на здравеопазването след среща на министър Кирил Ананиев с представители на организации на хора с увреждания, двете организации на майките на деца инвалиди и омбудсманката Мая Манолова. “Така хората с наистина тежки заболявания ще могат да бъдат проследявани не само на ниво ТЕЛК, но още от възникване на заболяването”, обясни Начева. Влязлата в сила преди 6 месеца наредба за медицинската експертиза не е довела до увеличение на жалбите от пациенти или до орязване на телковите решения, показвал анализ на здравното министерство, който Ананиев вчера представи на организациите на хората с увреждания. По-ниските проценти инвалидност в конкретни случаи се дължали на подобряване на състоянието на пациентите, стана ясно от изявлението на Начева. Медицински пропуски от прилагането на новата наредба имало само в началото, но това било, защото някои от телковете не били добре обучени, допълни още тя. “Институцията на омбудсмана е залята от жалби на хора, ощетени от новите правила, на които е даден значително по-нисък процент неработоспособност”, контрира обаче Мая Манолова. Според сдруженията на инвалидите анализът на здравното министерство не отговарял на реалността. Здравното министерство ще даде данните си на организациите, за да направят те собствен анализ. Манолова пък ще предостави на хората на Ананиев жалбите до нея, с които да се запознае министерството. Следващата среща за реформата на телковете ще е на 11 февруари, когато трябва да се обсъдят промени в наредбата за медицинската експертиза. Предложения имало и на срещата вчера. Едно от тях било да се запазят процентите на основните заболявания, каквито са сега, но да се върне възможността за добавяне на проценти от съпътстващите заболявания.", "date": "2019.02.04", "title": "ТЕЛК и касата с общо  досие на инвалидите"}
{"url": "https://www.24chasa.bg/novini/article/7280968", "text": "Огромно увеличение на загиналите при катастрофи - с над 50% през 2018 г., отчита столичната Пътна полиция. За м. г. те са били 51, а през 2017 г. - 33-ма, съобщи инспектор Николай Крушарски от СДВР. Така за пръв път от 2016 г. насам загиналите в София са се увеличили. Тогава цифрата бе 41 при 63 през 2015 г. “След рекордно ниската бройка на загиналите през 2017 г. беше нормално да има увеличение”, коментираха полицаи. Те се заканиха да смъкнат цифрата през 2019 г. с акции. Въпреки увеличилия се брой на загинали тежките катастрофи намаляват - от над 1000 до 798 за 2018 г. Ранените пък са 989. 61 290 души са били заснети да карат с превишена скорост. Издадени са 33 831 акта и 33 507 фиша. 889 души са хванати да карат пияни и са останали без номера на колите.", "date": "2019.02.04", "title": "17 убити повече на пътя в София за година (Видео)"}
{"url": "https://www.24chasa.bg/novini/article/7280978", "text": "България да се въздържи от подкрепа на предложената общоевропейска позиция за Венецуела. Това призова президентът Румен Радев, след като ЕС се провали да излезе с единна препоръка към Каракас. Гражданите на Венецуела да изберат сами кой да ги управлява след провеждането на честни избори с международно наблюдение - такава е позицията на българския държавен глава. 14 страни членки на ЕС излязоха с позиция, в която признават председателя на парламента в Каракас и лидер на опозицията Хуан Гуайдо за временен президент на латиноамериканската страна. На това обаче се противопоставиха Италия, Ирландия и Гърция - страни-членки, в които надделя позицията за ненамеса във вътрешните работи. Междувременно, провокиран от колективното признаване на опозиционния водач, кабинетът на Венецуела обяви, че \"енергично отхвърля\" позицията на държавите от ЕС. \"Критиките ми не са подкрепа за една или друга страна в конфликта. Става дума за върховенството на международното право и за твърдото убеждение, че неговото нарушаване няма как да доведе до позитивни резултати. Ултиматумите винаги прекъсват каналите за комуникация и блокират възможностите за преговори\", уточни Румен Радев защо не заема страната нито на държавния глава Николас Мадуро, нито на Гуайдо. Според българския държавен глава обратната позиция би провокирала вътрешен конфликт, насилие и страдание за народа на Венецуела, дестабилизация и за държавата, и за региона.", "date": "2019.02.04", "title": "Президентът: България да не се намесва във Венецуела"}
{"url": "https://www.24chasa.bg/novini/article/7280976", "text": "Германия ще инвестира общо 110 млн. евро до 2021 г. за подобряване на военни бази в Литва, каза днес германската министърка на отбраната Урсула фон дер Лайен, подчертавайки продължаващия ангажимент на Берлин към отбраната на съюзниците му от НАТО от Балтийския регион, предаде Ройтерс, цитирана от БТА.  Германия оглавява натовски контингент от 1200 войници от 10 държави, изпратен в Литва преди две години, като част от усилията на НАТО да подсили отбраната по източните си граници с Русия след анексията на Крим през 2014 г. \"Искаме да стане ясно, че Литва не е сама и няма да остане сама. Че Литва никога повече няма да трябва да жертва свободата и независимостта си\", каза Фон дер Лайен пред журналисти по време на посещение при германски войници. \"Ще останем тук с Бундесвера, докато сме необходими и докато ситуацията със сигурността го изисква\", каза министърката. Фон дер Лайен каза, че разполагането на германски войски е подпомогнало съвместните учения и е подобрило способностите за разполагане на мисии при необходимост. Германия ще инвестира 50 млн. евро още тази година в казарми в Литва, използвани съвместно от сили на НАТО, и в други обекти. Общо разходите до 2021 г. ще възлязат на 110 млн., допълни министърката. Приветствайки думите й, литовският министър на отбраната Раймундас Кароблис каза : \"За първи път чухме толкова ясно и на толкова високо политическо ниво, че Германия е тук за дълго, докато ситуацията със сигурността не се промени\". Литва, която е бивша съветска република, се присъедини през 2004 г. към НАТО заедно с другите две балтийски републики Латвия и Естония и с редица други бивши комунистически страни. Трите балтийски страни бяха анексирани от Съветския съюз през 1940 г. и си върнаха независимостта едва след падането на комунизма. Анексията на Крим от Русия и подкрепата й за проруските сепаратисти в Източна Украйна породиха безпокойството на трите страни.", "date": "2019.02.04", "title": "Германия обещава да запази войските си в Литва и да инвестира в казарми"}
{"url": "https://www.24chasa.bg/novini/article/7280984", "text": "Броят на загиналите след скъсване на стена на хвостохранилище в Брумадиньо, Югоизточна Бразилия, нарасна от 121 на 134. В неизвестност остават близо 200 души, предаде Франс прес, като се позова на властите. На 11-ия ден от издирването пожарникарите в щата Минас Жераис уточниха, че 199 души все още се смятат за изчезнали и че от 134 открити тела са идентифицирани 120. Издирвателните работи бяха прекъснати за няколко часа вчера и днес заради лошото време, но днес по обяд хеликоптери отново започнаха да обследват района от въздуха, предаде БТА.  Говорител на пожарникарите призна пред журналисти, че е възможно някои тела изобщо да не бъдат намерени след разигралата се на 25 януари трагедия. Той обаче каза, че ако трябва, колегите му ще останат на мястото още четири, пет или шест месеца. Миннодобивна компания \"Вале\" - собственик на хвостохранилището - съобщи, че от съображения за сигурност смята да престане да използва 10 подобни съоръжения, посочва ТАСС. По предварителни данни големият брой жертви се обяснява с това, че при скъсването на стената не са се задействали сирените за тревога. Миналата седмица главният изпълнителен директор на \"Вале\" Фабио Шварцман каза, че потоците течна кална маса са рукнали с такава скорост, че за минути са извадили тези устройства от строя.", "date": "2019.02.04", "title": "134 са загиналите след скъсването на стена на хвостохранилище в Бразилия"}
{"url": "https://www.24chasa.bg/novini/article/7280905", "text": "Ватикана и най-големият в света ислямски университет \"Ал Азхар\" се споразумяха днес да активизират съвместните си усилия в борбата с идеологията на екстремизма. Документът бе подписан в Абу Даби от папа Франциск и великия имам на египетския университет с джамия \"Ал Азхар\" шейх Ахмед ат Тайеб, предаде ТАСС, като се позова на тв канал \"Ал Арабия\". Двете страни са подписали и споразумение за насърчаване на религиозната търпимост. Церемонията се е състояла преди началото на международна междурелигиозна среща в Мемориала на шейх Зайед бин Султан ал Нахаян, основателя на Обединените арабски емирства, предаде БТА.  Папа Франциск пристигна вчера в ОАЕ на тридневно посещение, което е първата визита на Римски папа на Арабския полуостров, където е възникнал ислямът. Утре папата ще отслужи литургия на стадиона в Абу Даби, предаде ТАСС. Ахмед ат Тайеб произнесе днес реч, в която призова мюсюлманите в Близкия изток \"да прегръщат\" християнските общности в своите страни, допълниха Ройтерс и АП. \"Продължавайте да прегръщате своите братя християни навсякъде, защото те са партньори на нашия народ\", каза той в присъствието на папата. После се обърна задочно и към християните с думите: \"Вие сте част от този народ. Вие сте граждани, вие не сте малцинство. Вие сте граждани с пълни права и отговорности\". Шейхът призова мюсюлманите на Запад да се интегрират в държавите, които са ги приели, и да спазват местните закони. Той каза, че всички религии осъждат тероризма във всичките му форми и че актовете на тероризъм се извършват от престъпници, а не от вярващи в Бога хора. Ахмед ат Тайеб отбеляза, че след атентатите в САЩ през 2001 г. медиите са придали на исляма облика на \"кръвожадна\" религия и че мюсюлманите са платили висока цена заради действията на неколцина.", "date": "2019.02.04", "title": "Ватикана и водещият ислямски университет \n\"Ал Азхар\" ще се борят срещу идеологията на екстремизма"}
{"url": "https://www.24chasa.bg/novini/article/7280928", "text": "Повече от 730 000 рохинги избягаха преди 18 месеца от Мианма, където основна религия е будизмът, от страх от етническо прочистване. Сега те живеят в лагери в съседен Бангладеш.  Говорител на Агенцията на ООН за бежанците каза, че Анджелина Джоли ще посещава лагерите три дена като специален пратеник на организацията, за да \"прецени\" нуждите на рохингите и предизвикателствата пред Бангладеш като приела ги страна.  Анджелина Джоли ще се срещне с министър-председателя шейх Хасина Вазед, който спечели общественото одобрение, като се ангажира да не репатрира рохинги против волята им, както и с министъра на външните работи Абул Хасан Махмуд Али.  Това е първото посещение на Анджелина Джоли в Бангладеш, но тя се е срещала с рохинги в Мианма през 2015 г. и в Индия през 2006 г.  ", "date": "2019.02.04", "title": "Анджелина Джоли посещава лагери на рохингите в Бангладеш (Видео)"}
{"url": "https://www.24chasa.bg/novini/article/7280908", "text": "Камило Дзуколи, висш рицар на Суверенния Малтийски орден и негов посланик в България, почина ненадейно този уикенд в Рим. Само няколко дена по-рано във видимо добро разположение на духа и тялото той бе на приема в “Бояна”, организиран от президента Румен Радев за чуждестранния дипломатически корпус. 61-годишният Дзуколи, който дейно участваше в организацията по предстоящото посещение на папа Франциск в България, бе един от най-видните доброжелатели на страната ни и отколешен неин застъпник по всички явни и конфиденциални канали, които владее най-старият рицарски орден в света. Камило Дзуколи обичаше да разказва с голямо задоволство за едно епично предколедно заседание на италианския парламент, свързано с България. “Беше 22 декември 2005 г. Всички депутати вече бяха стегнали куфарите за коледната ваканция. И в последния момент ние ги изненадахме, като внесохме предложението за ратификация на договора за присъединяване на България към ЕС. Имаше недоволни реплики да го оставим за следващата година, но ние казахме: Не, сега трябва да се подпише! Никаква ваканция, докато не приемем влизането на България в ЕС! И така всички гласуваха. Всъщност трябва да благодарим и на тогавашния председател на италианския парламент Пиер Фердинандо Казини, защото така Италия стана първата страна от шестте основателки през 1957 г., която ратифицира вашето присъединяване”, разказваше посланик Дзуколи. като секретар на Густаво Селва, който оглавява комисията по външна политика. Преди това Дзуколи работи като шеф на кабинета на Емилио Коломбо - два пъти външен министър, премиер на Италия и шеф на Европейския парламент (1977-1979). През 1986 г. Камило Дзуколи е избран за зам.генерален секретар на Европейската народна партия (ЕНП), по времето на генералния секретар Жак Сантер. През 1979 г. той е сред основателите на италианския комитет за избирането на Роналд Рейгън за президент на САЩ. Камило Дзуколи се превръща и в основната движеща сила на всички активни връзки между Италия и Тайван след смъртта на генералисимус Чан Кайши. От 1979 г. почти всяка година пътува до Тайпе и в наши дни често обичаше да демонстрира, че знае имената на всички външни министри и премиери на Тайван - нещо, което предизвикваше дива възхита у официални тайвански представители.  Към България посланик Дзуколи хранеше много специални чувства от близо половин век. Тези симпатии, които с годините се бяха превърнали в искрена обич, са свързани с познанството му с царица Йоанна. Макар и младеж, но убеден монархист, през 1972 г. той започва по време на ваканцията си да помага в секретариата на последния италиански крал Умберто II, който живее в изгнание в Кашкайш, Португалия. Работата му за канцеларията на краля продължава цели 10 години, почти до смъртта на Умберто. През цялото това време Камило Дзуколи има чести поводи да се среща с царица Йоанна, която е сестра на последния италиански крал и също живее в Португалия. Младият италианец не пропуска всяка година на 28 ноември да е в Монпелие, Франция, където в присъствието на Йоанна се служи панихида за майка - последната италианска кралица Елена Савойска. При всеки удобен повод, докато служеше като посланик в България, Дзуколи не пропускаше да сподели очарованието си от царица Йоанна. Наричаше я прекрасна, изключителна жена. Още като влезеш в нейната къща в Португалия, и веднага ти прави впечатление как всичко вътре не просто напомня, а направо говори за България. Тя истински обичаше тази своя втора родина, от която бе насилствено отдалечена”, разказваше Дзуколи. Той придружава царицата майка през 1993 г., когато тя за първи път се завръща в България след падането на комунистическия режим. Разказваше как след една литургия Йоанна седнала да пие чай с монахините и разговаряла с тях на изключително добре запазен, чист и звучен български език. Преди тази визита Дзуколи вече е бил в България за две седмици през 1992 г. и оттогава са първите му впечатления и спомени. През 1996 г. той е на летище София в екзалтирано очакване на завръщането на Симеон в България след половинвековно изгнание. По-късно царят включва към мемоарната си книга и някои фотоси, правени от Дзуколи по време на това паметно пътуване. Двамата се познават още от 70-те покрай работата на Камило Дзуколи в секретариата на Умберто II. Преди да почине на 26 февруари 2000 г., Йоанна пожелава да бъде погребана в гробището към църквата “Свети Франциск” в Асизи, където през 1930 г. е била венчавката с цар Борис III. Но тъй като това е папска базилика, трябва специално разрешение от Светия престол във Ватикана. Камило Дзуколи се заема веднага с организацията на погребението, както и със задачата да измоли разрешение от папата тленните останки на царица Йоанна да бъдат положени в Асизи. Година по-късно Дзуколи отново е в града на св. Франциск за панихида от кончината на Йоанна. След ритуала предлага на Симеон да отидат до Бергамо, където живее монсеньор Лорис Коповила - дългогодишният личен секретар на папа Йоан XXIII, който преди да седне на Светия престол, служи в България под светското име Анджело Ронкали. Всичко свързано с България караше рицаря на Малтийския орден да говори с уважение, което на моменти звучеше като истинска преданост. Дзуколи е в България и в деня, когато Симеон Сакскобургготски печели парламентарните избори. След това продължава да идва у нас почти всеки месец. Той беше убеден, че Симеон е допринесъл за имиджа на България в Европа, защото симпатиите към него сред европейския елит били огромни и те се пренесли естествено и към страната. това не е имала Дори покрай вас се облажиха и румънците, които спечелиха заради отношението към вашата страна”, твърдеше съвсем искрено посланик Дзуколи. Той казваше още, че царят бил наясно, че влизането в политиката ще му струва скъпо, но историята си знаела работата и със сигурност щяла да подреди правдиво пъзела на случилото се, макар и след години.  Когато приключва работата си в италианския парламент, Камило Дзуколи получава предложение да бъде изпратен като посланик на Суверенния Малтийски орден в Ню Йорк. Той обаче избира да дойде в България. Така през 2007 г. става вторият посланик на ордена в София. Освен деликатните и конфиденциални връзки работата на тази дипломатическа мисия е свързана с огромна хуманитарна дейност. Орденът не разпределя финансови средства, а лекарства, медицинска апаратура, линейки... Помага на болници, домове за сираци, приюти за бедни и възрастни хора. Името на посланик Дзуколи е свързано с общо 460 добротворни мисии, така както повеляват моралът и ценностите, вдъхновили първите рицари на ордена.", "date": "2019.02.04", "title": "Почина Камило Дзуколи, рицарят, предан на България"}
{"url": "https://www.24chasa.bg/novini/article/7280939", "text": "Оправдаването на \"омразата и насилието\" в името на Бога е тежко оскверняване на божието име\", заяви днес папа Франциск в столицата на Обединените арабски емирства, в реч, произнесена на международна междурелигиозна среща, предаде Франс прес, цитирана от БТА.  \"В името на Бога Съзидател несъмнено е осъдителна всяка форма на насилие, защото това е тежко оскверняване на божието име, за да се оправдаят братоубийствената омраза и насилие\", каза светият отец и добави: \"Няма насилие, което да може да бъде оправдано с религия\". Папата отправи призив за \"религиозна свобода\" като подчерта, че тя не се свежда само до \"свобода на вероизповеданието\" и че никоя религиозна практика не може да бъде \"налагана\" на човек. \"Сред свободите бих искал да подчертая свободата на религията. Тя не се ограничава само от свободата на вероизповеданието, а вижда у другия истински брат, син на същата човечност, на която Бог дава свобода и затова нито една човешка институция не може да заставя и налага\", заяви папата пред неколкостотин участници на срещата от различни религии. В изказването си светият отец призова всички държави от Близкия изток \"да предоставят същото право на гражданство\" на хора \"от различни религии\". \"Не само тук, а в целия обичан и невралгичен близкоизточен регион, искам конкретни възможности за срещи: нека да има обществата, в които хората от различни религии имат едно и също право на гражданство\", каза папа Франциск. Светият отец призова също за спиране на войните в Близкия изток, чиито \"негативни последици\" в момента са видими \"в Йемен, в Сирия, в Ирак и Либия\". \"Братството между хората изисква от нас, представители на религиите, задължение да забраним всяка разновидност на одобрение за думата \"война\", подчерта Франциск и припомни, че войната е синоним на \"мизерия\" и \"жестокост\". Папата изтъкна и опасностите на така наречените фалшиви новини, предаде Асошиейтед прес. Той каза, че \"младежите, които често пъти са заобиколени от негативни послания и фалшиви новини, трябва да научат не да се поддават на изкушенията на материализма, ненависта и предубежденията\".", "date": "2019.02.04", "title": "Папа Франциск: Омразата и насилието в името на Бог са тежко поругаване"}
{"url": "https://www.24chasa.bg/novini/article/7280940", "text": "Белгийската полиция разследва  , тъй като вратата на банковия трезор била затворена, но е открит тунел от него до близка сграда, предаде Асошиейтед прес. Опразнени са около 30 сейфа от трезора на банка БНП Париба, предава БТА. Полицията не е изчислила точната стойност на изчезналите вчера скъпоценности, които са съхранявани в сейфовете. Знае се обаче, че крадецът или крадците са проникнали в банката през тунел до подземния трезор. Тунелът започва от мазето на жилищна сграда - на стотина метра през една улица от банката. Сигналът до полицията е подаден от охранителната фирма в неделя в 1.34 ч. следобяд. Пристигналите полицаи установили, че вратата на трезора не е отваряна и помислили, че се касае за фалшив сигнал. Тъй като алармата продължавала да работи, полицаите отворили трезора и открили опразнените сейфове и отвор в пода на подземния трезор. В изследването на тунела са участвали и пожарникари. Прокопаните тунели са два - единият тунел е от мазето на близката сграда до канализацията, а вторият - от канализацията до трезора на банката. Минаването през отходната тръба - с диаметър около метър - е изключително опасно, тъй като всеки момент може да се напълни с вода или с вредни изпарения. Стотици клиенти на БНП Париба се наредиха на опашка пред банката, за да проверят дали са засегнати от кражбата.", "date": "2019.02.04", "title": "Празни сейфове, дупка в пода и тунел са единствените следи от обира в Антверпен"}
{"url": "https://www.24chasa.bg/novini/article/7280803", "text": "Гръцки лекари са предприели действия за прекратяване на гладната стачка на руския гражданин Александър Виник, която той провежда от 26 ноември, тъй като са преценили, че му е необходима спешна медицинска помощ, предаде ТАСС, като се позовава на ръководителя на групата адвокати на Виник Тимофей Мусатов. Днес е 71-ият ден на гладната стачка на Александър. Във връзка с изключителната опасност за живота му лекарите дадоха в петък заключение, че в случай на неоказване на спешна медицинска помощ, Александър ще умре. От вчера фактически са започнали насила да го извеждат /от гладната стачка/, да спасяват живота му. Включват го на системи, опитват се да поддържат живота му, каза Мусатов, цитиран от БТА.  Той отбеляза също, че при Виник е диагностицирано сериозно заболяване, изискващо неотложно лечение. Мусатов каза, че защитата е изпратила искане за освобождаване на Виник от затвора, на което \"няма отговор от страна на гръцкото министерство на правосъдието\". Той посочи, че защитата се е обърнала към съда с искане да разгледа незаконността на задържането на Александър Виник под стража. Александър Виник бе арестуван по искане на САЩ през юли 2017, докато бе на почивка със семейството си в Северна Гърция. Виник е заподозрян в пране на милиарди долари чрез виртуална валута. От ноември 2018 г. Виник провежда гладна стачка в затвора в знак на протест срещу това, което според него представлява \"съдебен произвол\", и настоява гръцките власти да му позволят да се върне в родината си. В края на януари защитата на Виник подаде жалба пред гръцките власти с искане клиентът им да бъде пуснат на свобода, тъй като на 26 януари 2019 г. изтекоха 18-те месеца, в които, съгласно гръцкото законодателство, той можеше да бъде държан под стража без предявяване на обвинения.", "date": "2019.02.04", "title": "Гръцки лекари прекратяват гладната стачка на руския гражданин Александър Виник"}
{"url": "https://www.24chasa.bg/novini/article/7280573", "text": "Днес, в навечерието на Китайската нова година, точно в 20:00 часа започна директното излъчване на Новогодишната програма на Китайската медийна група, предаде Програмата, която продължава 4 часа, включва песни, танци, акробатика, традиционна опера, бойни изкуства и други. С нея зрители от цял свят ще посрещнат новата година по китайския лунен календар. Новогодишната програма може да се похвали с над 30 годишна история. Под надслов „Да вървим смело напред в новата епоха, да празнуваме с радост Новата година\", тази година програмата за първи път се организира от Китайската медийна група. Изпълненията в новогодишната програмата отразяват развитието и промяната на страната през изминалата година, живота на обикновените хора, очакванията и пожеланията на хората за бъдещето. На сцената ѝ ще се качат редица китайски артисти и певци, както от континентален Китай, така и Хонконг, Макао и Тайван. Една от особеностите на тазгодишната програма е използването на високи технологии. За първи път тя ще се предава на живо с 4K резолюция. Тествана ще бъде и 5G мрежата при излъчването ѝ. Чрез различни платформи новогодишната гала на Китайската медийна група достига целия свят.", "date": "2019.02.04", "title": "Зрители от цял свят посрещат Китайската нова година с новогодишната програма на Китайската медийна група"}
{"url": "https://www.24chasa.bg/novini/article/7280810", "text": "Източна Европа (Полша, Словакия, Унгария, Румъния и България), както и Южна Европа (Испания, Португалия, Италия и Гърция), са изложени в по-голяма степен на замърсители на въздуха, включително фини прахови частици и озон. Това се посочва в доклад на Европейската агенция за околна среда, цитиран от БТА. В по-богатите региони, включително големите градове, обикновено се наблюдават по-високи равнища на азотен двуокис, основно заради натовареното пътно движение и многото икономически дейности. В тези региони по-бедните общности обикновено са изложени на по-високи равнища на замърсяване, се допълва в документа. В градовете с по-бедни хора се наблюдават по-високи равнища на шум. Южните и югоизточните райони на Европа са засегнати повече от по-високи температури. За много региони в България, Хърватия, Гърция, Италия, Португалия и Испания също са обичайни по-ниски доходи и образование, по-високи равнища на безработица и по-голям дял на възрастното население. Това може да ограничи способността на отделните хора да избягват топлината и да предпазят здравето си. В някои части на Европа голям брой хора не са в състояние да поддържат домовете си достатъчно топли заради лошото качество на жилищата и цената на енергията. Затова продължават да се наблюдават заболявания и смъртни случаи, свързани с излагане на студ. Необходими са повече действия за защита на най-уязвимите европейци от замърсяването на въздуха, шума и екстремните температури, особено в източните и южните райони на Европа. Здравето на най-уязвимите граждани остава несъразмерно засегнато от тези опасности, въпреки общото подобрение на качеството на околната среда на континента, се посочва в доклада.", "date": "2019.02.04", "title": "Евродоклад: Въздухът в по-бедните държави от ЕС е по-мръсен"}
{"url": "https://www.24chasa.bg/novini/article/7280821", "text": "Аз встъпих в длъжност на 22 януари и на 28 връчих на представителите на БСП мандат за съставяне на правителство. Във всички големи градове имаше масови демонстрации, искрено се страхувах, че сме на ръба на гражданска война. Това си спомни президентът Петър Стоянов в предаването „Лице в лице” по   по повод събитията от 4 февруари 1997 г., довели до връщането на мандата на БСП. „Тогава пред камерите и журналистите казах на социалистите, че искрено се надявам да не изпълнят този мандат”, посочи още Стоянов. „На 4 февруари сутринта представители на БСП пристигнаха с папка с готов състав на правителство, бях смутен от този факт, защото трябваше да внеса папката в парламента, където имаха мнозинство. Втори мандат на БСП означаваше демонстрациите да продължат и имаше опасност от гражданска война. Тогава не взех папката и им казах, че не мога да направя това, бях на ръба на конституционните си права, чудейки се как да постъпя. Свиках КСНС, на съвета всички партии се изказаха против правителство на БСП и тогава социалистите върнаха мандата”, разказа още президентът от от 1997 г. до 2002 г. „Това беше закъснял отказ, но все пак отказ”, посочи президентът Петър Стоянов. По думите му, макар и закъснял, това е жест от страна на БСП, който трябва да се оцени. Според него така се е отворил пътят на България към съставяне на служебен кабинет, нови избори и страната ни е сменила посоката. „Назначих служебния кабинет с цел да влезем в ЕС и НАТО, това не бяха само мои назначения, съгласувах назначенията с Иван Костов, който после стана премиер\", спомни си още Петър Стоянов.", "date": "2019.02.04", "title": "Петър Стоянов за върнатия мандат от БСП през 1997 г.: Закъснял, но все пак отказ"}
{"url": "https://www.24chasa.bg/novini/article/7280835", "text": "Турци, италианци, китайци и българи ще строят най-скъпата жп магистрала Елин Пелин-Костенец, чиято прогнозна стойност беше 1,024 млрд. лв. Това става ясно от класирането на компаниите след като бяха отворени ценовите им оферти, съобщиха от НКЖИ. Участъкът бе разделен на три позиции. Първата е от Елин Пелин до Вакарел, прогнозната и стойност 554,1 млн. лв. Той е с дължина 19,64 км, има 2 тунела, 8 мостове и естакади. На първо място бе класирано сдружението “Джен-Дуй ЖП Елин Пелин”. В него са турските компании “Дженгиз Иншаат Санайи ве Тиджарет Аноним Ширкети” и “Дуйгу Мюхендислик Иншаат Туризм Дъш Тиджарет ве Санайи Лимитед Ширкети”. Първата построи у нас в консорциум с друга турска фирма - “Мапа”, магистрала “Люлин”. То предложи най-ниска цена от 498 800 012 лв. Комплексната му оценка е 89,63. На второ място е консорциумът “ЖП Елин Пелин-Костенец”, с участници “Сан Хосе Конструктора”, Е.П.О.С и ГБС с по-висока цена от 565,385 млн. лв. Комплексната оценка е 88,18. Трети е гръцката фирма “Терна” с цена от 495 млн. лв. и оценка от 87,97. Обединение ЗСТ с участници китайската “Чайна Комюникейшън Кънстракшън Къмпани” и българската “Трейс Груп Холд” е на четвърто място. То е с оферта 589,995 млн. лв. и оценка 77,06. Вторият участък - от Вакарел до Ихтиман, е с прогнозна стойност 116,154 млн. лв. На първо място е класиран консорциум “Салчеф - Гигастрой”, в който са италианските “Салчеф” и \"Салчеф Конструциони Едили е Феровиарие\" и българската “Гигастрой”. Той е предложил цена от 126,395 млн. лв., оценката му е 95,66. На второ място е полската “Тракция ПРКиИ”, която оферира 120,307 млн. лв., но оценката и е 85,03. Третата отсечка е от Ихтиман до Костенец. Прогнозната цена е 354,045 млн. лв. Първи е класиран консорциум \"Булрейл 2018 г.\", който е със значително по-ниска цена от другите кандидати - 283,8 млн. лв. В него са китайската “Чайна Комюникейшън Кънстракшън Къмпани” и  българската “Трейс - София”. Комплексната оценка на офертата е 82,21.  Втори са обединение “Щрабаг Джи Пи Рейл 2017” , с оферта от 394,525 млн. лв. В него са австрийската “Щрабаг” и българската “Джи Пи Груп”. Комплексната им оценка е 80,61. Обединение “Комса-Геострой” са на трета позиция - предлаганата от него цена от 415,671 млн. лв., а оценката е 68,94. В него са испанската Comsa и българската “Геострой”. Цените са без ДДС. Проектът „Модернизация на железопътен участък Елин Пелин – Костенец“ се финансира от ОП „Транспорт и транспортна инфраструктура“ 2014-2020 и е на стойност 1,024 млрд. лева. Общата дължина на трасето е 51 км, разделено в три позиции, а проектната скорост е до 160 км/ч за конвенционални влакове.  В рамките на проекта ще бъдат изградени над 20 км тунели и 23 моста и виадукта, с обща дължина около 3 км. Предвижда се модернизация на 5 жп гари, както и премахване на всички пресичания на едно ниво между жп транспорта, автомобилното движение и пешеходците. Очаква се договорът с избраните изпълнители да бъде сключен до края на месец февруари 2019 г. Преди дни беше подписан договор за изграждане на тягова подстанция Казичене, която също е част от проекта Елин Пелин – Костенец. Изпълнител е обединение “ТПС“ ДЗЗД, което включва „ВДХ“ АД и „Еврометал строй-В“ ООД, а срокът за приключване на дейностите е до 27 месеца.", "date": "2019.02.04", "title": "Класирани: Турци, италианци, китайци и българи ще строят най-скъпата жп магистрала"}
{"url": "https://www.24chasa.bg/novini/article/7280857", "text": "Италия е блокирала днес изработването на единна позиция на ЕС за признаването на Хуан Гуайдо за и.д. президент на Венецуела, предаде Ройтерс, като се позова на дипломатически източници, съобщи БТА. През последните няколко дни страните от съюза обсъждат каква позиция да заемат относно венецуелската криза. Десет държави от ЕС вече признаха опозиционния лидер за законен държавен глава, след като изтече поставения от някои от тях срок на Николас Мадуро да обяви нови свободни и честни избори, отбелязва Ройтерс. Но някои страни членки на ЕС са обезпокоени от създаването на прецедент самообявил се лидер да бъде признат за легитимен. А Италия е блокирала приемането на проект за изявление на ЕС по венецуелската криза, като е заявила ясно, че признаването е в правомощията на националните правителства, посочи Ройтерс. Проектоизявлението е гласяло: \"Отделните страни членки на ЕС ще признаят председателя на Националното събрание Хуан Гуайдо за временноизпълняващ длъжността президент на Венецуела\". В документа се призовава за \"свободни, честни и демократични президентски избори\". Председателят на Европейския парламент Антонио Таяни потвърди пред италианското \"РАИ Радио 1\", че Италия е блокирала приемането на документа за колективно признаване на Гуайдо, допълни ТАСС. Италия не е единствената, която се противопоставя на обща позиция на ЕС по въпроса. Запитан дали Ирландия ще признае Гуайдо за временен президент на Венецуела, ирландският външен министър Саймън Ковини каза пред репортери в Брюксел: \"Не, нашата позиция е ясна. Искаме свободни и честни избори за хората, за да вземат демократично решение във Венецуела\", предаде Ройтерс. АФП допълва, че Гърция също е изразила резерви към приемането на съвместната декларация. Досега подкрепа за Хуан Гуайдо са изразили 14 страни членки на ЕС: Австрия, Великобритания, Дания, Естония, Испания, Латвия, Литва, Люксембург, Португалия, Финландия, Франция, Холандия, Чехия и Швеция, според агенцията. Според ТАСС подкрепа за Николас Мадуро като законен президент на Венецуела са изказали Беларус, Боливия, Иран, Китай, Куба, Никарагуа, Русия, Салвадор и Турция.", "date": "2019.02.04", "title": "Италия блокирала единна позиция на ЕС за признаването на Гуайдо"}
{"url": "https://www.24chasa.bg/novini/article/7280877", "text": "Хирургът д-р Бранимир Мичев е бил задържан днес при проведена специализирана полицейска операция в Разград, ръководена от Окръжната прокуратура, съвместно с Областната дирекция на МВР, съобщи  . При личен обиск в лекаря са открити компрометирани медицински книжа, съобщиха от съдебната институция в лудогорския град. Окръжният прокурор на Разград Тихомир Тодоров уточни, че в д-р Мичев са намерени рецепти за лекарства, които не следва да бъдат издадени на хората, упоменати като адресати. По думите му става въпрос за медикаменти, които са под специален режим - силни болкоуспокояващи. Смятаме, че по този начин медикът ще изземе от аптеката лекарства уж за болните, а ще ги реализира на свободния пазар, каза окръжният прокурор и допълни, че работата по случая продължава.", "date": "2019.02.04", "title": "Задържаха разградски хирург, давал рецепти за силни успокояващи"}
{"url": "https://www.24chasa.bg/novini/article/7280890", "text": "Покачващите се температури ще променят цвета на световния океан и той ще стане още по-син през следващите десетилетия, съобщи Би Би Си, цитирана от БТА. Учени от Масачузетския технологичен институт установиха, че топлината ще се отрази върху комбинацията на фитопланктона в моретата, а той поглъща и отразява светлината. Това ще промени цвета на повече от 50 процента от морската вода до 2100 г. Планктонът, който е в основата на морската хранителна верига, има важна роля за това как виждаме водата. Колкото повече е той в нея, толкова намалява синьото и морето изглежда зеленикаво. Предишни изследвания установиха, че със затоплянето в океаните фитопланктонът ще намалее на много места. Новото изследване моделира въздействието на тези промени върху цвета на океана и планетата ни. \"Цветът ще се промени, вероятно не толкова, че да се вижда с просто око, но сензорите ще го отчетат - каза ръководителят на екипа д-р Стефани Дуткевич. - Това вероятно ще е един от първите сигнали, че сме променили екологията на океана\".", "date": "2019.02.04", "title": "Океаните ще станат още по-сини заради глобалното затопляне"}
{"url": "https://www.24chasa.bg/novini/article/7280888", "text": "Венецуелското правителство заяви днес, че ще преразгледа двустранните си отношения с държавите членки на ЕС, признали опозиционния лидер Хуан Гуайдо за легитимен държавен глава, предаде Ройтерс. Правителството \"отхвърля най-категорично решението на някои европейски правителства, с което те официално се подчиняват на стратегията на правителството на САЩ да свали от власт законното управление на президента Николас Мадуро\", се казва в съобщението на Каракас, предава БТА. Капитанът от военновъздушните сили на Венецуела Карлос Васкес Гонсалес призна лидера на опозицията Хуан Гуайдо за временен президент на страната, съобщи днес вестник \"Насионал\", цитиран от ТАСС. В социалните мрежи беше публикуван също и видеоклип, в който мъж с униформа, представящ се за полковник Хосе Енрике Васкес Алварес заявява, че признава Гуайдо за президент на страната. Лидерът на опозицията бе подкрепен вече като временен президент и от генерала на ВВС на Венецуела Франсиско Естебан Янес Родригес. Заради тази подкрепа във ВВС нарекога генерала \"предател\".  Народът на Венецуела трябва сам да взема решение за своето бъдеще чрез свободни и справедливи избори, заяви днес първият заместник-министър на външните работи на Гърция Йоргос Катрунгалос, предаде ТАСС, като се позовава на пресслужбата на гръцкото външно министрество. Катрунгалос посочи това след края на среща на външните министри на страните от Европейския съюз и Арабската лига в Брюксел. Той каза, че Гърция \"зачита и подкрепя компетенциите на Националното събрание на Венецуела и на неговия председател /Хуан Гуайдо/ за осъществяване на конституционните си пълномощия относно провеждане на избори\". Катрунгалос подчерта, че позицията на Гърция съответства на позицията на Евросъюза. \"Истината е в това, че нашата позиция не само не се разминава с позицията на ЕС, но и ние съвместно формирахме тази позиция именно защото искаме ЕС да бъде глоблен, автономен играч, със собствено присъствие, основано на неговите собствени ценности за демокрация, човешки права и върховенство на зокана\", подчерта гръцкият дипломат. \"В този контекст от самото начало позицията на нашата страна се състоеше в това да се разработи европейска дипломатическа инициатива, в която групата на европейските страни, съвместно с други държави като Мексико, Уругвай, Боливия, ще бъде в ролята на посредник с цел да се създаде необходим политически диалог за намаляване на напрежението и създаване на условия, които ще отведат народа на Венецуела към честни и свободни избори\", изтъкна Катрунгалос. На 23 януари председателят на венецуелския парламент Хуан Гуайдо се обяви за и.д. президент. Преди това Николас Мадуро положи клетва за нов президентски мандат след избори през миналата година, окачествени от международната общност като недемократични, припомня ДПА. Гуайдо бе признат за легитимен държавен глава на Венецуела последователно от САЩ, страните от Групата от Лима /без Мексико/, Организацията на американските държави, а няколко европейски държави - Великобритания, Германия, Испания, Холандия и Франция - дадоха на Мадуро осемдневен срок да обяви нови свободни и честни избори. Този срок изтече и днес тези страни признаха Гуайдо за лидер на Венецуела, последвани от Латвия, Литва, Дания, Австрия и други. Според ТАСС освен Русия подкрепа за Николас Мадуро изразяват Беларус, Боливия, Иран, Китай, Куба, Никарагуа, Салвадор и Турция.", "date": "2019.02.04", "title": "Венецуела ще преразгледа отношенията с правителствата от ЕС, които признават Гуайдо"}
{"url": "https://www.24chasa.bg/novini/article/7280902", "text": "Канадският премиер Джъстин Трюдо съобщи днес, че страната му отпуска 53 милиона канадски долара (35 млн. евро) в помощ на венецуелския народ, предаде Франс прес. Канада увеличава съдействието си и обявява отпускането на 53 милиона долара за посрещане на най-неотложните нужди на венецуелците на място, както и на близо три милиона бежанци, заяви Трюдо при откриване среща в Отава на страните от Групата от Лима. \"Основната част от тези средства ще отидат при доверени партньори и в съседните страни, за да им помогнем до подкрепят Венецуела и венецуелците\", отбеляза премиерът в началото на дебатите, в които участват страните от Групата (13 латиноамерикански държави и Канада), САЩ и Европейският съюз. Днес Групата от Лима отправя послание за категорична подкрепа на венецуелския народ, докато той чертае собственото си бъдеще, каза Трюдо. Чрез видеоконферентна връзка в дебатите ще участват американският държавен секретар Майк Помпейо и заместник- ръководителката на европейската дипломация Хелга Шмид. Мадрид, Лондон, Париж, Берлин и още няколко европейски столици признаха днес опозиционера Хуан Гуайдо за временен президент на Венецуела след отказа на Николас Мадуро да свика президентски избори въпреки европейския ултиматум. Повечето страни от Групата от Лима признаха още миналата седмица Гуайдо. Групата, създадена през 2017 г. за мирно уреждане на кризата във Венецуела, включва Аржентина, Бразилия, Канада, Чили, Колумбия, Коста Рика, Гватемала, Хондурас, Мексико, Панама, Парагвай, Перу, Гвиана и Сейнт Лусия.", "date": "2019.02.04", "title": "Канада отпуска 35 млн. евро в помощ на венецуелския народ (Снимки)"}
{"url": "https://www.24chasa.bg/novini/article/7280889", "text": "Румънският премиер Виорика Дънчила заяви в интервю за изданието \"Политико\", че Европейският съюз прилага двойни стандарти, като критикува Румъния заради корупцията и потушаването на демонстрациите, а същевременно избягва да забелязва корупционните ситуации в някои западни страни, съобщава Медиафакс. \"На Румъния не й се позволява да прави това, което на други страни им се позволява. Видяхме какво се случва с Жълтите жилетки във Франция. Никой не реагира по никакъв начин. Това е двоен стандарт. Не видяхме никой да идва в Европейския парламент и да казва \"искаме резолюция срещу Франция\", заяви Дънчила в интервюто, визирайки масовите протести във френските градове срещу понижаването на жизнения стандарт. Румънският премиер поиска да бъдат избягвани сравненията с Унгария и Полша, които са обект на процедури от страна на ЕС заради предполагаеми нарушения на фундаменталните права. Ги Верхофстат, лидер на политическата група на АЛДЕ в ЕП, предупреди Дънчила през октомври 2018 г. \"да не следва лошите примери\", представлявани от Унгария и Полша. Виорика Дънчила смята, че твърденията на Ги Верхофстат показват, че вече е в настроение за предизборна кампания преди наближаващите европейски избори през пролетта. \"Ако смята, че трябва да води тази кампания срещу Румъния и като обвинява една страна като Румъния, не мисля, че това е конструктивен начин за работа\", посочи Дънчила. Румънският премиер заяви още за \"Политико\", че е несправедливо Румъния и България да са единствените страни, подложени на механизъм за наблюдение на усилията в борбата срещу корупцията (Механизма за сътрудничество и проверка). \"Беше казано, че този механизъм има ролята да помогне на Румъния и България. Говори се за корупция. Видяхме големи корупционни актове и в Холандия, видяхме във Франция, видяхме ги и в Германия. Никой никога не поиска въвеждане на подобен механизъм\", изтъкна Дънчила.", "date": "2019.02.04", "title": "Дънчила обвини ЕС в двойни стандарти в интервю за \"Политико\""}
{"url": "https://www.24chasa.bg/novini/article/7280967", "text": "Осем човека, сред които две деца, са загинали в пожара в стара жилищна сграда в центъра на Москва, съобщиха от московското управление на Следствения комитет на Русия, предаде ТАСС, цитирана от БТА.  Следователи и криминалисти продължават огледа на местопроизшествието, се казва в съобщението. Пожарът в сградата на булевард \"Никитский\", построена през 1914 г., е възникнал през миналата нощ на петия етаж. Впоследствие пламъците са обхванали площ от 1500 кв метра. Пожарът е бил потушен към 5,05 ч. местно време. Следственият комитет е възбудил наказателно дело за причиняване на смърт по непредпазливост.", "date": "2019.02.04", "title": "8 души, включително две деца, загинаха в пожара в стара московска жилищна сграда"}
{"url": "https://www.24chasa.bg/novini/article/7280807", "text": "България и Македония ще работят за нулеви ставки за митническите тарифи, за да може да се стимулира стокооборота между двете държави. Това се договориха премиерът Бойко Борисов и министър-председателят на Македония Зоран Заев.  България сложи на масата темата \"Западни Балкани\" по време на българското председателство на Съвета на ЕС, колкото и да не им се харесва на някои. Всички държави го отчитат. \"Никой не вярваше, че може да се тръгне по този път, че за една година България и Македония ще се разберат и Македония и Гърция ще се разберат\", заяви Борисов. Относно коридор №8 той посочи, че се разчита на експертизата на световната банка и този също ще стане факт до няколко години.  Борисов благодари на Европейската комисия, на Европейския съвет и на европейските лидери за дадената европейска перспектива на страните от Западните Балкани.  \"Никой не вярваше и ни съветваха да не избираме тази тема, за да имаме успешно председателство , но не само че избрахме най-трудната тема, но и председателството ни беше успешно\", подчерта Борисов.  Заев пък обясни, че е имал \"приятелска среща\" с неговия добър приятел - Борисов. \"Още веднъж искам да изразя огромна благодарност на българския народ и на премиера Бойко Борисов, защото това нямаше да бъде възможно без него\", каза Заев и напомни, че от 27 години Македония чака за членство в НАТО.  Той определи българите като истински братя на македонците.  Приятелството между нашите държави никога не е било толкова голямо и съм сигурен, че ще се засилва, каза Заев. Двамата с Борисов отиват на концерт.  Преди изявленията на двамата премиери министрите на културата на България Боил Банов и на Македония - Асав Адени, подписаха споразумение в областта на културата до 2020 г. По-рано двамата поднесоха венец на паметникна на Гоце Делчев в Борисовата градина по случай 147 г. от рождението на революционера. ", "date": "2019.02.04", "title": "Зоран Заев: Имах приятелска среща с Борисов (Видео, снимки)"}
{"url": "https://www.24chasa.bg/novini/article/7280747", "text": "ЕС няма правомощията да признава държави и държавни институции, това е в правомощията на отделните страни от Общността. Това заяви върховният представител на ЕС по външната политика и сигурността Федерика Могерини, попитана дали има обща европейска позиция по самопровъзгласяването на Хуан Гуайдо за временен президент на Венецуела. Има общоевропейска позиция за Венецуела, заявих я от името на всички 28 държави. ЕС и държавите от Общността никога не са признавали законността на последните президентски избори във Венецуела, никой от нас не присъства на клетвата на Николас Мадуро. ЕС въведе санкции за нарушения на човешките права. Това е ясна позиция, допълнена от решението за обособяването на международна контактна група, която ще очертае възможностите за постигането на демократично и мирно решение, уточни Могерини, предава БТА. Тя съобщи, че първото заседание на групата е насрочено за по-късно тази седмица в столицата на Уругвай. Могерини отбеляза, че ще присъства на тази среща. Досега няколко държави от ЕС, както и Европейският парламент, решиха да признаят Гуайдо за временен президент на Венецуела. ЕС призова за произвеждането на нови, прозрачни и честни президентски избори в страната.", "date": "2019.02.04", "title": "Могерини: ЕС няма как да признае Хуан Гуайдо"}
{"url": "https://www.24chasa.bg/novini/article/7280741", "text": "Първо съвместно заседание на фирмите от отбранителната индустрия на България, които членуват в Сдружението на българската отбранителна индустрия, и синдикатите, се проведе днес в Казанлък. \"Форум в този формат е без аналог до момента\", заяви академик Стефан Воденичаров, един от съпредседателите на сдружението. Участниците в разширеното заседание изразиха тревога от отношението на държавата към българския Военно-промишлен комплекс, тъй като виждат, че той не получава поръчки и не е привличан в реализацията на проектите, свързани с модернизацията на Българската армия. Форумът реши да бъде отправено писмо-покана до министрите на отбраната и на икономиката Красимир Каракачанов и Емил Караниколов за съвместна среща с фирмите от ВПК, които членуват в сдружението и ръководителите на синдикатите в тях. Очакванията са по време на този разговор да бъде обсъдено отношението на държавата към българските фирми от отбранителната индустрия и мястото им в модернизацията на Българската армия, както и да бъдат поставени проблеми по обезпечаването на отрасъла с нужните му кадри. Сдружението на фирмите от българската отбранителната индустрия е създадено преди 14 години като законосъобразен форум и единен глас за обмен на идеи между държавните органи и индустрията за решаване на проблеми, свързани с отбранителната индустрия, с отбраната и сигурността на Република България, за постигане на устойчиво развитие на отрасъла. В момента в него членуват 15 фирми, в които работят над 20 хиляди човека.", "date": "2019.02.04", "title": "Фирмите от отбранителната индустрия чакат поръчки от държавата за Българската армия"}
{"url": "https://www.24chasa.bg/novini/article/7280762", "text": "Музей в Женева се оплака, че Фейсбук е забранил използването на снимки на почти гола статуя на Венера и гол коленичил мъж, която е трябвало да бъде публикувана на страницата му в социалната мрежа за предстояща изложба, съобщи Асошиейтед прес, цитирана от БТА.  Служители от Музея по история на изкуството обясниха в Туитър, че са искали да промотират изложбата \"Цезар и Рона\" с две снимки, но Фейсбук ги е спрял \"заради голотата\". Снимките бяха разпространени в Туитър с думата \"цензурирано\", изписана върху интимните части. \"Може би е време Фейсбук да промени политиката си за музеите и културните институции?\", пише към снимките.", "date": "2019.02.04", "title": "Фейсбук забрани снимките на голи статуи от швейцарски музей"}
{"url": "https://www.24chasa.bg/novini/article/7280608", "text": "Грипната епидемия в Добричка област се отменя от 5 февруари, съобщават от Регионалната здравна инспекция /РЗИ/. Заболеваемостта от остри респираторни заболявания в региона е спаднала до 147.77 на 10 000 души при 265.99 на 10 000 души в пика на епидемията. По данни на лечебните заведения е намалял потокът на прегледаните и хоспитализираните пациенти с остри респираторни заболявания, посочват от инспекцията. Болниците в областта ще продължат да предоставят обобщена седмична информация на РЗИ за лекуваните от остри респираторни заболявания, от грип и евентуално настъпилите усложнения. В детските градини и ясли ще продължи всекидневното наблюдение на здравословното състояние на децата, предаде БТА. ", "date": "2019.02.04", "title": "Грипната епидемия в Добричка област е отменена"}
{"url": "https://www.24chasa.bg/novini/article/7280560", "text": "„Ниенхуо\" покупките на китайските потребители, особено вносните храни, се увеличават стабилно с наближаването на Пролетния фестивал, предаде  „Ниенхуо\" се отнася до специалните новогодишни стоки, купувани около празника, не само подаръци, но и необходими за отбелязването на празника продукти като прясна храна, деликатеси, алкохол, дрехи и т.н. Въпреки че предпочитанията към новогодишните стоки през годините се измениха наред с бързото развитие на сектора на търговията на дребно, появата на мобилните интернет технологии задейства търсенето на вносни хранителни стоки. Раци от Аляска, френски омари, аржентинско говеждо, чилийски череши са само част от стоките, които днес са популярен избор за семейните празнични вечери. За да се облагодетелстват от търсенето на подобни продукти, търговци и фирми предлагат специални отстъпки и промоции, за да привлекат клиентите. Хоу Ънлун, президент на търговската верига Suning Co, която предлага онлайн към офлайн услуги, е убеден, че ръстът при търсенето на вносна прясна храна ще бъде един от акцентите за търговците в празничния период.", "date": "2019.02.04", "title": "Вносните стоки в Китай добиват популярност за Годината на прасето"}
{"url": "https://www.24chasa.bg/novini/article/7280588", "text": "Поне една трета от леда в Хималаите и Хиндукуш ще се разтопи този век от повишаването на температурата, което ще разстрои реките, а те са жизненоважни за земеделската реколта от Китай до Индия, предаде Ройтерс. Огромните ледници в хималайския район Хиндукуш, където са и най-високите планински върхове Еверест и К2, го превръщат в \"третия полюс на света\" след Антарктида и Арктика. \"Това ще е нечувана климатична криза,\" каза ръководителят на научния екип Филипъс Уестър от Международния център за интегрирано планинско развитие (МЦИПР). \"Глобалното затопляне е на път да превърне покритите с лед планински върхове на Хиндукуш - верига, простираща се в осем страни, в оголени скалисти чукари за по-малко от столетие,\" каза Уестър. В изготвянето на доклада са участвали 210 автори. Те твърдят, че повече от една трета от леда в района ще се стопи до 2100 г., дори отделните държави да приложат мерките за ограничаване на глобалното затопляне съгласно Парижкото споразумение за климата от 2015 г., предава БТА. Ако правителствата не вземат мерки за ограничаване на парниковите газове, две трети от хималайския лед ще изчезнат през нашия век. \"За мен това е най-обезпокоителното,\" каза Уестър преди представянето на доклада в Катманду. От седемдесетте години на ХХ век ледниците на повечето места в района са изтънели и намалели по площ. Ако целият лед в Хиндукуш се разтопи, нивото на океана ще се повиши с 1,5 м , каза Еклабия Шарма - заместник-директор на МЦИПР. Планинската верига Хиндукуш се простира на 3500 км в Афганистан, Пакистан, Индия, Непал, Китай, Бутан, Мианма и Бангладеш. В доклада се казва, че разтопяването на ледниците в Хиндукуш ще засегне реки като Яндзъ, Меконг, Инд и Ганг, а земеделието по бреговете на тези реки през сухия сезон зависи от топенето на леда. Около 250 милиона души обитават планините от веригата Хиндукуш, а по долините на реките живеят още 1,65 милиарда души. Изменението в дебита на тези реки ще засегне и производството на електроенергия от водните електроцентрали, ще предизвика повече ерозия и свлачища. Често се счита, че глобалното затопляне и покачването на нивото на океана застрашават най-много населението на малките островни държави. \"Не само хората по островите са заплашени,\" каза Дашо Ринзин Дорджи - член на управителния съвет на МЦИПР. Той добави, че населението в планинските райони също е изключително уязвимо като обитаващо \"климатични горещи точки\".", "date": "2019.02.04", "title": "Топенето на Хималаите ще засегне  реките и земеделието в Азия (Обновена)"}
{"url": "https://www.24chasa.bg/novini/article/7280618", "text": "Регионалната здравна инспекция в Шумен отменя грипната епидемия в областта, съобщават от инспекцията на сайта си в интернет. По нейни данни, през последната седмица се наблюдава намаление на броя на регистрираните остри респираторни заболявания и грип, като заболеваемостта е под епидемичните стойности за областта. Във връзка с това директорът на здравната инспекция е издал заповед, с която от 5 февруари се отменя грипната епидемия в областта и произтичащите от това противоепидемични и профилактични мерки, се отбелязва в съобщението.", "date": "2019.02.04", "title": "И в Шумен отменят грипната ваканция"}
{"url": "https://www.24chasa.bg/novini/article/7280621", "text": "Австралийски учени са използвали дронове, за да взимат проби от издишваните от китове водни струи и така да следят здравето им, съобщи Ройтерс, цитирана от БТА. По този начин учени от университета \"Маккуори\" в Сидни са взели слуз от гърбати китове в морето. Методът може да бъде използван за следене на здравословното състояние на китове по целия свят. \"Този подход може в крайна сметка да ни даде възможност да опознаем по-добре моделите и движещите сили на заболяванията сред дивите популации\" - пишат Ванеса Пирота и колегите й в интернет списанието \"Вируси\". Учените са взели проби от струята, която излиза при издишване от дихателната тръба на 19 гърбати кита по време на годишната им миграция на север от Антарктида към Австралия през 2017 г. Течността е събирана в блюда петри, закрепени за тавана на дрон, като капачето се е отваряло, когато той е прелитал над кита. Методът е по-малко инвазивен от приближаването на кораб до животните, за да бъде взета проба с помощта на прът. В издишания от китовете воден стълб има също ДНК, протеини, липиди, бактерии.", "date": "2019.02.04", "title": "Учени следят здравето на китове с дронове"}
{"url": "https://www.24chasa.bg/novini/article/7280620", "text": "Зам.-кметът на София Дончо Барбалов и Петьо Велев, директор „Строителни и инженерни дейности“ на „Софийска вода“ АД представиха временната организация на движение и проекта за изграждане на два отливни канала в зона „Хладилника – Витоша“, район „Лозенец“, съобщиха от пресцентъра на Столична община. От 5 февруари до 22 февруари се въвежда временна организация на движението в рамките на кръстовището бул.„Черни връх“ и ул. „Филип Кутев“. В посока център, в кръстовището, движението е ограничено в една лента. Движението през кръстовище бул. „Черни връх“ - ул. „Филип Кутев“ – ул. „Тодор Каблешков“ ще се извършва както следва: - по бул. „Черни връх“ в посока Център в една пътна лента само направо; - по бул. „Черни връх“ в посока Околовръстен път в три пътни ленти, само направо, само направо или надясно и само надясно; - по ул. „Тодор Каблешков“ в една пътна лента само надясно или наляво. Разрешава се извършването на ляв завой от бул. „Черни връх“ към ул. „Хенрик Ибсен“. След приключване на работите по нейното изграждане ще започнем изграждането на ул.“Филип Кутев“, което е планирано през тази година, каза Дончо Барбалов – зам.-кмет на София, каза зам.-кметът на София Дончо Барбалов. Петьо Велев, директор „Строителни и инженерни дейности“ на „Софийска вода“ АД, съобщи, че в момента „Софийска вода“ изгражда отливни канали по ул.“Филип Кутев“ и по ул.“Хижите“. Двата отливни канала ще облекчат канализационния колектор по бул.“Черни връх“. Предвижда се строителство на отливни канали по ул. „Филип Кутев“ в участъка от бул. „Черно връх“ до ул. „Атанас Дуков“ и по ул. „Хижите“, от ул. „Атанас Дуков“ до Драгалевска река. Новите канали се изграждат от стъклопластови тръби с диаметър 1800 мм и 14 000 мм, като общата им дължина е 517 м. Инвестиционният проект на „Софийска вода“ е на стойност 1 835 000 лева. С реализирането му ще се подобри качеството на канализацията за живеещите в кв. „Кръстова вада – изток“, както и за имотите, прилежащи към бул. „Черни връх“. Осигурява се отвеждането на дъждовните води и по този начин ще бъде предотвратен рискът от наводнения на имоти. Очаква се до средата на март „Софийска вода“ да е изградила канализационния колектор по бул.“Филип Кутев“.", "date": "2019.02.04", "title": "Изграждат два отливни канала в столичния квартал „Хладилника“"}
{"url": "https://www.24chasa.bg/novini/article/7280629", "text": "Общинските съветници на ГЕРБ в Бургас призоваха с декларация ръководството на държавната УМБАЛ да не допуска градът да остане и ден без специализирана кардиологична помощ. Реакцията им бе по повод възникналия проблем около \"Аджибадем Сити Клиник Бургас\", която може да бъде принудена да напусне града заради много висок наем за отдаване на два етажа от стария корпус, които ползваше досега. Договорът й изтича на 1 март и за тях се е явил друг кандидат. Според официалната позиция на УМБАЛ в Бургас трябвало да има кардиоболница, но да бъдела в държавно лечебно заведение, за да не се стигало до ситуации две частни компании да спорят и така да се ощетяват пациентите. \"Не вземаме страна на нито една от болниците, а искаме да защитим максимално интереса на нашите съграждани. В тази връзка за нас е важно да знаем, че независимо от вътрешноведомствените отношения между лечебните заведения няма да бъде допуснат вакуум. А именно за определен период от време Бургас да остане без кардиохирургична спешна помощ. За нас е недопустимо такъв вакуум да съществува дори и един ден, защото ще платим най-високата цена - човешки животи\", се казва в декларация на общинските съветници от ГЕРБ. И припомнят, че преди 10 години бургазлии са били принудени да пътуват с линейки стотици километри в други области при спешни случаи да се лекуват от сърце. \"Вярваме, че УМБАЛ Бургас АД отдава помещенията си по установения ред и спазва законодателството. Много е важно обаче да се отбележи, че тук не става дума за отдаване на търговска площ. В случая залогът е здравето и живота на хората от цялата област, а през летния сезон и на хиляди туристи\", е становището на съветниците. От ГЕРБ настояват ръководството на УМБАЛ-Бургас да намери и обяви скоро публично решение, което да гарантира достъп на неотложна кардиологична помощ на най-високо равнище за бургазлии. Те имаха възможност да се лекуват от добри специалисти, работещи със съвременна техника и няма да се съгласят с компромисен вариант\", категорични са от групата на ГЕРБ в местния парламент. За запазване на кардиоболницата в Бургас се обявиха и много граждани, подкрепа изказа и Черноморската асоциация на жените.", "date": "2019.02.04", "title": "ГЕРБ: Да не допускаме в Бургас ден без кардиологична помощ"}
{"url": "https://www.24chasa.bg/novini/article/7280645", "text": "Опитите за легитимиране на узурпацията на властта във Венецуела, които предприемат някои страни, са намеса във вътрешните работи на тази държава. Това заяви днес говорителят на Кремъл Дмитрий Песков в отговор на въпрос дали Русия би признала опозиционния лидер Хуан Гуайдо за временен президент на Венецуела, предаде ТАСС. \"Всяко решение за вътрешнополитическата криза на Венецуела е възможно само за самите венецуелци\", каза той. По думите му \"натрапването на някакво решение или опити за легитимиране на опита за узурпация на властта\" са, според Кремъл, \"и пряка, и косвена намеса\" във вътрешните работи на Венецуела. Песков отбеляза, че тези опити не спомагат за \"мирното, ефективно и изпълнимо уреждане на кризата\", която венецуелците \"трябва да преживеят самостоятелно\". На 23 януари председателят на венецуелския парламент Хуан Гуайдо се обяви за и.д. президент. Преди това Николас Мадуро положи клетва за нов президентски мандат след избори през миналата година, окачествени от международната общност като недемократични, припомня БТА. Гуайдо бе признат за легитимен държавен глава на Венецуела последователно от САЩ, страните от Групата от Лима (без Мексико), Организацията на американските държави, а няколко европейски държави - Великобритания, Германия, Испания, Холандия и Франция - дадоха на Мадуро срок да обяви нови свободни и честни избори. Този срок изтече и днес тези страни признаха Гуайдо за лидер на Венецуела, последвани от Латвия, Литва, Дания, Австрия и други. Ватикана обяви, че няма да взема страна по венецуелската политическа криза, припомни ДПА. Според ТАСС освен Русия подкрепа за Николас Мадуро изказват Беларус, Боливия, Иран, Китай, Куба, Никарагуа, Салвадор и Турция.", "date": "2019.02.04", "title": "Кремъл критикува опитите за намеса във вътрешните работи на Венецуела"}
{"url": "https://www.24chasa.bg/novini/article/7280628", "text": "Почина най-малката дъщеря на първия канцлер на Западна Германия Конрад Аденауер - Eлизабет (Либет) Верхан. Тя е напуснала този свят след кратко боледуване на 90-годишна възраст в германския град Нойс, Северен Рейн-Вестфалия. Новината е съобщила Корина Франц, директор на Фондацията \"Аденауер-Хаус\", предаде \"Билд\". Тъй като Аденауер е бил вече вдовец по времето, когато е бил федерален канцлер - от 1949 до 1963 г., той често е бил придружаван от дъщеря си по време на официални посещения в Съединените щати. Конрад Аденауер умира през 1967 г. на 91-годишна възраст. Той има 8 деца.", "date": "2019.02.04", "title": "Почина най-малката дъщеря на Конрад Аденауер"}
{"url": "https://www.24chasa.bg/novini/article/7280650", "text": "Един от най-тихите банкови обири в историята беше извършен в Антверпен, съобщи  . Крадците се промъкнали през два тунела в канализицията и задигнали ценности от сейфовете в трезора. Обирът е станал вчера следобед, без нито един клиент или служител на банковия клон да разбере. По данни на белгийската полиция, няколко сейфа са отворени, но още не се знае стойността на откраднатото. Извършителите се издирват.", "date": "2019.02.04", "title": "Крадци обраха банка в Антверпен през тунели в канализацията"}
{"url": "https://www.24chasa.bg/novini/article/7280659", "text": "Полицейски служители, служители в затворите и военни резервисти ще протестират в Букурещ в четвъртък и петък с искания за по-дорби условия на труд, справедливо заплащане на действащия персонал и премахване на дискриминацията по отношение на военните пенсионери, съобщава Аджерпрес. В четвъртък протестът ще започне в 9.00 часа сутринта пред министерството на администрацията и вътрешните работи, а в 12.00 часа ще продължи пред министерството на правосъдието. В петък протестът ще се състои от 8.30 часа сутринта пред сградата на парламента, предава БТА. \"Протестните действия съвпадат с неформалната среща на Съвета по правосъдие и вътрешни работи на ниво министри, а с демонстрациите пред споменатите институции искаме да обърнем внимание на някои проблеми, които засягат правата и интересите на действащия персонал и на резервистите от сектора на отбраната, обществения ред и националната сигурност\", се посочва в съобщение на Синдикалната федерация в Националната администрация на затворите. Според цитирания източник заплатите на персонала от сектора на отбраната, обществения ред и националната сигурност са били замразени с извънредно постановление, което блокира прилагането на закона за заплатите в бюджетния сектор, и което според синдикалистите предизвиква \"дисбаланси\" и \"дискриминация\". Същевременно със законодателна промяна от 2017 г. военните пенсии са намалени с над 30 процента и са орязани редица права, свързани с пенсионирането, посочва синдикалната организация. \"В случай че управляващите не отговорят положително на нашите искания, протестните действия ще продължат безсрочно\", предупреждава Синдикалната федерация в Националната администрация на затворите.", "date": "2019.02.04", "title": "Полицаи, служители в затворите и военни пенсионери ще протестират в Букурещ"}
{"url": "https://www.24chasa.bg/novini/article/7280656", "text": "Подробности за операцията, при която е установена организирана престъпна група за незаконно държане и продажба на огнестрелно оръжие, дадоха директорът на ГДБОП Ивайло Спиридонов, ръководителят на Специализираната прокуратура Димитър Петров и наблюдаващият прокурор Евгения Станкова, съобщава МВР. Седемчленната група е действала на териториите на София, Козлодуй и Враца. Тя е имала ясно изразен организатор и не е действала самостоятелно. В хода на работата е установено, че тяхната основна дейност е била разпространение на оръжие, което е купувано от склад, разкрит в началото на декември. Директорът на Главна дирекция „Борба с организираната престъпност“ поясни, че членовете на групата са били в полезрението на службите от средата на 2017 година, миналата година е образувано досъдебно производство. По думите му групата е била структурирана строго йерархично и всеки участник е имал ясно фиксирани задължения, които били изпълнявани при строга конспиративност. Той уточни, че почти всички са криминално проявени, трима са осъждани за търговия с огнестрелни оръжия, а едно от лицата е с условна присъда. Говорим за твърд криминален контингент, имат почти цялата палитра от тежки престъпления, заяви още главен комисар Спиридонов. В хода на оперативно- следствените действия са претърсени девет адреса, а във всеки един от задържаните е намерено незаконно оръжие, отбеляза наблюдаващият прокурор. Иззети са 5 пушки, карабина, 16 пистолета, около 1 000 пълнителя и боеприпаси. Назначени са експертизи. В дома на един от задържаните е открит струг, на който са се заличавали серийните номера. Групата е изкупувала деактивирани оръжия, възстановявала ги , след което ги е продавала, отбеляза ръководителят на Специализираната прокуратура Димитър Петров. Трима от членовете на групата, сред които и организаторът, са оставени в ареста с постановление на Специализирания съд, един е под „домашен арест“, а на друг е взета мярка „парична гаранция“.", "date": "2019.02.04", "title": "МВР показа оръжията на престъпната група, продавала калашници за 3000 лева (Видео, снимки)"}
{"url": "https://www.24chasa.bg/novini/article/7280566", "text": "Китай отбелязва новата година по лунния календар на 5 февруари. С нарастващото влияние на страната, китайската нова година се е превърнала в един от най-значимите и отбелязвани фестивали по света. Фойерверки, цветни паради, новогодишни концерти и тържества бяха организирани по този повод в различните страни по света, предаде  Така например, хиляди хора във Великобритания ще имат възможността да участват в най-големите тържества за Китайската нова година извън Азия. На 10 февруари в Лондон ще се състои мащабен парад, подготвени са сценични представления, танци на дракона и лъва, местните ще имат възможността да опитат традиционна китайска храна и други мероприятия. Повечето от представленията ще се състоят на площад Трафалгар. Всички мероприятия са безплатни. В навечерието на лунната нова година на 4 февруари, в японската столица Кулата на Токио ще бъде осветена в червено по случай празника. За първи път Кулата ще бъде осветена за Китай, информира генералният консул в китайското посолство в Токио. Освен нея, са предвидени и серия от мероприятия в града, с които ще бъде отбелязан Пролетният празник. Австралийският град Сидни пък може да се похвали с едно от най-големите празненства за Китайската нова година извън Азия. Повече от 1.4 милиона души се очаква да посрещнат Годината на свинята по време на празненствата, които ще продължат от 1 до 10 февруари.", "date": "2019.02.04", "title": "Светът се включва в отбелязването на Китайската нова година"}
{"url": "https://www.24chasa.bg/novini/article/7278987", "text": "Всички асансьори ще трябва да се оборудват с автоматични врати. Срокът все още не е определен, но ще е минимум 5 години. Това изискване ще бъде вписано в обновената наредба за безопасна експлоатация и технически надзор на асансьорите, която трябва да е готова скоро, каза пред “24 часа” председателят на Държавната агенция по метрология и технически надзор (ДАМТН) Петър Горновски. Промените по наредбата са свързани най-вече с появата на нови европейски стандарти за частите на асансьорите и изискванията за регистрацията им. Те не са със задължителен характер, но на консултативен съвет с асоциациите в бранша, вносителите и производителите на асансьори, както и представители на етажната собственост било решено, че нови врати са необходими. “В европейските изисквания има и оценка на риска, на което аз много държа - надзорните фирми да направят такава на всички асансьори и да опишат какво трябва да се направи за всеки един по новите стандарти”, заяви Горновски. Именно след тези оценки ще започне да тече 5-годишният срок за смяната на вратите. Допълнителните врати на кабините се слагат, за да се избягва рискът пътуващите да се допират до подвижни по време на движението части. Горновски настоява на агенцията да се даде правото да глобява собствениците на асансьорите, които не са изпълнили изискванията. В момента тя може единствено да установява нарушения. ДАМТН възнамерява и да се оттегли като пряк надзорник на асансьорите в публичните сгради. Тази идея идва от асоциациите с аргумента, че не би трябвало контролът над съоръженията да бъде различен. Агенцията пък няма достатъчен капацитет - и още 600 надзорни и над 2000 поддържащи фирми, които отговарят за частните съоръжения. С промените целият контрол ще се прехвърли върху частни компании, а агенцията ще контролира единствено тях. Именно заради липсата на специалисти агенцията е отправила предложение към образователното министерство в професионалните гимназии или техникуми В програмата на началните класове било добре да се включат уроци за безопасна работа с подемните устройства, за да не се случват инциденти като този, при който 10-годишно дете загина, притиснато от колелото си в асансьор. Миналата година на малките ученици и в детските градини били раздадени образователни книжки. Ще се изготвят и ръководства за етажните собственици, за да е ясно какви поддръжки трябва да правят и какви договори да сключат. “Един от основните проблеми с асансьорите е нагласата на етажните собствености - знаем, че много трудно се събират средства, а тези съоръжения се нуждаят от поддръжка и обновявания. Ползвателите като че ли смятат, че това е държавна собственост, а тя не е”, смята Горновски. Всеки собственик трябва да има досие, в което са събрани всички документи за първоначалната регистрация на асансьора, с които да се пусне в експлоатация, всички ревизионни актове от проверки, документи за ремонти. Чрез досието трябва да става ясно какви са установените и отстранените технически проблеми. Тази информация трябва да се съдържа и в онлайн регистъра на асансьорите, за който наскоро стана ясно, че Те са две на обща стойност 866 хил. лв. с ДДС. Решението за регистъра е взето още през 2015 г., като той е трябвало да се направи с европейски средства. Регистърът не е само за асансьорите, а за всички съоръжения с повишена опасност - котли, съдове под налягане, кранове, газопреносни съоръжения и т.н. При встъпването си в длъжност като шеф на агенцията през 2017 г. Горновски заварва много проблеми. Първо, договорът е подписан с много малък гаранционен срок - само 3 месеца, и без клауза за поддръжка. Освен това регистърът не е прехвърлен на сървърите на агенцията, а тя дълго време не може да влезе в контакт с разработчиците. В крайна сметка успява, а софтуерът се прехвърля. В началото на 2018 г. агенцията започва да раздава потребителски имена и пароли на надзорните лица, които трябва да вкарат данните за всички съоръжения под техен контрол. През юли миналата година те започват да въвеждат данните, но тогава се оказва, че те не са защитени и надзорните лица могат да виждат информация за съоръженията на конкурентите си. След като и този проблем се изчиства от фирмата разработчик, от декември регистърът отново е отворен, но за вкарване на данни само от инспекторите на агенцията за административните асансьори. Те имат срок до 31 януари - това ще е един своеобразен тестови период, за да се отстранят всички проблеми. От началото на февруари данни са започнали да вкарват и останалите надзорни лица, като им се дава срок два месеца - до април. След това регистърът вече ще заработи, като в публичната му част всеки ползвател ще може да вкара номера на асансьора и да провери типа съоръжение, поддържащата фирма, която отговаря за него, моментното му състояние и предстоящата проверка. от инспекторите на агенцията. Направени са 8182 технически прегледа, 265 внезапни проверки в административни сгради и 315 - в жилищни. От началото на април агенцията по технически надзор вече ще извършва надзор не само на течните, но и на твърдите горива, въглища и брикети за дома. Това е записано в Закона за чистотата на атмосферния въздух, публикуван на 3 януари. Не е ясно обаче как точно агенцията ще успее да се справи с контрола, тъй като за цялата страна са ѝ предоставени едва 17 щатни бройки за инспектори. Тъй като те проверяват по двойки, това прави 8 екипа. Според справка на митниците в България има 600 търговци на въглища и брикети, а те вероятно имат повече от една площадка за продажба. Сегашното предложение в закона е въглищата и брикетите да бъдат пакетирани в чували по 25 кг и да притежават сертификати и декларации за съответствие за пепелно и сярно съдържание. Засега при съмнение тези чували трябва да се карат за проверки в лабораториите в ТЕЦ-овете в Маришкия басейн, в Бобов дол, Перник, където обаче агенцията най-верояно ще трябва да плаща за извършените проби. На инспекторите обаче не се предоставят автомобили, което повдига въпроса как пробите ще стигат до лабораториите. В закона обаче е записано, че до 2020 г. ще се изгради нова модерна лаборатория специално за целта, а средствата за нея ще са от Оперативна програма “Околна среда”. Вече е подготвена наредба и в Закона за туризма, с която на ДАМТН да се даде техническият надзор и на елементите в басейните - като помпи и филтри. Основната отговорност при тях обаче остава на собствениците - те трябва да имат досие на басейните и да извършват две проверки годишно - пролет и есен, а агенцията ще реагира при сигнали и жалби. Очаква се нейната работа да стартира през втората половина на годината, след като се приемат промените в закона. 2721 са язовирите, предадени за поддръжка от 119 общини на новосъздаденото държавно предприятие. Новите критерии за категоризацията на водоемите за големина и степен на опасност също вече са готови. Те са изготвени в края на ноември, но се очаква да се приемат от Министерския съвет. След това областните управители ще разпределят язовирите в областите им. За опасни ще се считат тези, които при климатична аномалия биха създали проблем върху инфраструктурата, жилищни сгради или да застрашат живот. Именно към тях ще се насочат инвестициите и техническите възможности, за да се оправят. Откакто контролът на язовирите премина към държавната агенция преди 3 години, са открити около 2 хил. водоема. Точният им брой в страната е 6819. Сред тях има и други по-малки водни обекти, като след категоризацията някои от тях ще отпаднат от списъка с язовирите. В момента в агенцията се работи върху нов регистър, който ще се попълва от собствениците заедно с данни за всеки един язовир.", "date": "2019.02.04", "title": "Всички асансьори с автоматични врати до 5 години"}
{"url": "https://www.24chasa.bg/novini/article/7280660", "text": "Сръбската премиерка Ана Бърнабич и нейната по-млада партньорка Милица Джурджич ще стават родители, съобщи списание „Глория“.  Джурджич била подложена на изкуствено оплождане. Тя от няколко месеца не се е появявала публично с приятелката си Бърнабич, а от Центъра за радиология и магнитен резонанс, където работи, казват, че си е взела отпуск по бременност. \"Премиерът на Сърбия все още не иска да говори публично за личния си живот. Но  благодари за красивите пожелания ”, заявява анонимен източник от кабинета на премиера пред изданието, от което се обадили, за да поздравят министър-председателя.", "date": "2019.02.04", "title": "Сръбската премиерка Ана Бърнабич и партньорката й Милица очакват дете"}
{"url": "https://www.24chasa.bg/novini/article/7280725", "text": "Бившият кмет на Петрич Вельо Илиев осъди прокуратурата за 40 хил. лв. обезщетение за морални вреди. Илиев бе четири мандата кмет на южния град, до октомври 2015 г. Той бе подсъдим за престъпление по служба, докато бе кмет. Привлечен бе като обвиняем през 2006 г., като производството е продължило 7 г. и 3 месеца. През юни 2011 г. държавното обвинение внесе в съда обвинителен акт, че е превишил властта и правата си и без решение от Общинския съвет е продал общински имот с площ 636 кв. м. на цена от 3800 лева. В резултат на сделката са възникнали вредни последици в размер на 6555 лева, които се явяват разликата между реалната цена на имота - 10 355 лв., и продажната - 3800 лв. Делото срещу Илиев приключи с оправдателна присъда от 2013 г. Заради претърпените неимуществени вреди Илиев заведе иск за 100 хил. лв. срещу прокуратурата. Екскметът твърди, че воденото дело се отразило зле върху психиката му, станал сприхав, затворен, често имал главоболие и пиел болкоуспокоителни, затворил се в себе си, бил постоянно под напрежение, изнервен, загубил хъс за работа. Наказателното производство срещу него протичало при голям обществен интерес, било предмет на ежедневни коментари в администрацията на Общината и послужило на опонентите му за атаки срещу него. Съдът прие, че Илиев е претърпял сериозни вреди и това се отразило на неговия авторитет като дългогодишен кмет на Община Петрич. Магистратите обаче констатираха, че срещу него е имало и други дела. Допуснаха, че състоянието му на стрес е резултат на комбинираното въздействие на всички наказателни производства и заради това уважиха иска му за 40 хил. лв. Решението на окръжния съд подлежи на обжалване пред САС.", "date": "2019.02.04", "title": "Екскметът на Петрич Вельо Илиев осъди прокуратурата за 40 хил. лв."}
{"url": "https://www.24chasa.bg/novini/article/7279793", "text": "Сигнал с всички записи и данни по аферата “Ало, Банов съм” внесе днес депутатът от БСП Елена Йончева до Европейската служба за борба с измамите (ОЛАФ). “Очакваме сериозно разследване от ОЛАФ, както и българската прокуратура. Мисля, че случаят е прекалено ясен, а всички документи, които сме събрали доказват, че това, което е поискал г-н Банов, както от своите администратори, така и от представител на фирмата и от независимия строителен надзор, се е случило. Тоест 33 дни със задна дата са направени така че да оправдаят невзимането на неустойката”, заяви Йончева минути след като предаде сигнала на зам.-шефа на българското представителство на Европейската комисия Христо Христов. “Днес преди обяд сезирахме главния прокурор, респективно специализираната прокуратура и сега предаваме сигнала до ЕК, а той ще бъде адресиран до ОЛАФ. Сигналът съдържа три материала - звуков файл с разговора, с когото всички сте запознати. Вторият е видеоматериал - интервюто на Елена Йончева със защитения свидетел. И третият - пресконференцията, на която бяха изнесени данните. Също така са внесени и договорите за изпълнение, актовете 10, 11 и 16, тези 5 акта, които са правени допълнително, докладът на АДФИ, който констатира тези 5 акта, които са дописвани, както и доклада на Агенцията за обществени поръчки, където пък тези доклади са само два”, обясни колегата ѝ Георги Свиленски, който също бе с нея. И допълни, че както лидера на БСП Корнелия Нинова, така и останалата част от червените са се подписали под сигнала. “Казахме, че Боил Банов трябва да подаде оставка, но не това е важно. С тези записи показахме как функционира държавата. Това е моделът “Борисов” и “Ало, Ваньо”, който след 7 г. се е развил в модела “Ало, Банов съм”. Смяната на един министър с друг няма да доведе до нищо, ако в тази система правото на “Ало,...” е валидна, където на практика то заличава правото в държавата и ни вкарва в една джунгла”, каза още Йончева. Тя допълни, че не се притеснява и от разкритията за Ангел Ангелов - бивш служител на Министерството на културата, за когото се твърди, че е направил записите. Според нея моралните качества на един човек нямали общо с това дали казва истината, защото всяко твърдение се проверявало.", "date": "2019.02.04", "title": "Йончева пусна сигнал до ОЛАФ за “Ало, Банов съм” (Обновена)"}
{"url": "https://www.24chasa.bg/novini/article/7280224", "text": "До 13:45 ч. няма подаден сигнал от Елена Йончева. Това съобщи преди минути шефът на спецпрокуратурата Димитър Петров. Преди дни самата депутатка от левицата обяви, че ще внесе материалите, с които разполага по скандала \"Ало, Банов\" в понеделник. От думите на Петров стана ясно, че тя още не го е сторила. Той обаче не уточни дали прокуратурата разполага със записа или не. До момента са снети обяснения както от министъра на културата Боил Банов, така и от Елена Йончева. Предстои и от други хора. Иззети са 60 класьора с документи от Министерството на културата. Това е във връзка с проверката, която прокуратурата прави. Веднага след избухването на скандала главният прокурор се самосезира и я назначи.", "date": "2019.02.04", "title": "Шефът на спецпрокуратурата: До 13:45 ч. няма подаден сигнал от Елена Йончева"}
{"url": "https://www.24chasa.bg/novini/article/7280272", "text": "Грипната ваканция за учениците от Варна и областта свърши и те се връщат в клас след срочната ваканция - на 6-и февруари. Това реши Комисията за борба с грипа и острите респираторни заболявания в РЗИ. Грипната епидемия, какво и свързаните с нея превантивни мерки, се отменят. От 5-и февруари се възстановяват всички масовите мероприятия, женските и детски консултации, плановите операции и имунизации. Остава в сила само забраната за свижданията в лечебните заведения на територията на Варна и областта до 10 февруари. По данни на РЗИ в морската столица от края наминалата седмица броят на болните във Варна е намялал два пъти. Регистрирани са 422 остри респираторни заболявания срещу 889 случая на ОРЗ от предходната седмица. Най-висока заболяемост от ОРЗ е регистрирана във възрастта 30–64 год. - 169 и 5-14 год. - 75 заболяли. Регистрирани са 44 случая на грип и 118 усложнения от грип и ОРЗ – 67 бронхита и 51 пневмонии.", "date": "2019.02.04", "title": "Край на грипната епидемия във Варна"}
{"url": "https://www.24chasa.bg/novini/article/7280295", "text": "Отменя се грипната епидемия в област Плевен. Това съобщи д-р Валентин Цанков - директор на дирекцията \"Надзор на заразните заболявания\" в Регионалната здравна инспекция /РЗИ/ в Плевен, цитиран от БТА. Той уточни, че със заповед на директора на РЗИ д-р Атанас Гарев поради нормализиране на епидемичната обстановка са отменени противоепидемичните мерки, които бяха предприети по отношение на острите респираторни заболявания /ОРЗ/ и грипа. Учениците ще започнат учебни занятия от 6 февруари /сряда/, уточни д-р Цанков. В област Плевен рязко се е снижила заболеваемостта от ОРЗ и грип - 191.51 на 10 хиляди от населението, докато по време на грипната епидемия миналата седмица този показател е достигнал ниво 305.50 на 10 хиляди. Епидемията е засегнала предимно децата и юношите. Заболеваемостта и при тях вече е спаднала рязко, уточни медикът. Изпратените от Плевен проби за изследване за грип в София през декември са били отрицателни, а от новите - изпратени през януари - от 8 проби, 5 са се оказали грипни. \"Обобщено - обстановката напълно се нормализира. Тази година епидемията бе кратка по продължителност и с ниска интензивност. В болниците леглата са пълни, но вече има в някои общински болници и свободни легла\", коментира д-р Валентин Цанков.", "date": "2019.02.04", "title": "Отменят грипната епидемия в Плевенско"}
{"url": "https://www.24chasa.bg/novini/article/7280306", "text": "Откриха тяло на мъж при останките от разбития самолет, с който Емилиано Сала пътуваше от Нант за Кардиф, съобщи \"Би Би Си\". Не е ясно дали това е тялото на футболиста, или на пилота Дейвид Ибътсън. Вчера бяха засечени остатъци от самолета на дъното на Ламанша. Видеозапис от специална машина, спуснала се на дъното, показва, че в разбития самолет има тяло. Спасителните екипи вече правят планове как да продължи операцията, информира Би Ти Ви. \"За съжаление, във видео от машина, спуснала се на дъното, се вижда тяло на човек между отломките. Отделът за разследвания на въздушните инциденти сега обмисля следващи стъпки, консултирайки се със семействата на пилота и пътника и полицията\", заявиха от отдела, който се занимава с търсенето. Летателният апарат, с който Емилиано Сала пътуваше за новия си клуб \"Кардиф\", изчезна от радарите преди две седмици. Броени дни преди това 28-годишният футболист стана най-скъпият трансфер в историята на тима от Висшата лига.", "date": "2019.02.04", "title": "Откриха тяло в разбития самолет, с който пътуваше Емилиано Сала (Видео)"}
{"url": "https://www.24chasa.bg/novini/article/7280230", "text": "Специализираната прокуратура и ГДБОП са разбили престъпна група за търговия с оръжия, която продавала автомати \"Калашников\" за 3000 лева, пистолети \"Макаров\" - за 1000 лева и патрони по 1,50 лева. По думите на шефа на Специализираната прокуратура Димитър Петров групата е по-долно ниво търговци с незаконно оръжие, които са купували боеприпаси, пушки и пистолети от склад, Тогава те започнали панически да разпродават това, което си набавяли от склада. При претърсванията са намерени 5 броя пушки, 16 пистолета и 1000 патрона и пълнителя. Бандата действала в София, във Враца и в Козлодуй и била строго йерархична. Един бил ръководител, друг се занимавал с набирането на купувачи, трети с намирането на оръжия, четвърти с ремонтите. Групата попаднала в полезрението на ГДБОП в средата на 2017 година, докато антимафиотите работили по бандата, която бе разбита през декември.  До средата на 2018 г. продължило събирането на оперативната информация и тогава случаят бил предаден на специализираната прокуратура. 4-ма от членовете на групата са криминално проявени. 3-ма от тях са осъждани, като включително един, докато е бил в изпитател срок за подобно престъпление. 3-ма от членовете на групата са оставени в ареста в събота от специализирания съд, един е под домашен арест, а другият е освободен с парична гаранция.", "date": "2019.02.04", "title": "Банда за търговия с оръжия продавала калашници за 3000 лева, а пистолети \"Макаров\" - за 1000 лева"}
{"url": "https://www.24chasa.bg/novini/article/7280317", "text": "Мъж на 32 години от южния окръг Телеорман и жена на 41 години от съседния окръг Олт са поредните жертви на грипа в Румъния, съобщи Националният институт за обществено здраве, цитиран от Медиафакс. И двамата са имали и други заболявания и не са били ваксинирани срещу грип, предава БТА. Броят на смъртните случаи в Румъния от началото на грипния сезон достигна 72 души. На 30 януари в страната беше обявена грипна епидемия.", "date": "2019.02.04", "title": "Грипът в Румъния до момента е взел 72 жертви"}
{"url": "https://www.24chasa.bg/novini/article/7280354", "text": "Пожар в центъра на Бургас стресна минувачи и ученици от СОУ \"Св. св. Кирил и Методий\" преди минути. Запалило се е едно от дървените заведения на площада между училището и храм \"Св.св.Кирил и Методий\", които предлагат скара и вино на открито.  Към мястото пътуват две пожарни коли. Засега няма данни за пострадали хора. Току-що от полицията съобщиха, че от пожара са засегнати още няколко дървени постройки.", "date": "2019.02.04", "title": "Пожар в центъра на Бургас, горят дървени заведения до СОУ \"Св. св. Кирил и Методий\" (Снимки)"}
{"url": "https://www.24chasa.bg/novini/article/7280359", "text": "Япония и Германия се договориха за разширяване на двустранните отношения и задълбочаване на сътрудничеството в областта на сигурността, заяви японският премиер Шиндзо Абе след среща в Токио днес с германския канцлер Ангела Меркел, предаде ТАСС, цитирана от БТА.  \"Отговорността за поддържане на международната стабилност, която носят Япония и Германия, стремително се увеличава. Споразумяхме се да издигнем партньорството си на ново равнище и в частност да засилим сътрудничеството си в сферата на сигурността\", отбеляза Абе. Двамата лидери потвърдиха също решимостта си да работят за отказа на Северна Корея от ядрено оръжие и ракети с всякакъв обсег, както и за пълното изпълнение от страна на Пхенян на всички касаещи го резолюции на Съвета за сигурност на ООН. Японският премиер заяви още, че страната му иска стабилно, демократично и бързо уреждане на ситуацията във Венецуела, предаде Ройтерс. Меркел даде да се разбере, че Германия е признала Хуан Гуайдо за временен президент на Венецуела, съобщи ДПА. \"До вчера не беше обявено свикване на президентски избори /във Венецуела/, затова Гуайдо е човекът, от когото очакваме да инициира изборен процес възможно най-бързо, за тази задача той е легитимният временен президент в очите на Германия и на множество наши европейски партньори\", каза Меркел. Според Абе Токио и Берлин са се договорили също да развиват и отношенията си в сферата на икономиката. Японският премиер е изтъкнал необходимостта да се сведат до минимум негативните последици от излизането на Великобритания от Европейския съюз. \"Споразумението /за създаване на зона за свободна търговия между ЕС и Япония/ днес е важен сигнал за мира. Високо го ценим и искаме да го изпълним с живот\", подчерта Меркел. Германският канцлер смята, че все още е възможно ЕС и Великобритания да се разберат за границата между Ирландия и британска Северна Ирландия след Брекзит, но според нея Лондон трябва да излезе с предложение, отбелязва Асошиейтед прес. Меркел е на двудневно посещение в Япония, посветено на създаването на \"алианс от мултилатералисти\" в отговор на подхода \"Америка на първо място\" на американския президент Доналд Тръмп към търговията и на преследването от Китай на строго националните му интереси.", "date": "2019.02.04", "title": "Япония и Германия ще работят за отказа на Северна Корея от ядрено оръжие"}
{"url": "https://www.24chasa.bg/novini/article/7280360", "text": "Държавният глава упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с 26 критерии при обработването на лични данни за журналистически цели и за целите на академичното, художественото или литературното изразяване, съобщиха от прессекретариата на държавния глава. Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи. Пълен текст на Мотивите за налагане на вето върху разпоредба от Закона за изменение и допълнение на Закона за защита на личните данни: Споделям основната цел на промените, направени със Закона за изменение и допълнение на Закона за защита на личните данни (ЗИД ЗЗЛД) – осигуряване на ефективното прилагане на новата правна рамка на Европейския съюз в областта на защитата на личните данни. Без съмнение, същото включва и мерки за прилагане на Регламент (ЕС) 2016/679 на Европейския парламент и на Съвета от 27 април 2016 година относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (Общ регламент относно защитата на данните). Регламент (ЕС) 2016/679 (Регламентът) в част от разпоредбите си притежава черти на директива и всяка от държавите членки е длъжна да предприеме действия за реализирането на заложените в тези разпоредби цели. Така чл. 85, пар. 1 от Регламента предвижда държавите членки да помиряват (от англ. reconcile – помирявам, съгласувам, сдобрявам) със закон правото на защита на личните данни с правото на свобода на изразяване и информация, включително при обработването за журналистически цели и за целите на академичното, художественото или литературното изразяване. Подкрепям изцяло подхода в чл. 85 от Регламента. Като държава членка на Европейския съюз България се ползва от тази рамка за постигане на баланс между двете права чрез законови средства и механизми, които счете за подходящи. В този смисъл е и съображение 153 от Регламента. Основното положение в чл. 85, пар. 1 от Регламента относно желаното помиряване на двете права е възпроизведено в чл. 25з, ал. 1 от ЗИД ЗЗЛД. В ал. 2 на чл. 25з законодателят е приложил специфичен подход – подредил е в 10 точки критерии, по които журналист, научен работник и писател в своята работа следва да преценява и евентуално да доказва дали и доколко е постигнат балансът между свободата на изразяване и информация, от една страна, и защитата на личните данни, от друга. Ще се преценява естеството на личните данни и обстоятелствата, при които е добита информацията. Ще се отчита въздействието върху личния живот на засегнатите хора, което поставя под въпрос функцията и предназначението на разследващата журналистика. Ще се преценява и общественият интерес, както и дали данните са за лица, заемащи висши публични длъжности, т.е. политици, магистрати и др. Ще се съобразява и дали информацията е за лица, които „поради естеството на своята дейност” имат „по-занижена защита на личната си неприкосновеност или чиито действия имат влияние върху обществото”, без да се дава ясна дефиниция кой попада в този кръг. Заслужава да се отбележи, че самият Регламент не съдържа такъв списък с критерии или нещо подобно. Очевидна е легитимността на преследваната от законодателя и вменената от Регламента цел да бъде намерен законов път за помиряването на двете жизненоважни за гражданите основни права. Но способът, който законодателят е приложил, предизвиква основателни възражения. Помиряването в чл. 85 на Регламента е предвидено за права, прогласени в Хартата на основните права на Европейския съюз – правото на защита на личните данни (чл. 8) и свободата на изразяване на мнение и информация (чл. 11). Съдържанието на т. 1-9 от чл. 25з, ал. 2 от ЗИД ЗЗЛД оставя впечатление, че посочването на критериите е изчерпателно. Точка 10 обаче съдържа „други обстоятелства, относими към конкретния случай“ и опровергава това впечатление, като отваря широко вратата за различни обстоятелства, които медията-администратор, ученият и писателят в своята работа следва да съобразява, а по-късно и да доказва. Законодателят в един момент е осъзнал, че опитът а priori да се фиксират критерии за помиряване, е обречен на неуспех. Показателно за това е, че създаващото впечатление за изчерпателност изброяване по чл. 25з, ал. 2 от ЗИД ЗЗЛД завършва с общата формулировка на точка 10. Демонстрираната колеблива позиция е източник на вътрешна несъгласуваност в законовата уредба в разрез с изискванията за последователност и предвидимост. Ролята на българския законодател в процеса на постигане целите на Регламента е да създаде подходяща нормативна среда, която да направи възможно уравновесяването на защитата на личните данни и свободата на изразяване и информация. Самият баланс обаче винаги е конкретна величина, която предполага гъвкава индивидуална преценка, съобразена с особеностите на всеки отделен случай. В този смисъл свръхрегулацията не допринася за постигане на желаното равновесие и парадоксално се явява прекомерна, небалансирана мярка. Тя затиска и задушава основните права в разгръщането на техния потенциал. В случая свръхрегулацията на хипотезите, в които ще има конкуренция или колизия на тези две права, резултира в силно накланяне на везните в полза на правото на защита на личните данни, като „се жертва“ свободата на изразяване и информация. Търсеният баланс е убегнал на законодателя, тъй като стремежът да се даде готова абстрактна формула за балансирана преценка не помирява, а генерира допълнително напрежение между защитата на личните данни и свободата на изразяване и информация. Подобна уредба не е в услуга и на конституционното задължение да се осигури свободно от държавна намеса пространство за разгръщане на личността (чл. 4, ал. 2 от Конституцията). Това, разбира се, не изключва регулация, без която държавата не би могла да се погрижи позитивно за правата. Въпросът е за мярата, тъй като всяка регулация, когато е в повече, е отрицание на същността на личните основни права, която е отбрана срещу навлизането на публичната власт в запазената лична сфера (Решение № 2 от 2006 г. на Конституционния съд). Свободата на изразяване на мнение и информация, както и правото на защита на личните данни, са права с фундаментално значение в едно демократично общество и в правова държава. Като основно право свободата да се изразяват мнения е провъзгласена както в чл. 39, ал. 1 от Конституцията, така и в чл. 19 от Всеобщата декларация за правата на човека, чл. 10, ал. 1 от Конвенцията за защита на правата на човека и основните свободи и чл. 11 от Хартата на основните права на Европейския съюз. Както Конституционният съд е подчертал в тълкувателното си решение № 7 от 1996 г., изразяването на мнение е израз на свободата на убеждение и е преди всичко индивидуално право на личността, което Конституцията предоставя на \"всеки\". Всеки има право да търси, получава и разпространява информация (чл. 41 от Конституцията). Що се отнася до правото на защита на личните данни, то е необходимо проявление на неприкосновеността на личната сфера на индивида, провъзгласена в чл. 32-34 от Конституцията, чл. 8 от Конвенцията за защита на правата на човека и основните свободи и чл. 12 от Всеобщата декларация за правата на човека. Съгласно чл. 8, пар. 1 от Хартата на основните права на Европейския съюз всеки има право на защита на неговите лични данни. Както бе посочено, в чл. 85, пар. 1 от Регламента изрично се повелява на държавите членки на Европейския съюз чрез закон да постигат помиряване на правото на защита на личните данни с правото на изразяване и информация, вкл. при работата на журналисти, писатели и учени. В Регламента обаче не се съдържа, нито се препоръчва като принципно положение да има превес и надмощие в упражняването на едното право над другото, т.е. защитата на личните данни в определени хипотези да е за сметка на свободата на изразяване и информация. Регламентът предвижда балансът да се постига посредством широк арсенал от законови механизми, а приетият закон не съдържа достатъчно гаранции, че едното право няма да е за сметка на другото, особено когато залогът е свободата на словото. Налага се изводът, че възприетият законодателен подход с изброяване на критериите по чл. 25з, ал. 2, от които т. 10 обезсмисля посочването на предходните, не постига предписаното съгласуване между двете конкуриращи се основни права, като несъразмерно ограничава упражняването на свободата на изразяване и информация. Принципно положение, спазвано при преодоляване на конкуренция или колизия на основните права, вкл. в практиката на българския Конституционен съд (Решение № 3 от 2002 г.), е тяхното балансиране да се извършва по най-щадящ начин. В случая изискването да се изпълняват написаните в 10-те точки критерии, дори и поотделно, представлява ограничение, което засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. Конституционната практика възразява принципно спрямо такъв подход (Решение № 15 от 2010 г.), който се отклонява същностно от установените начала и стандарти на съвременната демокрация, и е недопустим. Вероятно с така въведените критерии се е целяло „улесняване“ на надзорния орган, съдилищата и дори на лицата, които обработват лични данни, като се създаде предвидимост и сигурност при преценката за законосъобразност на обработването на данни. Опасенията ми обаче са, че под формата на критерии за съразмерност на защитата на личните данни се прикриват законови ограничения на основни конституционни свободи. Реалният обществен ефект от така законово регламентирания списък би рефлектирал върху титулярите на свободата на изразяване на мнение и информация, независимо дали поведението им ще бъде предмет на административно или съдебно производство. Това би направило поведението на журналиста, писателя и учения твърде предвидимо и очаквано вероятно съобразно закона, но не винаги в интерес на истината. В крайна сметка потърпевшо от възприетото законодателно разрешение ще бъде цялото общество. Неслучайно в своята практика Конституционният съд е откроил значението на правото свободно да се изразява мнение като един от фундаменталните принципи, върху които се гради всяко демократично общество и като основно условие за неговия напредък и за развитието на всеки човек (Решение № 7 от 1996 г.). Очаквам Народното събрание да изпълни конституционното си задължение и задълбочено да проведе ново обсъждане, което в този случай е особено важно. Не само защото се отнася до баланса между две основни права, но и защото трябва да се разсеят съмненията, че европейското законодателство се използва като фасада за прокарване на неприемливи мерки, които ерозират доверието на българските граждани в европейските ценности. Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 26 относно чл. 25з, ал. 2 от Закона за изменение и допълнение на Закона за защита на личните данни, приет от 44-то Народно събрание на 24 януари 2019 г.", "date": "2019.02.04", "title": "Президентът с вето върху закона за личните данни, налагал цензура на медиите"}
{"url": "https://www.24chasa.bg/novini/article/7280385", "text": "Уникален чипровски килим ще дарят на папа Франциск при посещението му в община Раковски на 5 май, каза кметът на Чипровци Пламен Макавеев. В него ще бъде втъкано логото на папската визита с надпис \"Мир на земята\", наред с цветовете на флага на Светия престол - бяло и жълто и трибагреникът на българския национален флаг. Имената на двете тъкачки засега се пазят в тайна. Кметът на Чипровци ще присъства на срещата на малката католическа общност у нас с главата на Римокатолическата църква. Имат с какво да се похвалят чипровчани. В балканския град се изгражда параклис на Петър Богдан и други монаси. Парламентарната група на ГЕРБ дари 10 000 лв. за изграждането на мемориален параклис-костница в чест на Архиепископ Петър Богдан и други български католически свещеници, участвали в Чипровското въстание. Парите са осигурени с помощта на депутите от  ГЕРБ Монтана Дилян Димитров и Ирена Димова, както и на Младен Шишков, народен представител от Раковски. Изграждането на параклиса досега се финансира, както със средства от община Чипровци, така и с дарения. В края на март миналата година от община Раковски дариха 5000 лева. Според кмета на община Чипровци Пламен Макавеев на параклисът с костницата, където ще бъдат положени останките на Петър Богдан е вече готов на половина. Храмът ще се намира на историческия хълм и в него ще се съхраняват останките на видния книжовник Петър Богдан, който е един от инициаторите на Чипровското въстание. През 2012 г. тъкана икона на Света Богородица Чипровска дари майсторката Сийка Тачева при посещението на покойния папа Йоан Павел Втори. В Чипровци ще правят и Католически център, каза още кметът.", "date": "2019.02.04", "title": "Даряват чипровски килим на папа Франциск"}
{"url": "https://www.24chasa.bg/novini/article/7280384", "text": "През 2018г, служителите от ОПП-СДВР (КАТ) са извършили полицейски проверки на 210 720 пътни превозни средства (ППС), като са констатирали 112 340 нарушения по ЗДвП. Това споделиха в профила си във фейсбук от СДВР като разпространиха и клип с ужасяващи кадри от пътни произшествия в столицата. За горепосоченият период през гишетата на ОПП-СДВР са обслужени над 400 000 граждани. Съставени са общо 32 047 акта и 87 154 фиша/ел. фиша. 3 236 акта и 54 288 фиша/ел. фиша са съставени за несъобразена скорост. Глобени са 1 664 водача за използване на мобилен телефон, а за неправоспособност са глобени общо 1 233 водача. Общо са снети 1 485 регистрационни табели за наличие на алкохол и наркотични вещества в кръвта на водачите и управление без СУМПС. Отнети са общо 7 037 СУМПС (шофьорски книжки). Заловени са 1 105 водача след употреба на алкохол. За периода са настъпили 718 тежки пътнотранспортни произшествия и 16 369 леки. По оперативни данни са загинали 33-ма, а 836 души са пострадали. На територията на гр. София, за посочения период са регистрирани 161 950 нови и втора ръка автомобили, а са бракувани – 27 700. СДВР ще продължи да следи отблизо данните за тенденциите на пътя и редовно да анализира дали има необходимост от допълнителни промени в подхода, по отношение на проверките и нарушителите на пътя. Стремежът на ръководството на СДВР е подобряване безопасността на пътя и намаляване на жертвите и ранените.", "date": "2019.02.04", "title": "КАТ показа зрелищни катастрофи в София, някои се разминават на косъм (Видео)"}
{"url": "https://www.24chasa.bg/novini/article/7280419", "text": "Общо осем души загинаха при лавини в няколко италиански зимни курорта през уикенда, съобщи днес планинската спасителна служба, цитирана от ДПА и БТА. Лавините паднали вчера и причинили смъртта на скиори, карали извън пистите. Шестима души загинали в северозападната автономна област Вале д'Аоста, един - в планините северно от Милано, и още един - в немскоезичната провинция Южен Тирол.", "date": "2019.02.04", "title": "Осем скиори загинаха само за уикенд при лавини в италианските Алпи"}
{"url": "https://www.24chasa.bg/novini/article/7280421", "text": "„В момента е добра повърхностната влага за засятата пшеница в Добруджа, но дълбочинната е под въпрос. Много сняг ни трябва в Добруджа, защото сега сме с 30 л по-малко дъжд от средното количество на валежите през последните 50 години от октомври до края на януари, която е била 160 л. В момента има засушаване в дълбочина. Нужен е сняг, защото пролетните и летните дъждове не са толкова ефикасни. През миналата година валежите бяха 220 л, такова засушаване не съм виждал от години”, каза проф. Иван Киряков от Добруджанския земеделски институт на 25-ото издание на специализираното изложение „Борса за семена и посадъчен материал”, организирана от „Добрички панаир”АД. „Пшениците в Добричка област в момента изглеждат като в края на ноември-началото на декември м.г. – зелени са площите, добре са. Поникна пшеницата и от площите, където това не беше се случило преди Нова година, а там, където растението се беше едва показало, те са вече на втори-трети-четвърти лист. По-рано поникналите посеви продължават да братят”, каза още той. В Добричка област с пшеница са засети 1, 220 млн. дка.", "date": "2019.02.04", "title": "Изчерпва се дълбочинната влага за пшеницата в Добруджа?"}
{"url": "https://www.24chasa.bg/novini/article/7280450", "text": "Сливенският районен съд задържа под стража мъж, участвал в телефонна измама, съобщиха от Районна прокуратура - Сливен, по чието искане е взета мярката. Делян И. е обвинен, че на 12 декември 2018 г. в Сливен, в съучастие като помагач на неустановено по делото лице, поддържал заблуждение у Мария С. от Сливен и с това й причинил имотна вреда в размер на 5 600 щатски долара и 500 лв. Според прокурора, обвиняемият може да се укрие или да извърши ново престъпление. Той е мотивирал тезата си с факта, че съществуват доказателства, че за много кратък период Делян И. е извършил още пет телефонни измами, с които общата нанесена щета възлиза на около 30 000 лв. Определението на Районен съд - Сливен може да бъде обжалвано пред Окръжния съд в града.", "date": "2019.02.04", "title": "Задържаха помагач на телефонни измамници в Сливен"}
{"url": "https://www.24chasa.bg/novini/article/7280449", "text": "Папа Франциск се срещна днес с представители на ръководството на Обединените арабски емирства (ОАЕ), предаде Ройтерс/ Агенцията определя посещението като историческо.  Франциск стана първият папа, стъпил на Арабския полуостров - люлката на исляма. Той се надява визитата да спомогне за мира чрез междурелигиозен диалог. В президентския дворец в столицата Абу Даби Франциск имаше личен разговор с престолонаследника на емирство Абу Даби шейх Мохамед бин Заид Ал Нахаян и други представители на ръководството на ОАЕ, предаде БТА.  \"Аз и моят брат Мохамед бин Рашид сме щастливи да приемем римския папа в Дома на толерантността \"Шейх Заид бин Султан Ал Нахаян\". Обсъдихме пътища за укрепване на двустранното сътрудничество, важното значение на диалога, търпимостта, съвместното съществуване на хората и важни инициативи за постигане на мир, стабилност и развитие на народите и обществата\", написа в страницата си в Туитър престолонаследникът шейх Мохамед, цитиран от ТАСС. На срещата с папата е присъствал и неговият брат, премиерът на ОАЕ и управник на емирство Дубай, Мохамед бин Рашид Ал Мактум. В почетната книга за гости в двореца папата написа, че моли Бог да дари ОАЕ \"с божествената благословия на мира и братската солидарност\". В посланието си в книгата Франциск е изразил и благодарност за \"топлия прием и гостоприемство\". ОАЕ организираха на папата грандиозно посрещане, което включваше артилерийски салют и тържествено прелитане на военни самолети. Визитата се осъществява в сянката на войната в Йемен - най-бедната страна на Арабския полуостров. ОАЕ играе водеща роля в коалицията начело със Саудитска Арабия, която воюва на страната на международно признатото йеменско правителство, свалено от власт от подкрепяните от Иран шиитски бунтовници хуси, отбелязва Ройтерс. Очаква се Франциск да произнесе единственото си публично обръщение в ОАЕ утре на междурелигиозна среща, след като посети джамията в Абу Даби \"Шейх Заид\" - една от най-големите в ислямския свят. Във вторник папата ще отслужи и меса на открито за около 135 000 католици на стадион в Абу Даби - събитие без прецедент на Арабския полуостров. Преди посещението Франциск каза, че то ще напише \"нова страница в историята на отношенията между религиите\". В ОАЕ живеят около 1 милион имигранти католици, много от които са от Филипините. Предполага се, че в останалите страни на Арабския полуостров има още 1 милион католици. Визитата получи известен положителен отглас в съседна Саудитска Арабия, люлката на исляма и място, където църквите са забранени. Основният англоезичен вестник в кралството \"Араб нюз\" помести снимка на папата и престолонаследника на Абу Даби с коментар: \"Моментът, когато на Арабския полуостров се пишеше история\". Изданието публикува и статия, в която мюсюлмански и католически представители са цитирани да казват, че е възможно папата да посети в бъдеще Саудитска Арабия.", "date": "2019.02.04", "title": "Вижте папата за първи път в люлката на исляма (Галерия)"}
{"url": "https://www.24chasa.bg/novini/article/7280003", "text": "От първите снежинки през ноември чак до пролетното затопляне през април из улиците на Москва плъзва цяла армия снегочистачи. Въоръжени с гребла и лопати, както и с множество препарати против заледяване - безвредни според кметството, но критикувани от мнозина жители на руската столица. Наричани просто \"реактив\", тези соли за размразяване се разхвърлят по московските тротоари и магистрали, след като минат снегорините и самосвалите, препълнени със сняг. \"Русия без сняг нямаше да е Русия\", казва Алексей Бабунашвили, докато зад него един камион стоварва 30 кубика мръсен сняг в резервоар с топла вода. Бабунашвили ръководи център, в който събират навалелия сняг. Трима работници разтрошават там топящи се късове лед. После водата отива в московската канализация. За да функционира нормално московският мегаполис, наброяващ по официални данни 12 милиона жители, кметството използва през последните години големи количества \"реактив\". Някои, Алексей Бабунашвили например, казват само, че препаратите \"са вредни за обувките и гумите\", други обаче са по-разтревожени. Във всекидневието, а и в интернет, мнозина столичани се оплакват от отровната според тях смес, включваща сол, мраморен прах, калциев хлорид и мравчена киселина. През 2009 г. изследователи от Московския университет стигнаха до извода, че \"реактивът\" уврежда уличните настилки, тръбопроводите, дрехите и може да дразни кожата. Властите, напротив, твърдят, че веществото е безопасно и че съставът му редовно се подобрява. Преди две години един експерт дори изяде късче хляб, посолено с този \"реактив\", пред камерите на руската държавна телевизия, за да докаже колко е безобиден. \"Гадна работа\", отронва 20-годишната студентка Ксения Шмидт, с която АФП разговаря в центъра на Москва. \"Кучето ми се разболя от \"реактива\" - твърди тя. - Беше ужасно. Ветеринарят ни каза, че сто на сто се е натровило с тая сол.\" За да защитят лапите на своите любимци, собствениците им ги обуват с терлички или просто избягват зоните, обработвани с \"реактив\". Опозиционерът Иля Яшин обвини кмета на руската столица в отровителство във видеоклип, публикуван тази зима под надслов: \"Сергей Собянин трови Москва с реактив. Защо?\". В него се твърди, че използването на този реактив в Москва се дължи на тлъсти договори, сключени от градската управа с приближени бизнесмени. \"Всъщност химическите продукти, използвани от нашите градски служби, далеч не са безвредни\", заявява Яшин във видеото и добавя, че такива препарати не се използват в Западна Европа, където употребяват за разчистване на снега други смеси, съдържащи сол или пясък. По официални данни московските градски власти са изразходвали тази година за това снегопочистващо средство рекордната сума от 6 милиарда рубли (близо 80 милиона евро). \"Средството, използвано в Москва, предварително е изпробвано от експерти\", уверява Андрей Соколов, зам.-директор на общинската служба за пътна поддръжка в руската столица. \"Без използване на снегопочистващи препарати би било технически невъзможно да извозваме снега веднага и да разчистваме пътищата\", мотивира се той. Според този чиновник за избягване на неблагоприятното въздействие на \"реактива\" е достатъчно \"да се почистват обувките\", както той самият правел веднъж седмично. По думите му използването на този продукт се налага с оглед зимния климат, който в Москва е много по-суров, отколкото в големите западни градове. Московската служба за пътна поддръжка разчита за снегопочистването на близо 6000 служители и 14 000 автомобила, без да слагаме в сметката чистачите от други структури и от частни фирми. Шейсет и четиригодишният Виктор Антонов кара челната машина в колона от петнайсетина снегорина, попаднала в задръстване на една от градските улици между Кремъл и река Москва. Заедно с колегите си той чака ден след ден, цяла зима, сигнал, за да започнат поредната си 25-километрова обиколка из центъра на града. Антонов признава, че не знае дали е опасен \"реактивът\", щедро разпръсван тук и там от неговия екип. Но изпълнява съвестно задълженията си. \"Важно е улиците да са чисти и да не са хлъзгави\", казва той. (БТА)", "date": "2019.02.04", "title": "Използват ли отровна смес при разчистването на снега в Москва?"}
{"url": "https://www.24chasa.bg/novini/article/7280009", "text": "Президентът на Косово Хашим Тачи и премиерът Рамуш Харадинай разговаряха днес, преди президентът Тачи да отпътува за САЩ, съобщава белградският вестник \"Вечерне новости\"като се позовава на съобщение на Харадинай в профила му във Фейсбук. Тази изненадваща среща се случи след вечерята, която Тачи организира в своя дом за Харадинай, външния министър Беджет Пацоли, председателя на парламента Кадри Весели, вицепремиера Фатмир Лимай и албанския премиер Еди Рама, предава БТА. Тачи заминава за Вашингтон, където ще присъства на редовната годишна молитвена закуска, която в Белия дом организира президентът на САЩ. На Харадинай, който също трябваше да присъства на това събитие, не бе дадена американска виза, пише в. \"Вечерне новости\".", "date": "2019.02.04", "title": "Хашим Тачи заминава за молитвената закуска във Вашингтон, организирана от Тръмо"}
{"url": "https://www.24chasa.bg/novini/article/7280016", "text": "На 1 февруари в 16 часа в дежурната част на РУ-Белоградчик жител на Черно поле съобщил за застреляно на улицата домашно куче -овчарска порода. Това съобщиха от пресцентъра на МВР. Извършен бил оглед на място, а в рамките на предприетите незабавни оперативно-издирвателни действия полицейските служители установили автора на престъплението - 63-годишен жител на селото. Той доброволно е предал законно притежаваната ловна пушка, с която е извършил деянието. Тялото на животното е транспортирано за ветеринарна аутопсия. По случая е образувано досъдебно производство по чл.325б, ал.1 от наказателния кодекс.", "date": "2019.02.04", "title": "63-годишен застреля домашно куче във Видинско"}
{"url": "https://www.24chasa.bg/novini/article/7280017", "text": " 41-годишен криминално проявен и осъждан е задържан в РУ-Берковица за отправени заплахи за убийство, съобщиха от пресцентъра на МВР. Вчера към 16.00 ч. бил получен сигнал, че на бензиностанция в гр. Вършец мъж размахвал нож и отправял закани и заплахи срещу 24-годишен жител на с. Черкаски. Предстои да бъде поискано задържане в срок до 72 ч. и налагане на постоянна мярка \"задържане под стража\". По случая е образувано досъдебно производство по чл. 144, ал. 3 от НК в РУ Вършец.", "date": "2019.02.04", "title": "Арестуваха мъж във Вършец, размахвал нож и заплашвал с убийство 24-годишен"}
{"url": "https://www.24chasa.bg/novini/article/7280012", "text": "32-годишен жител на с. Крушовица е установен и задържан в полицейския арест. Вчера към 18.00 часа в полицията бил подаден сигнал за настанен пациент в плевенска болница в гръдна хирургия с опасност за живота. След установяване на самоличността му - 38-годишен от село Садовец, стартирало и разследване. В хода му криминалистите изяснили, че за периода от 24 януари до 27 януари двамата гостували на свой познат и след употреба на алкохол между тях възникнал конфликт, прераснал в побой. По първоначални данни ударът е нанесен с арматурно желязо, открито при извършения оглед на място. По случая е образувано досъдебно производство и е уведомен прокурор.", "date": "2019.02.04", "title": "Мъж е с опасност за живота, били го с арматурно желязо в Плевенско"}
{"url": "https://www.24chasa.bg/novini/article/7280038", "text": "Шуменските криминалисти разкриха убийството на Рейхан Мехмед в село Вълнари, извършено през септември миналата година. Като обвиняем е привлечен 21-годишният Юзджан Лятиф Раим. Извършителят е напуснал страната веднага след деянието. Затова е обявен издирване с червена бюлетина на Интерпол. Това съобщи говорителят на Окръжна прокуратура - Шумен прокурор Яна Николова, предаде регионалният сайт  Тя добави, че срещу Юзджан Раим са събрани достатъчно доказателства и той е привлечен като обвиняем задочно.  На 21-ви трупът му бе открит в гориста местност край селото. ", "date": "2019.02.04", "title": "Издирват с червена бюлетина на Интерпол 21-годишен за убийство в Шуменско"}
{"url": "https://www.24chasa.bg/novini/article/7280062", "text": "Европейската комисия представи днес поредната оценка за спазването на правилата за противодействие на речта на омразата онлайн, съобщиха от нейната пресслужба. Дружествата онлайн днес оценяват 89 на сто от посоченото съдържание в рамките на 24 часа, а 72 на сто от съдържанието, което се възприема като незаконни изказвания, пораждащи омраза, се премахва, в сравнение със съответно 40 на сто и 28 на сто през 2016 г., когато правилата бяха въведени, се посочва в съобщението. Правилата допринасят за постоянен напредък, дружествата предприемат бързи действия спрямо расистки и ксенофобски изказвания, пораждащи омраза, за които са уведомени. Дружествата трябва да подобрят обратната информация за потребителите, които съобщават за съдържание, и да увеличат прозрачността за подадените сигнали и отстраненото съдържание, отбелязва ЕК. Според оценката премахването на съдържание не води до прекомерни действия. Делът на премахване на съдържание доказва, че дружествата продължават да извършват оценка, която зачита свободата на словото. Миналата година четири нови дружества решиха да се присъединят към правилата - Гугъл+, Инстаграм, Снапчат, Дейлимоушън. Френската платформа за игри Уебедиа (jeuxvideo.com) е съобщила днес, че се присъединява към прилагането на правилата. Решението за борбата с расизма и ксенофобията определя като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност. Изказванията, пораждащи омраза, се възприемат като престъпление, когато се извършват онлайн. ЕС, дружествата в областта на социалните медии и други платформи споделят обща отговорност за насърчаването и улесняването на свободата на словото онлайн. Всички те носят отговорност интернет да не се превърне в благодатна среда за разпространение на насилие и омраза, се посочва в съобщението. Преди три години ЕК, Фейсбук, Майкрософт, Туитър и ЮТюб представиха правила (кодекс) за противодействие на незаконните изказвания онлайн, пораждащи омраза.", "date": "2019.02.04", "title": "Нарастват случаите на премахнати изказвания с реч на омразата онлайн"}
{"url": "https://www.24chasa.bg/novini/article/7280049", "text": "Германия и Холандия казаха днес, че признават венецуелския опозиционен лидер Хуан Гуайдо за временен президент, предадоха Асошиейтед прес и Ройтерс. Германската канцлерка Ангела Меркел заяви по време на посещение в Япония, че Гуайдо \"е легитимният временен президент\", предава БТА. Холандският външен министър Стеф Блок каза, че \"осемдневният период за свикване на свободни, демократични и прозрачни избори във Венецуела е изтекъл днес\". \"Искаме свободата и демокрацията да се върнат във Венецуела колкото се може по-скоро\", написа той в Туитър по време на среща в Брюксел на външните министри от Европейския съюз.", "date": "2019.02.04", "title": "Меркел: Хуан Гуайдо е легитимният временен президент на Венецуела"}
{"url": "https://www.24chasa.bg/novini/article/7280041", "text": "Полицията във Велико Търново се самосезира по клип в социалните мрежи и издирва \"пилот\", вдигнал 280 км/ч със супермощна кола на западния изход на старата столица в посока София. Краткото видео показва как шофьор изпробва тунингования си Nissan GT-R I с 900 конски сили по бул.\"България\" във Велико Търново. Негов спътник в колата снима, докато безразсъдният водач профучава на червено на светофарите към \"Метро\". Дръзналите да пресекат булеварда пешеходци са наречени \"ненормални\" от участниците в скоростната отсечка. Още по-смущаващ е фактът, че заснетият часовник на таблото на колата показва 18:07 ч., когато движението в града все още е доста оживено. Бясното ускорение започва след детелината на западния пътен възел. Постоянно се показва нарастващата скорост, която в един момент стига 280 км/ч на главния път Велико Търново - София. \"След като се запознахме с клипа, веднага са предприети действия. Установен е евентуалният извършител. След като съберем достатъчно данни и съгласуваме с прокуратурата, ще бъде образувано досъдебно производство за хулиганство на пътя и този водач ще бъде наказан с цялата строгост на закона\", коментира пред \"24 часа\" шефът на ОДМВР Велико Търново ст. комисар Димитър Машов. ", "date": "2019.02.04", "title": "Полицията е по петите на водач,\nвдигнал 280 км/ч във Велико Търново"}
{"url": "https://www.24chasa.bg/novini/article/7280026", "text": "Солидни количества тютюн без бандерол са иззели служители на ОДМВР-Пазарджик през почивните дни. В хода на полицейска операция по противодействие на нелегалната търговия с акцизни стоки, в събота вечерта екипи на сектор \"Противодействие на икономическата престъпност\" при ОДМВР-Пазарджик засекли лек автомобил \"Опел\", управляван от 39-годишен пазарджиклия. В хода на проверката в колата били открити два чувала със сух нарязан тютюн.", "date": "2019.02.04", "title": "Иззеха голямо количество тютюн в Пазарджик"}
{"url": "https://www.24chasa.bg/novini/article/7270856", "text": "„Националните приоритети в земеделието“ е мотото на 7-та Национална среща на земеделските производители, която ще се състои в периода 6-7 февруари 2019 г. в хотел Адмирал, курортен комплекс Златни пясъци. Акценти на традиционната авторитетна конференция, организирана от Асоциацията на земеделските производители в България (АЗПБ)  са Общата селскостопанска политика след 2020 г., политиката за поземлените отношения, управлението на риска и кадрите в агросектора. За поредна година организаторите на най-мащабния аграрен форум у нас събират край Варна ръководители и експерти от държавната администрация, представители на Европейската комисия (ЕК) и Европейския парламент (ЕП), българската земеделска общност и представители на бизнеса. Форумът има за цел да даде гласност на позиции и предложения по различни проблеми, допринасяйки за намирането на нови решения за развитието на сектора в страната. По покана на председателя на АЗПБ Венцислав Върбанов в конференцията ще вземат участие Йежи Плева, генерален директор на ГД АГРИ към ЕК и Чеслав Адам Шекерски, председател на Комисията по земеделие и развитие на селските райони към ЕП, които заедно с министър Румен Поражонов ще представят в първия конферентен ден актуална информация за подготовката на ОСП след 2020 г. в Европейския контекст на текущите дебати. В дискусията за националните приоритети в ОСП след 2020 г. ще участват министър Румен Порожанов, председателят на парламентарната Комисия по земеделие и храни - Десислава Танева и изпълнителният директор на ДФ „Земеделие“- Живко Живков. По време на конференцията ще бъде представен новият проект на Закон за собствеността, поземлените отношения и опазването на земеделските земи и с дискусия по националните приоритети в развитието на поземлените отношения с участието на зам.-министър Вергиния Кръстева и експерти от нейния екип. В рамките на дебата по темата ще бъдат обсъдени и актуални въпроси като текущото състояние на Процедурата по комасация, ефектът от нормативните промени през 2018 г. и готовността за Кампания по директни плащания за 2019 г. „Липсата на кадри в земеделието и недостигът на работна ръка в селските райони са ключови теми, на които ще обърнем специално внимание. Ще обсъдим възможностите за наемане на работници от трети страни, като за целта сме поканили заместник-министър от социалното министерство. Ще подложим на дискусия и ролята на професионалните гимназии за нуждите на агробизнеса, текущото състояние и демографските предизвикателства. Целта ни е в тази обща дискусия с бизнеса, централната администрация и синдикатите в земеделието да намерим работещи решения и предложения за справяне с проблемите“, обясни Венцислав Върбанов, председател на АЗПБ. На втория ден на форума за представяне на актуална информация и дискусия по прилагането на различни мерки и подмерки на ПРСР 2014-2020 са поканени заместник-министър Лозана Василева, Цветомира Стайкова - директор дирекция „Развитие на селските райони“ и експерти от екипа й, изпълнителният директор на ДФ \"Земеделие\" Живко Живков и неговият заместник Атидже Алиева – Вели. Гостите на форума ще научат за последните новости и за напредъка в оценяването, договорирането и разплащането по подмерки 4.1, 4.2, мярка 9; за визията на МЗХГ по предстоящия прием по компенсаторните мерки; за възможностите за подкрепа на инвестиции за напояване по ПРСР през 2019 г., както и за двете нови подмерки в ПРСР- за иновации и за къси вериги на доставки, чиито старт предстои през 2019 г. На 7-и февруари се очаква активен дебат с участието на експерти от държавната администрация, представители на бизнеса и браншови организации по теми като: управление на риска в земеделието - превенция от неблагоприятни климатични събития и превенция срещу разпространение на болести при животните, ново законодателство в областта на горивата и новите изисквания за агросектора, промени и облекчения в данъчната политика. На прага на кампанията по директни плащания 2019 гостите ще се запознаят с нормативните промени и новите схеми при директните плащания, с новостите в системата за идентификация на земеделските парцели, както и да получат практични примери от заявяване и полезни съвети от експертите на агроминистерството.", "date": "2019.02.04", "title": "Приоритетите в земеделието ще обсъжда 7-ата Национална среща на земеделските производители"}
{"url": "https://www.24chasa.bg/novini/article/7280063", "text": "Сигнал за възникнал пътен инцидент между селата Борци и Ясенково бил получен в ранните сутрешни часове на 3 февруари в дежурната част ОДМВР- Шумен. Към мястото на произшествието бил насочен полицейски екип. На място униформените установили, че автомобил Рено \"Лагуна\" със софийска регистрация се е преобърнал по таван. Проведени са разговори със спешните центрове и МБАЛ- Шумен, за да се установи дали при тях е постъпил пострадал след инцидент, но такъв случай нямало. В хода на множество извършени проверки било установено, че водачът и собственик на автомобила - 32-годишен шуменец, след инцидента излязъл невредим от преобърнатата кола и напуснал мястото на произшествието. Малко по-късно подал сигнал в друго полицейско управление и съобщил, че автомобилът му бил противозаконно отнет. Днес той обяснил пред полицейски служители, че се е уплашил и затова подал невярна информация. Съставен му е акт по Закона за движение по пътищата.", "date": "2019.02.04", "title": "Шофьор обърна по таван колата си в Шуменско, заряза я и излъга, че е открадната"}
{"url": "https://www.24chasa.bg/novini/article/7280082", "text": "Събитията от 10 януари 1997 г. и 4 февруари 1997 г. промениха всъщност много категорично посоката, по която беше тръгнала България. Това заяви Петър Стоянов, президент на България в периода 1997-2002 по повод връщането на мандата за съставяне на правителство на БСП на 4 февруари 1997 г., цитиран от  . \"В известен смисъл нищо от това, което се случва днес – членство в НАТО, в Европейския съюз, еврофондове, участия в евроизбори, участия в европейски дебат с всички плюсове и минуси, разбира се - всичко това нямаше да го има, ако не се бе случило онова, което се случи след 4 февруари“, отбеляза Петър Стоянов. \"БСП беше принудена да върне мандата по онова време и е важно да се каже това, защото на 4 февруари аз очаквах представителите на БСП, тъй като вече бях връчил мандат за съставяне на правителство точно на тях“, припомни той. \"На 4 февруари те дойдоха с една папка, в която имаше цял един Министерски съвет, заедно с министър-председател. Ако аз бях взел тази папка и я бях внесъл в Народното събрание, един кабинет на БСП щеше да бъде гласуван, тъй като мнозинството на БСП там беше абсолютно. Отказах да взема папката и свиках Консултативен съвет по национална сигурност“, обясни още Петър Стоянов. Той разказа, че на Консултативния съвет по национална сигурност, чак след 4-5 часа, под натиска на всички останали партии и на протестиращите, БСП са склонили да не съставят второ правителство. \"Повече от 25 дни в България имаше масови протести, протести, които нямат аналог в днешно време. Протестираха хората не само в София, протестираше се в Пловдив, Варна, Бургас, Дупница, кажи речи в цяла България. Страната наистина беше пред гражданска война“, припомни Петър Стоянов. По думите му именно този огромен обществен натиск е принудил БСП да не състави второ правителство. \"Аз назначих служебен кабинет (начело със Стефан Софиянски) и след него се отвори пътят за нови избори, които бяха спечелени от Съюза на демократичните сили (СДС) и бе съставено ново правителство начело с Иван Костов“, допълни Петър Стоянов. \"Служебният кабинет, назначен от мен, подписа споразумението за въвеждане на Валутен борд. И в България бе укротена хиперинфлацията. Чрез Валутния борд и чрез получените финансови помощи, ние успяхме да закрепим финансово-икономическото състояние на България. Слава Богу тази политика беше продължена категорично от правителството на СДС по-нататък и България днес е това, което е. Също по време на служебния кабинет подадохме молбата на България за членство в НАТО. Това бяха 2 много важни според мен стратегически определящи събития, които за дълго време определиха съдбата на България“, коментира още Петър Стоянов.", "date": "2019.02.04", "title": "Петър Стоянов: През 1997 г. бяхме пред гражданска война"}
{"url": "https://www.24chasa.bg/novini/article/7280107", "text": "Пълна забрана на пушенето на наргиле в затворени пространства, това предвиждат промени в закона за здравето. Те са внесени от депутати от НФСБ и ВМРО от групата на „Обединени патриоти“, предава  . Измененията предвиждат глобите за пушене на цигари в закрити обществени пространства да важат и за наргилетата, т.нар. „водна лула“, която не съдържа тютюн. Предлага се още да се забрани продажбата на изделия за наргиле на непълнолетни по подобие на ограниченията за цигари и алкохол. Миналата година патриотите предлагаха отпадане на пълната забрана за пушене в заведения и настояваха за връщане на стария режим - със салони за пушачи и непушачи, но идеята им не получи подкрепа.", "date": "2019.02.04", "title": "Пълна забрана за пушене на наргиле на закрито искат Обединените патриоти"}
{"url": "https://www.24chasa.bg/novini/article/7279988", "text": "17-годишен от сливенско село е арестуван, след като стана причина за меле по време на сватба, съобщиха от пловдивската полиция. Инцидентът е станал на 2 февруари в Старосел. Непълнолетното момче и гости се скарали под въздействие на алкохола и избухнал лют скандал, който прераснал във физическа саморазправа. Изпотрошени били прозорци на къщата, музикална уредба, както и паркиран наблизо фолксваген. По първоначални данни щетите възлизат на около 1000 лева.", "date": "2019.02.04", "title": "17-годишен причини меле на сватба в Старосел"}
{"url": "https://www.24chasa.bg/novini/article/7280127", "text": "Нова криза изправи гърци и македонци едни срещу други, като този път спорът е породен от мусаката, съобщава британският в.\"Таймс\". В публикацията, цитирана от турската телевизия НТВ, се посочва, че кризата възникнала на кулинарен панаир в Германия, където Р Македония сервирала мусака, претендирайки, че това ястие е неин национален символ. Гръцки готвачи били шокирани да видят ястието, сервирано под плакат с надпис \"Македонската кухня - вкусът на традицията\". Гръцки собственик на ресторант разказал, че македонците представяли не само мусаката за свое национално ястие, но също и \"гръцкото кисело мляко и гръцкото кафе\". Македонските готвачи обаче настоявали, че \"мусаката от векове принадлежи на Македония\", предаде БТА. В знак на протест срещу тези претенции собствениците на ресторанти и таверни започнали да споделят снимки на сготвени от тях мусаки, за да изтъкнат гръцката им принадлеждност. \"Таймс\" напомня, че Атина отдавна възразява срещу използването на името Македония като наименование на бившата югорепублика и внушенията, свързани с историческата личност на Александър Велики.", "date": "2019.02.04", "title": "Мусаката скара гърци и македонци"}
{"url": "https://www.24chasa.bg/novini/article/7280135", "text": "67-годишен моторист е загинал при катастрофа пътя Силистра – Шумен - Ямбол в района на село Венец, съобщиха от ОДМВР – Шумен, цитирани от   Сигналът за възникнал пътен инцидент е подаден малко преди 11.00 часа на 3 февруари.  Към мястото са насочени екипи на полиция и Спешна помощ. Униформените установили, че 67-годишен мъж от Шумен е загубил контрол над мощния си скутер, излязъл вляво от пътя и се преобърнал в крайпътната нива. Пострадалият е откаран с екип на ЦСМП в МБАЛ - Шумен. Установени са фрактури на три ребра. Тестван е с дрегер, и не е установено наличие на алкохол. Малко по-късно мъжът починал в болничното заведение. Образувано е досъдебно производство.", "date": "2019.02.04", "title": "67-годишен загуби контрол над мощния си скутер и загина край село Венец"}
{"url": "https://www.24chasa.bg/novini/article/7280144", "text": "Твърдите \"брекзитъри\" във Великобритания предупредиха премиерката Тереза Мей, че единственото предложение, което вероятно биха подкрепили, за да се излезе от задънената улица за Брекзит, е някакъв вариант на т. нар. \"компромис Малтхаус\", предвиждащ отстраняването на \"предпазния механизъм\" (който да държи отворена границата между британската провинция Северна Ирландия и Република Ирландия - б.ред.) от проектоспоразумението за напускане на Европейския съюз. Вицепрезидентът на Европейската изследователска група Стив Бейкър каза, че той и други консерватори евроскептици не могат да подкрепят алтернативата, която смятат, че е предпочитана от Тереза Мей - добавка към договореното вече с ЕС споразумение. Бейкър е един от петимата депутати от \"задните скамейки\", които ще се срещнат в понеделник с министъра за Брекзит Стив Баркли. Това ще бъде първата среща на новата работна подгрупа, която има за цел да проучи дали са възможни технологични решения, които да елиминират \"предпазния механизъм\". \"Компромисът Малтхаус\", по името на държавния министър Кит Малтхаус, който го лансира, предвижда замяната на непопулярния предпазен механизъм с алтернативни технологични методи, които да предотвратят възстановяването на твърда граница в Ирландия. Той се подкрепя от Бейкър, от други евроскептици и от подкрепящите оставането в ЕС бивши министри Ники Морган и Деймиън Грийн. Последните двама ще присъстват на срещите с Баркли във вторник и сряда. \"Що се отнася до мен, \"компромисът на Малтхаус\" е единственият начин, позволяващ да се постигне споразумение с Брюксел\", каза Бейкър, давайки да се разбере, че само преработването на проектоспоразумението с цел отстраняване на предпазния механизъм би задоволило консерваторите привърженици на Брекзит. Миналата седмица депутатите гласуваха подкрепа на поправка, наречена на името на влиятелния консерватор сър Греъм Брейди, призоваваща да се проучи възможността за митнически режим, базиран на нови технологични решения, но не е ясно дали такава технология съществува. Мей също така нареди на главния прокурор Джефри Кокс да проучи две други предложения, които могат да бъдат представени на Брюксел - дали е възможно да се сложи времево ограничение на предпазния механизъм, или да бъде въведена опция за едностранен изход (от този механизъм - б. ред.) за Обединеното кралство. Премиерката се готви да отиде в Брюксел, за да представи конкретни предложения за изход от задънената улица за Брекзит, след като първоначалният вариант на споразумението, което тя договори, бе отхвърлен с мнозинство от 230 гласа миналия месец - най-тежкото поражение, понесено от британско правителство (в парламента) в съвременната история. Хора от \"кухнята\" на Даунинг стрийт обаче не разкриват кога тя смята да замине, нито дали това ще стане тази седмица. Очаква се Тереза Мей да прекара понеделника в офиса си, работейки над следващите ходове за Брекзит, които да представи на скептичния и не изглеждащ благоразположен Европейски съюз. От Даунинг стрийт заявиха, че искат да отворят отново споразумението, но консерваторите - хардлайнери за Брекзит, подозират, че това не е вярно, и казаха, че според тях Кокс възнамерява само да състави \"общ тълкувателен инструмент\" - юридическо допълнение, уточняващо някои аспекти на споразумението за оттеглянето от ЕС, но което на практика ще остави там предпазния механизъм, отхвърлен от десницата в Консервативната партия и от Ълстърските юнионисти. Бейкър писа в Туитър в неделя сутринта, че ще възникнат сериозни проблеми, ако Мей се задоволи само с едно юридическо допълнение, и се очаква именно това да бъде позицията, която той и другите двама привърженици на Брекзит - Маркус Фиш и Оуен Патерсън, от новата подгрупа, активно ще застъпят, когато се срещнат с Баркли в понеделник (б. ред. - днес). Вътрешният министър Саджид Джавид по-рано, изглежда, подкрепи в интервю за Би Би Си идеята за алтернативните технологии, като каза, че правителствената гранична служба за охрана му е показала, че няма нужда от твърда граница и че единственото, което липсва, е \"добра воля от страна на ЕС\". Той отхвърли също така появилите се през уикенда в пресата съобщения, че стратезите на Даунинг стрийт обмислят свикването на предсрочни парламентарни избори на 6 юни, ако Мей не успее да прокара някакво споразумение за Брекзит през парламента. \"Последното нещо, което искаме, са парламентарни избори, хората няма да ни простят това, - каза Джавид в шоуто на Андрю Мар по Би Би Си. - Те искат политиците да си свършат работата. Даден им е ясен мандат и сега е наш ред да го изпълним.\" Има признаци, че консерваторите са започнали да се готвят за евентуални предсрочни избори. Миналата седмица шефът на изпълкома на партията сър Мик Дейвис постави торите на \"бойна нога\" и засили действията по събиране на спонсорски дарения под предлог, че предстоят местни избори през май. Сайтът \"Бъзфийд\" съобщи, че предложенията за извънредни избори не са били посрещнати добре от депутатите консерватори. Според изтекли размени на съобщения в WhatsApp, сайтът твърди, че депутатът от задните редици Конър Бърнс е предупредил председателя на партията Брандън Луис, че всякакви приказки за избори са \"много объркващи\" и настоя той да ги прекрати. Когато той отговори, че партийният щаб се фокусира върху местните избори, това бе охарактеризирано като \"неотрицание\", и други депутати също настояха председателят напълно да изключи (предсрочни избори). Социологическо проучване на агенция \"Опиниум\" по поръчка на вестник \"Обзървър\" показа, че консерваторите (с 41 на сто) водят със 7 процентни пункта пред лейбъристите, но малцина вярват, че партията би рискувала да отиде на избори под ръководството на Мей след катастрофата през 2017 г., когато торите загубиха абсолютното си мнозинство (в парламента). Джавид каза, че не вижда смисъл Мей да се опитва да постигне компромис с лейбъристите и техния лидер Джереми Корбин за сделка, при която Обединеното кралство да остане в митнически съюз с ЕС след Брекзит. Според него такава сделка не би получила мнозинство в Камарата на общините, донякъде защото \"другата половина от Лейбъристката партия казва, че иска втори референдум\", но също и защото \"това би отнело гласове от консерваторите и просто не може да се приеме\". Вътрешният министър бе притиснат да отговори и дали смята, че сценарият за Брекзит без споразумение е безопасен за страната. ЕС вече заяви, че Великобритания няма повече да бъде част от европейската система за заповеди за арест, която позволява заподозрени за престъпления да бъдат връщани в Обединеното кралство. Джавид каза, че при липса на споразумение ще има \"промяна във възможностите\". \"Някои възможности, на които разчитаме за нашата сигурност, като бази данни, заповеди за арест и други - това, разбира се, ще се промени. Не казвам, че ще имаме равностойни възможности. Ще продължим обаче да бъдем сигурна страна. Повечето от тези възможности бяха създадени през 2015 г. Ние бяхме безопасна страна тогава, ще останем безопасна страна и при сценарий без споразумение\", заяви той. /От БТА/", "date": "2019.02.04", "title": "Според твърдите \"брекзитъри\" единственият приемлив път напред е \"предпазният механизъм\" да отпадне"}
{"url": "https://www.24chasa.bg/novini/article/7280147", "text": "Жителите на селище в Северозападна Германия гласуваха техните улици да си останат безименни, съобщават ДПА и Асошиейтед прес. Това сочат резултатите от проведения референдум, при който 60 процента от гласувалите в селцето Хилгермисен отхвърлиха плановете на общината да даде имена на улиците, предава БТА. на населеното място. Местните власти възнамеряваха да улеснят работата на пощата, полицията, спешната помощ и администрацията. Но селището с 2 200 жители реши да я кара по старому и улиците му да си останат безименни, като адресите им ще продължат да бъдат обозначавани само с номера. Това е вторият вот, който утвърждава безименните улици в Хилгермисен. Предишният се проведе през 2013 година. Жителите на селцето предпочитат да се запази традицията, въпреки някои неудобства, с които те отдавна са свикнали.", "date": "2019.02.04", "title": "Жители на селце в Германия решиха улиците им да останат без имена"}
{"url": "https://www.24chasa.bg/novini/article/7280151", "text": "Районна прокуратура-Стара Загора привлече като обвиняем 54-годишен мъж за хулиганство и закана с убийство към жена със законно притежавания от него пистолет Глок, информираха от прокуратурата.  Случката се разиграла на 29 януари пред дома на обвиняемия. Пострадалата ударила с колата си паркиран автомобил, собственост на брата на обвиняемия. Той веднага излязъл навън и поискал обяснение от жената за действията ѝ, въпреки че нямало щети по двата автомобила. Тогава се намесил обвиняемият-започнал да обижда жената и нейните приятели и извадил огнестрелното си оръжие. Насочил го в главата на пострадалата, която се изплашила силно, заключила се в колата си и подала сигнал в полицията. Старозагорецът е неосъждан до момента, но срещу него се води още едно досъдебно производство за хулиганство, което не е приключило. Работата по разследването продължава под надзора на Районна прокуратура – Стара Загора. Обвиняемият бил задържан за срок от 72 часа, като било внесено искане до Районен съд-Стара Загора за вземане на мярка за неотклонение „задържане под стража”. С определение от 1 февруари по образуваното частно наказателно дело, съдебният състав е взел мярка за неотклонение “домашен арест“ по отношение на 54-годишния мъж.", "date": "2019.02.04", "title": "Мъж заплаши да убие с пистолет жена заради случка на паркинг"}
{"url": "https://www.24chasa.bg/novini/article/7280155", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо Т.А., на 25 г., привлечен като обвиняем по досъдебно производство за това, че на 18.01.2019 г., в гр. Стара Загора, извършил действие с цел да възбуди и удовлетвори полово желание без съвкупление по отношение на лице навършило 14-годишна възраст /на 17 години/, чрез употреба на сила и заплашване - престъпление по чл.150, ал.1, предл. първо от Наказателния кодекс; В хода на образуваното срещу Т.А. досъдебно производство е установено, че 18.01.2019 г. той се разхождал в централната градска част в гр. Стара Загора. В района на кооперативния пазар, нападнал жена, като направил опит да я изнасили. След като не успял, той избягал от местопрестъплението и се насочил към района на жп гарата в града. Там по това време била пострадалата, на 17 г., която отивала към гарата, тъй като ѝ предстояло пътуване. Обвиняемият Т.А. нападнал пострадалата, като оказал физическо насилие и я заплашил с нож, след което я принудил да осъществи с него орален сексуален акт. След това обвиняемият избягал и се укривал от органите на полицията. В края на месец януари 2019 г. бил установен и задържан, след което и привлечен към наказателна отговорност. Т.А. е осъждан. Престъплението, за което е привлечен в качеството на обвиняем и задържан Т.А. се наказва с лишаване от свобода от две до осем години. По отношение на опита за изнасилване срещу обвиняемия се води друго досъдебно производство. Районен съд - Стара Загора е преценил, че от събраните по делото доказателства може да се направи обосновано предположение, че Т.А. е извършил престъплението, за което са привлечен като обвиняем и съществува реална опасност да се укрие или да извърши друго престъпление. Взетата спрямо Т.А. мярка за неотклонение може да се обжалва и протестира пред Окръжен съд-Стара Загора.", "date": "2019.02.04", "title": "Задържаха осъждан от Стара Загора, заплашил с нож и блудствал със 17-годишна"}
{"url": "https://www.24chasa.bg/novini/article/7280169", "text": "Корнелия Нинова събра коалиционния съвет на \"БСП за България\". Партньорите обсъдиха предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели, съобщиха от пресцентъра на БСП. Приет е и график: в момента се провеждат събрания и се издигат кандидатури в БСП, в срок до 15 март 2019 г. НС на БСП определя водача на листата на БСП (БСП и коалиция) за членове на ЕП; в срок до 22 март 2019 г. ИБ на НС на БСП събира поименните предложения за кандидатите на партньорите от коалиционната и гражданската квота, които се обсъждат от Политическия съвет на БСП за България; в срок до 7 април 2019г. предлага проект на листа на БСП (БСП и коалиция) за членове на ЕП, която НС на БСП подрежда и утвърждава; в срок до 23 април 2019г. (не по-късно от 32 дни преди изборния ден) НС на БСП, в съответствие с Изборния кодекс, регистрира листата на БСП (БСП и коалиция) в ЦИК. Ние първи излизаме с платформа за тези избори. Традиционно в българската политика това се подценява. Трябва да се опитаме да променим тази практика. Първо да стои въпросът- какво поведение ще имат нашите представители, а след това- кои ще бъдат те. Със създаването на интриги и напрежение около реденето на листата, нашите опоненти отклоняват вниманието от същественото- какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", заяви Нинова.", "date": "2019.02.04", "title": "До 7 април ще е ясна листатата на БСП за евроизборите"}
{"url": "https://www.24chasa.bg/novini/article/7280171", "text": "Хирургът д-р Бранимир Мичев е арестуван, съобщиха от прокуратурата. Днес 04.02.2019 г. при специализирана полицейска операция проведена в гр. Разград, ръководена от Окръжна прокуратура съвместно с ОД на МВР, бе задържан д-р Бранимир Мичев, в който при личен обиск бяха открити компрометирани медицински книжа. Работата по случая продължава.", "date": "2019.02.04", "title": "Арестуваха хирург в Разград, хванаха го с компрометирани медицински книжа"}
{"url": "https://www.24chasa.bg/novini/article/7280172", "text": "49-годишният рентгенолог от Пловдив д-р Иван Димитров отива на съд, след като окръжната прокуратура внесе обвинителен акт срещу него. Той ще отговаря за убийството на крадеца Жоро Джевизов-Плъха при превишаване на пределите на неизбежната отбрана, както и за незаконно притежаване на пистолет и боеприпаси. За първото престъпление законът предвижда до 5 години затвор, а за второто - от 2 до 8 години. Разследването срещу медика продължи близо година. На 1 март м.г. Плъха, който е от ромски произход, се вмъкнал в двора на рентгенолога в Пловдив, за да краде. По същото време лекарят бил сам в жилището си, съпругата и невръстните му деца нощували при родителите й в с. Крумово. Около 1,30 часа през нощта докторът забелязал, че лампата в гаража му, използван за работилница, свети. Помислил, че е забравил да я загаси и решил на сутринта да го направи. След известно време обаче забелязал, че осветлението е загасено, а вратата на гаража стояла открехната. По тази причина решил да провери какво се случва. Грабнал пистолет \"Валтер\", за който не притежавал разрешително, и се насочил към двора. Там апашът от \"Столипиново\" вече бил приготвил различни предмети за изнасяне в найлонови торби. Според криминалистите преди да стреля по крадеца, д-р Иван Димитров е бил нападнат от него. Плъха го замерил с 12-сантиметров нож и метална рекламна табела, с което му причинил рана в крака и отток на ръката. След атаката от страна на Джевизов медикът стрелял и го улучил в гърдите. Плъха успял да пробяга близо 110 метра и се скрил до автомобил, където на следващата сутрин бил открит мъртъв. По тази причина разследващите приемат, че убийството е извършено при превишаване на пределите на неизбежната отбрана. Лекарят се опитал да прикрие следите, като хвърлил оръжието в контейнер за боклук. След като разбрал, че умъртвил апаша, се обадил на свой приятел и го помолил да дойде в дома му. Поискал от него да вземе пистолета от кофата за смет и да го скрие на друго място. До ден днешен оръжието не е намерено. Рентгенологът помолил съседи да трият записи от камерите, монтирани по къщите им. Все пак обаче някои не го направили и предоставили уличаващи видеа на полицията. Така докторът бе заловен на следващия ден и и задържан за разпит. След като се разчу, хиляди пловдивчани се вдигнаха на протест в негова защита. \"Свобода за доктора\", скандираха те по улиците. \"Защитил е семейството си, жена му и децата му е можело да бъдат убити\", твърдяха близки на лекаря. Тогава съпругата му Жулиета заяви, че е била в жилището им във въпросната нощ. Впоследствие се оказа, че тя и децата са нощували в Крумово. След разкритията на прокуратурата за случилото се, протестите в защита на лекаря стихнаха. Той се завърна на работа в УМБАЛ \"Пловдив\". В момента рентгенологът е с мярка за неотклонение \"Подписка\".", "date": "2019.02.04", "title": "Предават на съд доктора от Пловдив, застрелял крадец в двора си"}
{"url": "https://www.24chasa.bg/novini/article/7280184", "text": "Окръжна прокуратура – Ямбол предаде на съд Живко Д. Той е обвинен за това, че на 04.11.2016 г., на път VI-53065 между с. Кабиле, обл. Ямбол и гр. Ямбол в района на военно формирование 52590 – район Кабиле, при управление на моторно превозно средство – собствения си лек автомобил, е нарушил правилата за движение по пътищата и предизвикал ПТП, в следствие на което по непредпазливост причинил смъртта на велосипедист -престъпление по чл.343, ал.1, б.„в“ вр. чл.342,ал.1 от НК. Живко Д. управлявал автомобила си в светлата част от денонощието при мокра пътна настилка. В един момент обвиняемият изгубил контрол над управлението на автомобила и причинил катастрофа с движещ се по същия път, но в обратна посока велосипедист Тодор Т., който починал на място. Окръжен съд – Ямбол е насрочил заседанието си за 05.02.2019 г.", "date": "2019.02.04", "title": "Съдят мъж, предизвикал катастрофа и убил на пътя колоездач в Ямболско"}
{"url": "https://www.24chasa.bg/novini/article/7280193", "text": "Пожар е възникнал на корабче за разходки в Босфора, съобщават турските телевизии НТВ и СиЕнЕн-Тюрк. Корабчето се е намирало във водите край истанбулския квартал Саръйер, когато пламнал огънят. На мястото са били изпратени голям брой пожарни коли и медицински екипи. Огнеборците потушават пламъците от сушата, а бреговата охрана подпомага действията по море, информира БТА. Намиращите се на борда хора са били евакуирани. Не се съобщава дали сред тях има чуждестранни туристи. От плавателния съд продължава да се издига гъст дим.", "date": "2019.02.04", "title": "Пожар на корабче за разходки в Босфора"}
{"url": "https://www.24chasa.bg/novini/article/7280201", "text": "\"Жълтата жилетка\" \"Иза\" Дюшен е измръзнала от студения дъжд, но продължава да стои на кръстовището при входа в Монтаржи (намиращ се на 125 километра от Париж) въпреки началото на обществения дебат в града след дванадесет седмици на демонстрации. Според 57-годишната работничка, която живее с 1200 евро на месец при 39 години трудов стаж, президентът Еманюел \"Макрон подготвя европейските избори, но за нас не го е грижа\". В разположения в периферията на Парижкия регион и на един час път южно от столицата малък 15-хиляден град, част от чиито жители се занимават със селско стопанство, цари усещане за изоставеност. Два месеца след началото на социалното движение, което разтърси Франция и доведе да инциденти по време на съботните демонстрации, Еманюел Макрон предложи \"голям обществен дебат\" в кметствата до средата на март, като обеща да вземе предвид направените предложения. \"Недоволството няма да спре въпреки откриването на обществения дебат. Днес има толкова много страдащи хора, които не желаят да водят диалог\", твърди 64-годишният пенсионер Марк Пошон, който още от първия ден е в редиците на \"жълтите жилетки\" на кръстовището \"Фъстъка\" (наричано така заради формата си) на юг от Монтаржи. Пошон е участвал във всички демонстрации \"от 17 ноември до 22 декември, заедно с възрастни хора, самотни майки, пенсионери - хора, тропали на всички врати и които не издържат повече\". \"Богат пенсионер\" \"С пенсията ми от 2500 евро ме смятат за богат, но всичките данъци, които плащам, се увеличиха. Имам усещането, че ме ограбват\", споделя Пошон, според когото обаче сега е време за напредък. \"Трябва да знаем как да решим конфликта. Имаме шанса да се изкажем и трябва да се възползваме от него. Обръщам се обаче към президента с призив веднага да се погрижи за бедните работници, без да чака края на дебатите\", посочва пенсионерът. В Монтаржи, наричан \"Венеция на Гатине\" със своите 130 моста, индустриалната зона е опустяла, казармата е затворена и обрасла с диви растения, а безработицата е достигнала 13 процента - по-висока от средната за Франция. С изключение на спретнатия център, останалите части на града са пълни със сгради със спуснати кепенци - пазарът на недвижими имоти е в застой. Градът привлича бедните хора от парижкия регион с ниските си наемни цени, обяснява Франк Сюплисон, председател (от десницата) на агломерацията (която включва 15 общини и 65 000 жители). \"Движението на \"жълтите жилетки\" тук продължава да е динамично и се ползва с подкрепата на голяма част от населението\", изтъква Сюплисон. Първият от четирите дебата бе проведен в четвъртък вечер: 45 души от един от кварталите на работническата класа в града бяха приети в зала на общината за два часа разговори. Във фокуса на разговорите бе финансовата политика \"за богатите\", липсата на медицинска помощ, липсата на транспорт, отсъствието на депутатите, срочните договори и тези на непълен работен ден, които създават необходимостта да се полага труд на няколко работни места едновременно, за да могат да се свързват двата края на месеца. Микрофонът преминаваше от ръка на ръка, без да се губи време. Дошла от село, в което \"никога няма автобус\", 40-годишната служителка в училищна столова Мари-Рен Пулен иска да говори за покупателната способност. \"Не мисля, че това ще промени нещо, хората с власт не желаят да се откажат от нея. Ние жените обаче трябва да сме тук, както и на кръстовищата, защото ние сме най-уязвими пред социалната несигурност\", казва тя. 15-часови трудови договори \"Понякога при мен идват 15 кандидати за един трудов договор на 15-часова работна седмица и изпитвам срам. Не искам да чувам, че хората са мързеливи\", гневи се Пулен. Четиридесет и една годишният Жереми Клеман имал желание да отиде, но двата месеца на мобилизация и демонстрации в Париж - \"шест поредни съботи\" - оставили на заден план строителната му компания. \"От 30 000 евро месечен доход стигнах до нула евро\", казва Клеман, който бил принуден да се раздели с двамата служители на компанията. Сега той работи седем дни в седмицата в опит да я възстанови. \"Живеем в богата страна. Как тогава да приемем това, че хората не могат да се издържат от работата си? В големите градове не си дават сметка за това, но ако не направим нещо, ще се озовем в задънена улица\", твърди Клеман. Той обаче остава \"оптимист\": \"По кръстовищата се срещнах с невероятна братска солидарност. Въпреки неразбирателствата, движението устоя. Искаме да разговарят с нас и да ни чуят\". Съпругата на Клеман е на второ място в листата на \"жълтите жилетки\" за европейските избори през май. Движението се обявява за референдум за европейска гражданска инициатива, но всява разделение, най-вече в Монтаржи, където три от първите шест имена в листата са на местни жители. \"Някои искат да станат крале\", казва със сарказъм Мари-Рен. \"Аз просто искам да живея по-добър живот\", обобщава \"Иза\" на кръстовището си. (БТА)", "date": "2019.02.04", "title": "На час път от Париж, недоволството не спира въпреки откриването на обществения дебат"}
{"url": "https://www.24chasa.bg/novini/article/7280200", "text": "Десетки палячовци със залепени червени носове се стекоха в Лондон, за да отдадат почит на британския баща на съвременния клоун - Джоузеф Грималди, живял от 1778 до 1837 година, предаде Франс прес, цитирана от БТА. Големи и малки на ръст, с огромни чепици и големи папионки на врата, смешниците се събраха в църквата Вси Светии в източната част на британската столица. Храмът беше украсен за случая с цветни балони и фенери. Тази церемония по традиция е посветена на най-известния сред британските клоуни и се провежда от 1940 година. Палячовци от Канада, Ирландия, Франция, Шотландия и други краища на света бяха дошли да се преклонят пред легендата Грималди. Присъстваха всякакви клоуни - циркови, театрални, улични, празнични и др. като някои от тях пристигнаха с едноколесни велосипеди. Пъстроцветната церемония събра пред църквата стотици фенове на цирковото изкуство, които получиха автографи. Фотографи от цял свят увековечиха събитието. Джоузеф Грималди дебютирал като клоун още на 3-годишна възраст. Той е бил най-популярният палячо в началото на 19 век, като е играл в пантомими на лондонската театрална сцена. Гримираното му бяло лице се превръща в стандарт за последователите му през вековете. Грималди умира на 58-годишна възраст в Айлингтън в северната част на Лондон.", "date": "2019.02.04", "title": "В Лондон отбелязаха паметта на бащата на съвременния клоун - Джоузеф Грималди"}
{"url": "https://www.24chasa.bg/novini/article/7280451", "text": "„Пазарът на семена за пшеница в България е изключително разнообразен, напоследък търсенето е ориентирано не само към добив, но и към качество, включително и добри хлебопекарни качества. В последните 10 години намалява сертифицирането на семена пшеница в група „В” – каза в Добрич директорът на Изпълнителната агенция по сортоизпитване, апробация и семеконтрол Бистра Павловска на 25-ото издание на специализираното изложение „Борса за семена и посадъчен материал”, организирано от „Добрички панаир”АД. „Площите с тъй нар. наречената фуражна пшеница намаляват, в сертификацията почти незначителни са количествата” – добави тя. Павловска е категорична, че държавната помощ дава възможност на фермерите да се ориентират към производство на по-добри и по-търсени сортове, от по-високите групи и с по-добри хлебопекарни качества. „Държавната помощ и за тази година ще бъде в рамките на не по-малко от 1 млн. лв за фермерите, които произвеждат семена” – обави Павловска, като добави, че за м.г. усвоената държавна помощ е 1,096 млн. лв. „Новите сортове трябва да отговарят на изискванията на клиентите за качество, да са с добри добиви, за да покриват техните икномически изисквания, но и да отговарят на предизвикателствата на климата, да са устойчиви на икономически важните болести” – каза още Павловска. На въпрос, че зърнопроизводителите у нас сеят масово пшеница с вносни семена, Павловска призна, че у нас се внасят и категории базови семена, и първо размножение в по-малък обем. „Българската селекция има предимство, защото е създадена в нашите условия и в много случаи отговаря адекватно на изискваванията на клиентите” – добави тя. Всяка година в изпитване има над 300 нови сорта от полски и зеленчукови култури. „Ако сравним производството на пшеница в България, тук процентът на запазено българско производство и български сортове е много висок, има сектори, в които вече почти няма българско производство” – каза Павловска.", "date": "2019.02.04", "title": "1 млн. лв. държавна помощ за производителите на семена за 2019 г."}
{"url": "https://www.24chasa.bg/novini/article/7280381", "text": "Имената на 11 души, посочени от прокуратурата като пострадали от бандата на Пендака и сина на Йоско Костинбродския - Иван, изброи днес в спецсъда съдия Пламен Панайотов. Според обвинението 7 от тях са били притискани или заплашвани да продават дрога и да се отчитат на наркогрупата, която всички наричали \"Фирмата\". Останалите 4-ма - спецпрокурорите Емил Галипонов и Георги Мойсев, бившият полицай Алекси Василев и Михаил Наумов, шеф на отдел \"Убийства\" в HO \"Националната полиция\", пък били следени, след като през май 2018 г. групата приела \"мокра поръчка\" да ги елиминира. 11-те ще са свидетели по делото. На днешното първо разпоредително заседание 8 от тях се явиха в съда, но не се възползваха от правото да предявят граждански иск срещу някой от 18-те подсъдими. С изключение на прокурорите Галипонов и Мойсев, те заявиха, че не искат да са и частни обвинители. Три от жертвите, посочени в списъка на прокуратурата, не се явиха. Съпругата на единия - Мартин Захариев, съобщила, че той е в Мексико на лечение. Призовките на другите двама били взети от роднини и причините за неявяването им не ся ясни. Днес адвокати отправиха серия искания за отводи на съдия Пламен Панайотов и на прокурора Камен Господинов, внесъл обвинителния акт по делото в съда. Според защитата на част от подсъдимите Панайотов не бива да е арбитър в процеса, тъй като по-рано е бил съдия по дело срещу Стефан Гевгелийски, осъдил го е на 5 г. затвор и сега делото е в апелативния спецсъд. По сегашното дело Гевгелийски е обвинен, че е подбудил Пендака и Иван Йосифов да търсят оръжие и наемник за евентуално убийство на полицаите Наумов и Василев и на двамата спецпрокурори. Отводът на Камен Господинов пък бе мотивиран с факта, че той е колега с Галипонов и Мойсев. Съдът отхвърли исканията на адвокатите с мотива, че няма основание да поставя под съмнение неговата безпристрастност и тази на прокурор Господинов. Фактите по това дело и делото, което съм гледал по-рано срещу Гевгелийски, са различни, каза Панайотов. Адвокатите не сочат конкретни обстоятелства, за да се направи извод за предубеденост на съдебния състав и на прокурора. Един немотивиран самоотвод от моя страна също би могъл да се изтълкува като предубеденост, добави Панайотов. Според него служебните отношения между прокурорите, особено когато те не са в йерархична зависимост, също не са основание за отвод. След дебати, които продължиха  повече от 2 часа, делото бе отложено, тъй като двама от адвокатите по делото не се явиха - единият бил болен, а другият - служебно ангажиран.", "date": "2019.02.04", "title": "11 пострадали по делото на Малкия Йоско и Пендака, един се лекува в Мексико"}
{"url": "https://www.24chasa.bg/novini/article/7280486", "text": "Шофьор на линейка е бил нападнат в Петрич по време на посещение на спешен екип в ромската махала на града. \"Сигналът до филиала на Спешен център в Петрич е бил подаден в 12.00 часа. Екип на центъра се е отзовал четири минути след подаването на сигнала. Фелдшерът е прегледал 25-годишната жена, която се е нуждаела от помощ и е направил необходимите манипулации, след което я е насочил за по-нататъшни изследвания към личния лекар\", каза за БТА директорът на ЦСМП-Благоевград д-р Красимир Михайлов. На място е имало десетина души, един от които е влязъл в остро пререкание с фелдшера. При опита на шофьора на линейката да предотврати скандала, е бил ударен с юмрук в областта на главата. За инцидента веднага са били информирани полицейското управление в Петрич и Районната прокуратура, сигналът е изпратен и до Министерството на здравеопазването, съгласно установената процедура, допълни д-р Михайлов.", "date": "2019.02.04", "title": "Ром нападна шофьор на бърза помощ в Петрич"}
{"url": "https://www.24chasa.bg/novini/article/7279951", "text": "Мъж от Варна, шофирал повторно след употреба на алкохол и без книжка, е осъден на 8 месеца „лишаване от свобода“ и глоба от 500 лева. Той ще търпи наказанието си при първоначален „строг режим“. Присъдата срещу 44-годишния М.С. е постановена от Районен съд – Тервел, и беше изцяло потвърдена от състав на Окръжния съд в Добрич. Мъжът е признат за виновен в това, че на 28 октомври 2018г., в село Честименско, е управлявал лек автомобил с 0.89 промила алкохол в кръвта си, след като вече е бил осъждан за шофиране с концентрация на алкохол в кръвта над 1.2 промила. От материалите по делото е става ясно, че подсъдимият е шофирал без книжка, а управляваният от него автомобил е бил с прекратена регистрация поради неплащане на задължителна полица „Гражданска отговорност“. Той има предходни осъждания и многобройни нарушения на Закона за движението по пътищата. На първа инстанция делото е преминало в условията на съкратено съдебно следствие, след като подсъдимият е признал вината си и всички факти, изложени в обвинителния акт. Впоследствие той е обжалвал постановената спрямо него присъда с искане за по-леко наказание предвид съдействието, което бил оказал на органите на реда за разкриване на престъплението. Окръжният съд намери за неоснователни изложените в жалбата доводи и потвърди присъдата на Районния съд в Тервел. Според съдебния състав, наложеното на мъжа наказание е справедливо и би трябвало да въздейства превъзпитателно и предупредително върху него към спазване на законите. Решението на Окръжния съд е окончателно и не подлежи на касационно обжалване.", "date": "2019.02.04", "title": "8 месеца затвор за шофирал без книжка след употреба на алкохол (Обновена)"}
{"url": "https://www.24chasa.bg/novini/article/7280436", "text": "Починала е 53-годишна рускиня, която в телевизионно предаване обяви, че чака тризнаци от певеца Филип Киркоров. Новината съобщи сайтът на в. \"Комсомольская правда\", който пък цитира роднина на покойната Светлана Сафиева. В края на декември фенката на Киркоров е присъствала на негов концерт в зала \"Олимпийский\" в Москва, след което е била пратена да се лекува. На 1 февруари роднините на Сафиева съобщават, че е починала. Според източници в телевизионните среди причината за смъртта е инсулт, получен заради психически проблеми. През ноември миналата година Светлана Сафиева обяви в предаването на известния водещ Андрей Малахов \"Прямой ефир\", че е бременна с тризнаци от известния певец с български произход Филип Киркоров и поиска 200 000 долара от него за медицинските разходи покрай раждането. Екип на шоуто я посети в огромния й апартамент (260 кв. м.) на булевард \"Тверской\" в Москва, където имаше купища детски дрешки, шишета с биберони и други бебешки принадлежности. След това обаче я заведоха на рентген и видеозон, където се оказа, че големият корем е образуван просто от подкожни тлъстини. Самият Киркоров не коментира по никакъв начин нито обвинението, че е бъдещ баща на тризнаци, нито смъртта на фенката си. Според източници психическите проблеми на Сафиева са започнали след смъртта на съпруга й.", "date": "2019.02.04", "title": "Умря 53-годишна рускиня, твърдяща, че е бременна с тризнаци от Филип Киркоров"}
{"url": "https://www.24chasa.bg/novini/article/7280519", "text": "Кипърската гръцка страна е готова да възобнови незабавно преговорите от точката, в която спряха през лятото на 2017 г., заяви днес кипърският президент Никос Анастасиадис, цитиран от в. \"Сайпръс мейл\". \"Това, което се опитваме да направим, е да изпратим ясно послание за нашата позиция\", посочи Анастасиадис, коментирайки срещата си със специалния пратеник на генералния секретар на ООН за кипърския въпрос Джейн Лют през уикенда. \"И посланието е едно: Ние сме готови да започнем диалога още днес от там, където спряхме през юли 2017 г.\" Анастасиадис имаше тричасова среща с Лют вчера, след като преди това тя разговаря с лидера на кипърските турци Мустафа Акънджъ. Очаква се специалният пратеник на ООН да има среща с двамата лидери и днес, предаде БТА.  Анастасиадис каза също, че е готов във всеки момент да се срещне с Акънджъ, но по думите му лидерът на кипърските турци е този, който отказва подобна среща. \"Аз не съм този, който отказва. Не забравяйте, че в двете срещи през април и по-късно при отварянето на контролните пунктове Акънджъ дори не искаше фотографи, защото не искаше да създава впечатление, че преговорите са възобновени\", посочи кипърският президент.", "date": "2019.02.04", "title": "Кипърската гръцка страна е готова да възобнови преговорите веднага"}
{"url": "https://www.24chasa.bg/novini/article/7280503", "text": "42-годишна жена от руенското село Череша е приета с тежки изгаряния в УМБАЛ Бургас, съобщиха от полицията. Призори на 2 февруари домът на пострадалата пламнал, като огънят тръгнал от стая на втория етаж, в който била 42-годишната жена. Тя е с изгаряния по цялото тяло, има опасност за живота й. Обгорялата е дъщеря на собственика на къщата - 67-годишен мъж от селото. Огънят е потушен от  трима огнеборци, причините за инцидента се уточняват, казаха от пресцентъра на Областната дирекция на МВР Бургас. Междувременно в Бургас газова бутилка избухна и възпламени апартамент в к-с \"Меден рудник\", но като по чудо 83-годишната стопанка се отървала невредима.", "date": "2019.02.04", "title": "Пожар опустоши дом в Бургаско, 42-годишна жена тежко ранена"}
{"url": "https://www.24chasa.bg/novini/article/7280524", "text": "Френски изтребители са нанесли вчера въздушни удари в район в Северен Чад срещу навлязла от Либия въоръжена група, съобщи днес министерството на въоръжените сили на Франция, цитирано от Асошиейтед прес и Ройтерс. По молба на чадските власти самолети \"Мираж 2000\" са атакували заедно с части на армията на Чад \"колона от 40 пикапа на въоръжена група от Либия, проникнала дълбоко навътре в чадска територия\". Съвместната операция е осуетила напредването на вражеската колона и тя е била разпръсната, се казва в съобщението. В него не се уточнява кои са били нашествениците, предава БТА. Това е първият случай на френска военна намеса в Чад, след като едно бунтовническо движение в Южна Либия се активизира през миналата година, отбелязва Ройтерс. От август движението Военен команден съвет за спасение на републиката, което наброява няколко хиляди бойци, е имало няколко сражение с армията на Чад. То се бори за свалянето на президента Идрис Деби, дошъл на власт през 1990 г. с преврат.", "date": "2019.02.04", "title": "Френски изтребители атакуваха въоръжена либийска група, проникнала в Чад"}
{"url": "https://www.24chasa.bg/novini/article/7280518", "text": "Нерегламентиран добив на пясък и чакъл, който е изместил коритото на река Чая, е причина за пропукването на подпорната й стена. Това съобщи пред \"24 часа\" председателят на общинския съвет в Садово Атанас Телчаров. Участък от 70 - 80 метра от бетонното ограждение на реката е поддало вследствие на нелегалното изгребване на баластра.  \"Още през октомври м.г. съм сигнализирал в прокуратурата за това. Има образувано досъдебно производство\", обясни Телчаров. След среща с областния управител Здравко Димитров кметът на Садово обяви частично бедствено положение в Катуница. По думите му при висока вълна Чая може да залее селото.  Първите къщи са на 50-60 метра. Проблемът в момента е, че не е ясно коя институция е собственик на подпорната стена. \"Басейнова дирекция\" и \"Напоителни системи\" са заявили, че съоръжението не е тяхно.", "date": "2019.02.04", "title": "Незаконен добив на инертни материали причинил пробива в стената на река Чая"}
{"url": "https://www.24chasa.bg/novini/article/7280539", "text": "22-годишен кърджалиец беше задържан с 1,7 килограма марихуана. Акцията е проведена в нощта на 2 срещу 3 февруари под ръководството на областният шеф на полицията Венцислав Момчилов. Дрогата е открита във вила в околностите на Кърджали. Младият мъж е признал, че e държал наркотика с цел разпространение. Той задържан за 72 часа с постановление на окръжна прокуратура. Извършени са огледи на местопроизшествие, претърсвания и изземване, разпитват се свидетели.", "date": "2019.02.04", "title": "Задържаха кърджалиец с 1 700 грама марихуана"}
{"url": "https://www.24chasa.bg/novini/article/7280589", "text": "Италианският президент Серджо Матарела каза, че неговата страна трябва да се солидаризира с позицията на съюзниците си от Европейския съюз по венецуелската криза, предаде ДПА, цитирана от БТА. Няколко държави от ЕС признаха опозиционния лидер Хуан Гуайдо за временен президент на Венецуела, след като действащият държавен глава Николас Мадуро отхвърли исканията да свика нови президентски избори. \"Необходимо е чувство за отговорност и яснота за единна позиция, споделяна с нашите съюзници и нашите партньори от ЕС\", каза Матарела в реч в Рим. В избора, пред който сме изправени, не може да има несигурност и колебание: това е избор между масовата воля и призивите за реална демокрация, от една страна, и бруталната сила и страданията на цивилното население, от друга\", добави италианският президент.", "date": "2019.02.04", "title": "Президентът Матарела зове Италия да се солидаризира с ЕС за Венецуела"}
{"url": "https://www.24chasa.bg/novini/article/7280722", "text": "Доживотна присъда може да получи 38-годишният българин Михаил Петров от Денвър. Той беше признат от американския съд за виновен за  , съобщи CBS, цитирана от . Тялото на Шелби Уедърли бе намерено на 30 септември 2017 г. край магистрала I-25 в Дъглъс каунти, Колорадо. По него са преброени 19 прободни рани. Имало и други наранявания. Убиецът е открит, след като неговите отпечатъци са били намерени по вещи около тялото на Шелби. Михаил Петров е арестуван две седмици по-късно, докато шофира краден автомобил. В колата са намерени кокаин и амфетамин. След задържането Петров отрича да е убивал Шелби и твърди, че изобщо не е познавал, а обвиненията са скалъпени. Според съдебните регистри обаче българинът има дълго криминално досие - арест за оръжие през 2004 година в Лаример каунти, грабеж, обир и побой. Прекарал е известно време в затвора в Колорадо, но е бил освободен на 3 юни 2017 година. Присъдите са му били за измама, кражба и обир с взлом. Съдът в Дъглас Каунти го призна за виновен в убийство първа степен и по още 7 обвинения. Присъдата на българина ще бъде обявена на 30 април. По закон за убийство първа степен в САЩ наказанието е доживотен затвор без право на помилване.", "date": "2019.02.04", "title": "Признаха българин за виновен за убийство в САЩ, чака го доживотна присъда"}
{"url": "https://www.24chasa.bg/novini/article/7280735", "text": "Венецуелският президент Николас Мадуро заяви в излъчено днес интервю за италиански телевизионен канал, че е написал писмо до папа Франциск и е поискал от него да окаже помощ за диалога във Венецуела, предаде Асошиейтед прес. В интервюто за канала \"Скай Ти Джи 24\" Мадуро каза, че се надява писмото му вече да пътува към Ватикана или вече да е пристигнало там. В разговора с журналисти от италианската телевизия, който се състоял във военна база, той добавя, че е \"в услуга на Христовата кауза и че в този дух\" е поискал от папа Франциск да съдейства и да подсили диалога с всички свои възможности и желание. Мадуро заяви, че се надява на \"положителен отговор\", предава БТА. Той призова Европа да не бъде \"повличана от безумието\" на президента Доналд Тръмп и да не съдейства за нарастване на вероятността за чуждестранна интервенция. Също днес в обръщение, излъчено по държавната телевизия, Мадуро отхвърли призивите на най-малко осем европейски страни, признали опозиционния лидер Хуан Гуайдо за легитимен президент на Венецуела. Германия, Великобритания и Франция се наредиха сред страните, които днес обявиха, че подкрепят Гуайдо. Гледната точка на европейските страни е, че Мадуро е дошъл на власт с изборни манипулации и е пренебрегнал поставения му от тях краен срок да свика нови демократични президентски избори. Мадуро беше особено остър в критиките си към испанския премиер Педро Санчес, който също като него е социалист. Мадуро заяви, че ако срещу него бъде извършен преврат, Санчес \"ще има кръв по ръцете си\". В речта си Мадуро добави, че не приема ултиматуми от никоя страна. Той се противопостави и на усилията под егидата на САЩ да се достави хуманитарна помощ във Венецуела под формата на храни и лекарства с думите, че страната му не е \"страна на просяци\". В изказването си от днес Мадуро обяви и че в сряда започва да събира подписка срещу военна интервенция на САЩ във Венецуела, предаде ТАСС. Речта си Мадуро произнесе на военен парад във венецуелския щат Арагуа, състоял се в чест на 27-та годишнина от опита за преврат на група военнослужещи начело с Уго Чавес. \"Призовавам венецуелския народ заедно да се обявим срещу заплахата да бъде използвана военна сила от правителството на САЩ. От сряда в цялата територия на страната ще започнат да се събират подписи, които да бъдат предадени в Белия дом така, че тези заплахи да бъдат отхвърлени. Призовавам венецуелския народ да подпише (този документ)\", каза Мадуро. Хуан Гуайдо от своя страна изказа благодарност в Туитър към лидерите от ЕС, които, по думите му са подкрепили борбата на Венецуела за свобода.", "date": "2019.02.04", "title": "Мадуро пише до папата за помощ във венецуелската криза"}
{"url": "https://www.24chasa.bg/novini/article/7280742", "text": "Френската актриса Жулиет Бинош каза, че разбира протестното движение на \"жълтите жилетки\" в страната си и разкритикува екологичната политика на президента Еманюел Макрон, предаде Франс прес, цитирана от БТА. \"Разбирам хората, които протестират, макар че бях шокирана от ожесточените сблъсъци. Голямата част от тях обаче се бунтуват, тъй като вече не могат да се издържат със заплата си\", казва пред \"Шпигел\" Бинош - председател на журито на международния кинофестивал \"Берлинале\", който се открива в германската столица в четвъртък. Знам какво е да си финансово затруднен, самата аз съм имала финансови затруднения в началото на кариерата си, каза актрисата пред седмичника. Бинош, получила през 1997 г. \"Оскар\" за ролята си във филма \"Английският пациент\", разказва, че такива затруднения са имали също и баба й, която била шивачка и готвачка, и родителите й, принудени да преживяват с малко. Жулиет Бинош разкритикува решението на френското правителство да увеличи цените на горивата, което беше в основата на протестите. \"Държавата не може да вдига данъка върху бензина и дизела от днес за утре, въпреки че по начало е оправдано да се приключи с дизела\", заяви тя. За някои от \"жълтите жилетки\" наистина е въпрос на 10 евро да свържат двата края накрая на месеца, добави актрисата. Държавният глава Еманюел Макрон със сигурност има своите качества, но екологичната му политика не е адекватна на сегашната ситуация, отбеляза тя. Мисията на правителството е да подготвя хората и да им съдейства преди въвеждане на такива мерки, да предвижда финансови помощи и решения за преходния период. Такова нещо обаче не се случи, каза Бинош.", "date": "2019.02.04", "title": "Актрисата Жулиет Бинош разбира \"жълтите жилетки\" и разкритикува президента Макрон"}
{"url": "https://www.24chasa.bg/novini/article/7280740", "text": "Бременна жена пострада при спиране на асансьор в Хасково. Инцидентът станал около 16 часа вчера. По това време Гергана Арабова и две нейни съседки се качили в товарния асансьор в 19-ти блок в хасковския квартал \"Орфей\". Стигнали до последния 12-и етаж в блока, тъй като трябвало да разлепят стикери за санирането на сградата, предаде  . След като потеглили с асансьора за долния етаж, кабината се разтресла. „Казах си: край, падаме долу, обаче се задейства спирачката“, обясни Гергана. Така асансьорът спрял между 12-ия и 11-ия етаж. В този момент кракът на Гергана се схванал, а другите две жени ѝ го разтрили, разказа 24-годишната хасковлийка. Междувременно комшийките се обадили във фирмата, поддържаща съоръжението и пристигналите техници освободили жените. По-късно, около 20 часа, Гергана отишла до Спешното, защото се подул и усещала силна болка в глезена, предполага, че е получила счупване или навяхване. Трябвало да ѝ гипсират крака, но по думите ѝ по това време нямало лекар и заради това отишла тази сутрин. Тя поясни, че не ѝ е правена рентгенова снимка, тъй като е бременна, макар и в ранен стадий. Медиците ѝ обясни, че гипсът ще стои 7-8 дни и тогава според състоянието ѝ ще преценят какво трябва да се направи.", "date": "2019.02.04", "title": "Асансьор в Хасково спря внезапно, бременна пострада"}
{"url": "https://www.24chasa.bg/novini/article/7280761", "text": "Алексей Трифонов веднага да оглави Софийския градски съд (СГС), без да чака изхода на делото срещу избора му. Решението е на тричленен състав на Върховния административен съд (ВАС). С него се допуска предварително изпълнение на решението на ВСС за избор на председател на СГС. Искането до съда бе от ВСС, а не от самия Трифонов. Един от мотивите на съдиите да разпоредят новоизбраният да поеме СГС, е, че временното ръководство на най-големия окръжен съд се разпаднало. През последните месеци зам.-шефските места напуснаха 2 съдийки. \"Дълго време - година и три месеца длъжността не се заема от титуляр и управленският екип се е разпаднал и на практика го няма, което прави невъзможно изграждане и изпълнение на стратегическа управленска програма с разпределение на функциите между членовете на екипа\", пише в решението си ВАС. Върховните съдии казват още, че липсата на стратегия в управлението на съда ще се отрази негативно на работата на СГС. \"От това следва, че от закъснение на изпълнението на решението ще настъпят значителни вреди\", мотивират се магистратите. Трифонов бе избран за шеф на СГС на 27 ноември м.г. с 9 на 4 гласа от ВСС. Опонентът му Евгени Георгиев оспорва избора пред ВАС. Делото по същество ще започне на 26 февруари. 47 от общо 125 съдии от СГС обявиха, че изборът на Трифонов е бил без мотиви. Сред подписалите се са загубилият кандидат Евгени Георгиев, временната шефка на съда Десислава Попколева и техните колеги в лицето на Албена Ботева, Мирослава Тодорова, Соня Найденова, Атанас Ст. Атанасов, Хрипсиме Мъгърдичян и др. Те получиха подкрепа и от 41 други столични съдии. Трифонов е наказателен съдия. Правораздава от 20 г. Сега работи в по-горестоящия съд - Софийския апелативен.", "date": "2019.02.04", "title": "ВАС: Алексей Трифонов да оглави веднага Софийския градски съд"}
{"url": "https://www.24chasa.bg/novini/article/7280772", "text": "От 5 февруари обявената грипна епидемия за София се отменя, информира столичната регионална здравна инспекция. Учениците ще се завърнат в клас на 6 февруари, тъй като утрешният ден е обявен от МОН за междусрочна ваканция. Отменят се и всички ограничителни мерки. От утре това ще се случи в още 9 области – София, Кюстендил, Шумен, Видин, Плевен, Добрич, Сливен, Варна, Велико Търново и Смолян, но с изключение на община Мадан, където за лечебните и детски заведения остават в сила въведените противоепидемични мерки. В Русе пък отмениха грипната епидемия още днес, съобщават от Министерството на здравеопазването. Здравните инспектори са отчели спад на заболяваемостта, като тя е достигнала равнища обичайни за сезона. По-рано през седмицата грипната епидемия беше отменена и в областите Бургас и Кърджали. Грипната епидемия се удължава в област Монтана. Причината е продължаващото покачване на броя на болните. Училищата ще бъдат във ваканция до 8 февруари включително.                                                                                                                                                                                                                                                                                          ", "date": "2019.02.04", "title": "От утре отменят грипната епидемия и в София (Обновена)"}
{"url": "https://www.24chasa.bg/novini/article/7280770", "text": "Жена от Момино село пропадна в двуметров изкоп за водопровод, сигнализираха местни жители, предаде  . По думите им вече трета седмица част от улиците в Момино село са непроходими поради подмяна на водопроводната мрежа за питейна вода. Изкопите са с дълбочина около 2 метра и са оставени ей така, без всякакво обезопасяване, твърдят хората. Миналата вечер, около 19 часа, на една от улиците 49-годишната Стефка Гарфалска е пропаднала в един от двуметровите изкопи и започнала да вика за помощ. Случайно я чула нейна съседка и се притекла на помощ. Жената започнала да осветява пропастта с мобилния си телефон и да дърпа затъналата в калта Стефка, но не успяла да я измъкне. Започнала да тропа от врата на врата и да търси помощ от съседи, притекъл се един от работниците към кметството Никола Шопов, но и той не успял да извади жената от пропастта. Наложило се съпругът й Стоян да дойде с кола да освети ямата, да извади жената, която е с травми по бедрата, изкълчен глезен и е претърпяла ужасяващ стрес от падането. Местните жители казват, че уличните лампи не са светели в района на изкопите и е било ужасна тъмница. Не е имало нито светлинна сигнализация, нито ограждения. Пострадалата Стефка Гарфалска е откарана в пловдивската университетска болница, където е минала ренген и е изкарала медицинско за травмите.", "date": "2019.02.04", "title": "Жена пострада, след като пропадна в 2-метров изкоп в Пловдивско"}
{"url": "https://www.24chasa.bg/novini/article/7280775", "text": "Депутатът от ГЕРБ и областен координатор за Благоевградска област Даниела Савеклиева осъди местен сайт за изнесени позорни неверни твърдения. На първа инстанция съдът реши тя да получи 5000 лв. обезщетение, като решението не е окочателно. На 20 март 2017 г., по време на предизборната кампания за парламент, в електронния сайт е била публикувана статия \"Д. Савеклиева: Гласувай за нас с отвращение\". Посочено било, че сайтът разполага със запис от частен телефонен разговор на Савеклиева с член на РИК и му упражнявала натиск. Соред сайта \"в разговора се чува как тя се разпорежда с въпросното лице в комисията да наблюдава как останалите членове на комисията от партия ГЕРБ гласуват и така да упражни своя вот.\" \"Нищо от това не е вярно. Всяко едно твърдение е абсолютна лъжа. Такъв разговор не е провеждан, с което и да е лице, член на комисия към РИК\", категорична е Савеклиева в исковата си молба до съда, в която настоява за обезщетение за неимуществени вреди. Твърди, че написаното се отразило на емоционалното и психическоно й състояние, рефлектирало в обществото, сред колеги, приятелите, познатите и роднини. Депутатът е категорична, че публикуваната информация не само е неверна, клеветническа и непроверена, но и умишлено създадена лъжлива информация с цел уронване на престижа и дискредитирането й. Съдът прие, че изнесеното в статията не е свързано с обидни квалификации. В същото време обаче се внушават позорни, неистински обстоятелства за Савеклиева. Позорно обстоятелство е факт, чието разгласяване води до засягане на честта и достойнство и авторитета, твърди съдът. \"Когато журналист разпространява определени твърдения за другиго, ако те имат позорящ характер, преди да ги публикува, следва да се убеди в тяхната истинност. В противен случай, възниква отговорност за него, тъй като правото на свободно изразяване и разпространяване на информация не може да бъде обезпечено за сметка на нарушаване правата на друго лице, тоест, упражняването на едно право не би могло да се гарантира чрез накърняване на друго право\", категорични са магистратите. Те не отричат, че допустимата журналистическа критика по отношение на публичните личности и в частност политиците е в по-широки граници предвид обществения интерес, те трябва да понасят засиления журналистически интерес и да търпят повече укори, включително и с надхвърлящи добрия тон изразни средства. \"В случая обаче допустимата критика е надскочена с разгласяването на неистинни твърдения, както и изявления уронващи престижа и на политик и самооценката на личността\", мотивира се съдът и постанови 5000 лв. обезщетение.", "date": "2019.02.04", "title": "Депутатката от ГЕРБ Даниела Савеклиева осъди сайт за позорни твърдения"}
