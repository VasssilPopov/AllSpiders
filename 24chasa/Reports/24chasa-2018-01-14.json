{"url": "https://www.24chasa.bg/novini/article/6662710", "text": "Като 16-годишен ученик в Амиен френският президент Еманюел Макрон е написал еротичен роман, гръмнаха френските медии. Слуховете за това вървели отдавна, но сега за първи път съседка на Брижит Макрон разказала това за биографията на първата дама, която ще излизе от печат на 17 януари. Откъсът от “Брижит Макрон: освободената жена” бе публикуван от сп. “Клозър”. Авторката на биографията Маел Брюн е журналистка в списанието. Романът бил написан, когато 16-годишният Макрон вече бил влюбен в учителката си по литература, 24 години по-възрастната от него Брижит, майка на три деца.  Съседката, която работела като машинописка, твърди, че е държала ръкописа на младежа в ръцете си. “Познавах го от квартала. Едан ден той ме помоли да напечатам 300 страници от книга, която е написал. Беше доста дързък и малко мръсничък роман. Имената, разбира се, не бяха същите, но мисля, че той е трябвало да изрази онова, което е чувствал тогава.” Жената обаче не запазила ръкописа. Според френските медии, ако някой успее да намери ранната творба и я издаде, това ще е истинска сензация. Макрон обаче не е първият политик, който има в миналото си творби в еротичен стил. Сегашният премиер Едуар Филип също е автор на трилър с доста смели еротични сцени, издаден през 2011 г. Биографията на Брижит Макрон не е оторизирана. Тя е писана на базата на интервюта с около 50 души, които я познават, “за да бъде вдигнато булото около нейната личност”. Авторката твърди, че все пак е изпратила въпроси до екипа на първата дама и е получила отговори. Копие от биографията пък било предоставено на Елисейския дворец. Първите глави от книгата са свързани именно със зараждащата се любов между ученик и учителка, като са събрани спомените на бивши ученици от гимназията в Амиен. ", "date": "2018.01.14", "title": "Макрон написал еротичен роман като 16-годишен (Обзор)"}
{"url": "https://www.24chasa.bg/novini/article/6662839", "text": "Дясната ръка на Брендо Матей Боев е подал молба до Софийския градски съд (СГС) да излежи остатъка от присъдата си в България, научи “24 часа”. Сега той е в италиански затвор, където изтърпява наказание от 12 г. лишаване от свобода по аферата “Кокаинови крале”. Още в края на 2017 г. Боев е подал молбата чрез адвоката си до българския съд за трансфера му зад решетките в София. Решение ще има най-рано през март. Според прокуратурата в Италия Матей Боев е бил дясната ръка на Евелин Банев-Брендо при международния трафик на кокаин от Южна Америка към Европа. Той е арестуван през 2012 г., дни след задържането на Брендо. Боев също е задържан тук и е екстрадиран на Ботуша. Оттогава е зад решетките. През 2015 г. съдът в Италия отмени присъдата от 20 г. за Брендо, но тази на Матей Боев влезе в сила. 2 г. по-късно той вече е на път да се върне в родината, макар и зад решетките. За разлика от лидера на кокаиновите крале Евелин Банев, който е на свобода. Неговата присъда беше окончателно потвърдена през септември 2017 г., след това бяха публикувани и мотивите към нея. Той обаче още не е в затвора. От Италия няма искане да бъде задържан и изпратен там. Интерпол пък го издирва с червена бюлетина заради присъда от 14 г. в Румъния, отново за трафик на кокаин. Всеки момент се чака и решението на ВКС по делото му за пране на пари, по което има присъда от 7 г. затвор у нас. Никой от останалите българи, които излежават присъди в Италия по делото “Кокаинови крале”, все още не е поискал да се върне у нас, освен Боев. Това са Тинко Гарев, Силвио Йовчев, Захари Марков, Радослав Атанасов и Ивайло Йорданов. Боев е братовчед на олимпийския шампион по щанги Гълъбин Боевски. И двамата са от Кнежа. През 2011 г. Боевски беше арестуван със 7 кг кокаин на летище в Бразилия и беше осъден на 9 г. затвор, но си дойде през 2013 г., когато Брендо, братовчед му и останалите вече бяха арестувани. Боевски и Боев имаха и съвместен бизнес, но се разделиха след конфликт.", "date": "2018.01.14", "title": "Дясната ръка на Брендо се връща да излежи присъдата си в България"}
{"url": "https://www.24chasa.bg/novini/article/6662823", "text": "Реализиране на бизнес проекти между японски и български компании. На това ще е посветена визитата на българския вицепремиер Томислав Дончев в Токио, обяви говорителят на Министерството на външните работи на Япония Норио Маруяма, който даде специален брифинг за журналисти по повод историческото посещение на японския премиер Шиндзо Абе в България. В делегацията на министър-председателя на Япония участват представители на компании, заинтересовани да инвестират в страната ни или да си сътрудничат с българския бизнес. По време на посещението на Шиндзо Абе със сигурност ще се поставят първите стъпки на едно ползотворно икономическо сътрудничество, посочи говорителят на японското Външно. По тази причина страната отправи официална покана за посещение на Томислав Дончев, в рамките на което се очаква тези първи стъпки да бъдат продължени, посочи той. Точната дата за визитата все още не е уточнена, но по всяка вероятност тя ще се състои преди пролетта. Освен за бизнес проектите вицепремиерът Дончев ще съдейства за организирането на честванията на годишнините на българо-японските отношения, посочи г-н Маруяма. Следващата 2019 г. е знакова и отбелязва 3 знаменателни годишнини - 110 г. от началото на двустранните контакти между Япония и България, 80 г. от установяване на дипломатически отношения и 60 г. от тяхното възстановяване. Токио се надява българското председателство на Съвета на ЕС да помогне за възможно най-бързото ратифициране на сделката за свободна търговия между ЕС и Япония, която бе финализирана през декември м.г.", "date": "2018.01.14", "title": "Томислав Дончев договаря бизнес сделки на визита в Токио"}
{"url": "https://www.24chasa.bg/novini/article/6662827", "text": "Японски бизнес корпорации имат интерес към инвестиции в автомобилостроенето, електрониката, селското стопанство и туризма у нас. Това стана ясно след историческата първа среща между премиера Бойко Борисов и японския му колега Шиндзо Абе в Министерския съвет. “Аз съм убеден, че ще предложим други не само в България, но и за Балканите”, обясни Борисов. Премиерът даде да се разбере, че по време на нашето председателство на ЕС ще положим максимални усилия за бързото приключване на преговорите между ЕС и Япония. Причината е, че това ще се отрази добре и на бизнеса у нас. На срещата между бизнес делегациите са обсъждани теми като автомобилостроенето, туризма, селското стопанство и др. Японският премиер доведе у нас представители на 30 големи компании. Абе от своя страна обясни, че ще стартират българо-японски бизнес форум, който да задълбочи отношенията между страните и японските фирми да навлязат повече у нас. “Бих искал този форум, който създадохме с Борисов, да се превърне в продължително сътрудничество и за двете страни”, подчерта японският премиер. За тази цел по думите на Абе ще бъде създаден и изпълнителен комитет, който да работи по сътрудничество в науката, културата и технологиите. Освен това японският премиер очаква да се задълбочат и спортните връзки, тъй като през 2020 г. Токио е домакин на олимпийските и параолимпийските игри. ще бъде за първи път олимпийска дисциплина”, посочи гостът. Двамата обсъждали Западните Балкани и отношенията между Северна и Южна Корея. “Япония подкрепя силна и сплотена Европа”, каза Абе. Ангажира се с политиката за интеграция на страните от региона ни. “Япония се е фокусирала върху стабилността на Западните Балкани”, заяви той и обясни, че се надява чрез сътрудничество с България да продължи сътрудничеството и с целия регион. След срещата си днес с президента Румен Радев японският премиер отива в Сърбия и Румъния. Борисов обясни на госта, че поставеният върху Западните Балкани фокус е влязъл и като основен приоритет за българското председателство на Съвета на ЕС. Подчерта и мостовете, които успоредно се градят с Азия - домакинството ни догодина на форума с Китай 16+1, както и интереса към среща за Западните Балкани в София, който по думите на Борисов е изразил саудитският принц. Двамата премиери коментираха пред медиите след срещата си и горещата тема Северна Корея. Абе изтъкна, че се надява на възможност за тясно сътрудничество по севернокорейския въпрос и решаването на проблема с отвлечените японски граждани. “Категорично осъждаме поведението на Северна Корея с изстрелването на балистични ракети и ядрената им програма”, каза от своя страна Борисов. Според него всички проблеми трябва да се решават по мирен път и на масата на преговорите. “Япония и България са две приятелски държави, които споделят основните ценности - свобода и върховенството на закона”, каза Абе. Той припомни, че това е първото официално посещение на японски премиер у нас. Самият Абе обаче е бил в София преди 35 години в качеството си на секретар на японския външен министър Шинтаро Абе. На входа на Стария континент обърна се накрая Борисов към Абе. Двата ни народа изпитват изключителни симпатии един към друг, допълни той и изпрати поздрави на японския император. Детският радиохор, чиито гостувания повече от половин век се посрещат с възторг в Япония, поздрави съпругата на премиера Шиндзо Абе - Акие Абе, със специален концерт в неделя. Сред песните на български и японски език бе и “Приспивна песен за коприновото дърво” по текст на императрицата на Япония Мичико. Г-жа Абе се обърна към децата на български с “Добър ден” и “Благодаря”. Срещата бе по желание на японската страна. “Много чаках да чуя вашето изпълнение днес. Разбрах, че много пъти пътувате до Япония, и се надявам и по-нататък да развиете нашето приятелство с вашата музика”, пожела Акие Абе на децата до нови срещи на японска земя. Гостенката бе посрещната от генералния директор на БНР Александър Велев и от диригента на хора Венеция Караманова. Разгледа и специалния японски кът, оформен в централното фоайе на националното радио. Министърката на туризма Николина Ангелкова придружаваше г-жа Абе.  ", "date": "2018.01.14", "title": "Японци искат да строят коли и електроника (Обзор)"}
{"url": "https://www.24chasa.bg/novini/article/6662693", "text": "Владимир Путин сравни комунизма с християнството, а помещението с мумията на Ленин в мавзолея - с почитта към мощите на светците. Това руският президент направе във филма “Валаам”, част от който бе излъчена в неделя по тв канала “Русия 1”. По думите на стопанина на Кремъл вярата е укрепвала страната в най-тежките богоборчески години. Тогава обаче едновременно била създавана нова религия. “Може бе сега ще кажа нещо, което на някого няма да се хареса, но ще го кажа, както го мисля... Комунистическата идеология е много сходна с християнството - свобода, равенство, братство, справедливост - всичко е заложено в светото писание, там е написано всичко”, казва руският президент. Путин сравнява отношението на комунистите към Ленин с почитта към светците в християнството. “Ето вижте, Ленин е положен в мавзолей. С какво това е по-различно от мощите на светците за православните, за християните?”, пита той. “По същество тогавашната власт нищо ново не е измислила, тя просто е приспособила за своята идеология това, което човечеството отдавна е изобретило”, резюмира Путин. ", "date": "2018.01.14", "title": "Путин сравни мумията на Ленин с мощи на светци"}
{"url": "https://www.24chasa.bg/novini/article/6662815", "text": "Двадесет са вече жертвите от катастрофалните свлачища в Калифорния, предаде Асошиейтед прес. Стихията връхлетя крайбрежния град Монтесито. Там продължава издирването на хора, които може да са се оказали под калните маси, свлекли се след проливните дъждове от миналата седмица, предава БТА.", "date": "2018.01.14", "title": "20 са жертвите от катастрофалните свлачища в Калифорния"}
{"url": "https://www.24chasa.bg/novini/article/6662840", "text": "Трима души, сред които и дете, са с обгазяване след  . Това каза за „Фокус“ говорителят на Центъра за спешна медицинска помощ (ЦСМП) – София Катя Сунгарска. „На място са изпратени две линейки. Мъжът и майка с дете, са откарани за преглед в „Пирогов“. Медицинските екипи са оказали помощ на всички, които са били леко обгазени. Пожарът е потушен. Няма нищо тревожно“, каза още тя. „19.59 часа е повикването към нас, в 20.04 часа сме били на мястото. В апартамента е имало мъж, жена и дете“, обясниСунгарска. От УМБАЛСМ „Н.И. Пирогов“ потвърдиха за Агенция „Фокус“, че мъж е приет в болницата след обгазяване. Той е контактен и в съзнание.", "date": "2018.01.14", "title": "Мъж, жена и дете с обгазяване след пожара на бул. \"Мадрид\" в София (Обновена)"}
{"url": "https://www.24chasa.bg/novini/article/6662747", "text": "С призив към БСП да послуша бившия си лидер, сега президент на левите в ЕС, Сергей Станишев и да поправи решението си за Истанбулската конвенция излезе ГЕРБ. “Искаме да се разсеят спекулациите, че ГЕРБ се отказва от ратификацията, и да се опитаме да налеем малко разум в БСП - партията, чиято идеология би трябвало да се бори с неравенството между половете и която би трябвало да се бори за конвенцията повече от нас”, заяви вицепремиерът и външен министър Екатерина Захариева. Управляващите свикаха извънреден брифинг в неделя, след като ден по-рано соцпленумът реши след бурни дебати, че няма да подкрепи документа. В централата на ГЕРБ се събраха само жени - Захариева, шефката на НС Цвета Караянчева, правосъдната министърка Цецка Цачева и евродепутатката Ева Майдел. с призив конвенцията да се приеме бързо”, разказа Захариева. Странно е това разминаване в позициите - в Брюксел подкрепяме, а в България не, за да извлечем от това политически дивиденти, коментира тя. Силно се надявала “БСП да послуша разума и лидера на европейските социалисти Станишев”. Нека всички депутати се запознаят внимателно с документа - това, с което у нас се спекулира, не намира място в него, призова Захариева. “Няма текст в конвенцията, който ще задължи България да признае еднополови бракове и 3-и, 4-и, 5-и или 6-и пол”, категорична бе тя. 75 страници са обяснителните бележки към документа. Същевременно се водели разговори със Съвета на Европа да изпрати разяснителен текст, че не става дума за трети пол. Спорният термин цели разчупване на наложените стереотипи, които поставят жената в неравноправно положение, каза още министърката. Спекулации са и твърденията, че това ще задължи България да приема бежанци от друг пол. В сряда в 14 ч в парламента ще има голям и максимално отворен дебат за конвенцията, обяви пък шефката му Караянчева. Поканени са представители на всички власти, заинтересовани страни и на вероизповеданията. Категорично не става дума за трети пол, понятието не замества тези за мъж и жена, а е само за целите на конвенцията, обясни и Цецка Цачева. Самата конвенция дава и такова е и решението на МС, допълни тя. Това, което конвенцията ще задължи България, е да осигури превенция над насилието над жените, да въведе текстове в НК, които да криминализират това, да направи центрове за защита, обясни Захариева. Работна група вече приключва обсъждането на законови промени, допълни Цачева. 91% от убийствата на жени са извършени от мъже, като в 35% от случаите това е съпругът или партньорът, в 25% - друг роднина, а в 31% убиецът е друг познат мъж, цитираха данни от ГЕРБ. “Изключително съм учудена, че Нинова не иска по-добра защита за тези насилвани над 1 млн. българки. Как ще обясни това на колегите си от Социнтерна, където е зам.-шеф”, попита пък Ева Майдел. И отправи същия въпрос към зам.-шефката на БСП Деница Златева, която е и зам.-председател на ПЕС - Жени, които са най-големите радетели за конвенцията. “Не одобрявам решението на Националния съвет на БСП да не подкрепи ратификацията на Истанбулската конвенция, още повече че голяма част от европейските държави вече са я ратифицирали. Съжалявам за това, смятам го за политическа грешка и за лош знак.” Това заяви президентът на ПЕС Сергей Станишев пред БНР. В събота той се опита да убеди червения пленум, че конвенцията трябва да бъде подкрепена, но другарите му не го чуха. “Жените в България станаха жертва на изкривен дебат, който се разви в българското общество. Много е трудно да се върви срещу течението. Трудно е да не се поддадеш на популизма. Защитата на истината не е лесна задача. За това е нужна воля. През последните 10 дни бяха изпратени плашещи сигнали и абсурдни твърдения, които отклониха вниманието от основния факт”, коментира Станишев. И даде пример, че всяка 4-а жена в България е била жертва на насилие, а за миналата година 3 жени са убити по особено жесток начин от партньорите си. “За съжаление, държавните механизми не работят добре. И предвидените за внасяне от БСП законодателни предложения няма да могат да засенчат политическия знак, който бе даден с решението за нератифициране на конвенцията”, смята той. А и една опозиционна партия няма механизми да наложи приемането на такива промени, докато конвенцията предоставя редица мерки. Според Станишев така БСП тактически обслужва ГЕРБ и отвлича вниманието от доста сериозни вътрешни проблеми на управляващите, сред тях и готвения вот на недоверие. БСП я чакат тежки обяснения, предупреди още той: “Опасявам се, че решението на БСП няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст - и ненасилието над жени и деца.” Заради истерията тук Съветът на Европа приел на 12 януари комюнике, което тълкува текста на конвенцията и че не става дума за въвеждане на т.нар. 3-и пол. С решението си не саботираме Станишев като лидер на ПЕС, коментира пък членът на червеното бюро Драгомир Стойнев. И напомни, че кандидатурата му за нов мандат начело на ПЕС е издигната преди месеци от конгреса на БСП.", "date": "2018.01.14", "title": "ГЕРБ към Нинова: Послушайте Станишев за конвенцията (Обзор)"}
{"url": "https://www.24chasa.bg/novini/article/6662631", "text": "ТИР се е запалил на автомагистрала „Хемус“ преди последния тунел в посока София, съобщи \"Фокус\".  Временно е ограничено движението по автомагистрала \"Хемус\" от км 32 до км 34 в посока София Това съобщиха от Агенция \"Пътна инфраструктура\". Движението се пренасочва по стария път за Ботевград /I-1/. Очаквайте подробности.                                                                                                                                                                                                                                                                                                                       ", "date": "2018.01.14", "title": "ТИР се запали на АМ „Хемус“, пренасочват движението (Обновена)"}
{"url": "https://www.24chasa.bg/novini/article/6662699", "text": "Иранският президент Хасан Рохани заяви, че САЩ са се провалили в опита си да \"разрушат\" ядрената сделка между Иран и водещи световни сили, предаде Асошиейтед прес. В петък Тръмп удължи облекчаването на санкциите срещу Иран съгласно ядрената сделка. Въпреки това обаче, той заяви, че ще работи с европейските си съюзници за премахването на т.нар. \"залязващи клаузи\", позволяващи на Иран постепенно да възобнови ядрените си дейности през следващото десетилетие,  \"Този мъж, г-н Доналд Тръмп, правеше всичко възможно в продължение на година, дори по време на предизборната си кампания, отчаяно борейки се за разрушаване на сделката. Досега не е успял. Това показва, че тя е стабилна. Това е и победа за международните ангажименти, това означава победа на закона над диктатурата\", заяви Рохани по време на конференция в Техеран, и добави: Доволен съм, че лидерите на Белия дом се провалиха в подриването на международните ангажименти, погазването на обещанията и съпротивата срещу приетото от Съвета за сигурност на ООН и сделка между седем страни. Ядрената сделка беше сключена през 2015-а, след месеци тежки преговори със САЩ, Великобритания, Франция, Германия, Китай и Русия, които вдигнаха международните санкции в замяна на това Иран да ограничи ядрената си програма.", "date": "2018.01.14", "title": "Рохани: Тръмп се провали и не успя да разруши ядрената сделка"}
{"url": "https://www.24chasa.bg/novini/article/6661538", "text": "Огромно тракийско светилище, скална гробница, скален олтар, скален часовник, засега единствен в България, шарапани, над 70 скални ниши, късноантична крепост, раннохристиянска църква с гробове на първите свещеници. Който и да е от изброените обекти е достатъчно интересен сам по себе си, но когато всичко това е събрано на едно място, е несъмнено, че става дума за магнетично място, което хилядолетия е привличало хората Въпреки че мястото край с. Ангел войвода е известно още от 30-те години на миналия век, археологически проучвания в него започват едва през 2016 г. Резултатите от работата на екипа, ръководен от доц. д-р Здравко Димитров от Националния археологически институт с музей (НАИМ), са такива, че още след първия археологически сезон Министерството на културата го обявява на паметник от национално значение. В охраняемата му зона са включени около 100 дка в най-северния край на рида Мечковец в Източните Родопи. Това е най-големият и богат археологически обект в Хасковския край. Намира се на около километър от с. Ангел войвода, община Минерални бани. В него има всичко от характерните за този район археологически обекти и най-близките му аналогии са с Татул, Глухите камъни и Перперикон. Тракийското светилище, което се простира на огромна площ, има всички видове изяви на тракийската култура, сполучливо наречена от проф. Николай Овчаров “култура на скалните хора” - от скални ниши до гробници, шарапани, олтар, скален часовник. “Тук има структури, които отсъстват в Татул, а ги има на Перперикон, както и скални ниши като на Глухите камъни”, казва доц. Димитров. Самата топография на района е подобна на Перперикон - хълм, напълно обрасъл, труднодостъпен Скалите са използвни от траките за изграждане на техните комплекси. През 2016 г. проучването започва от най-високото място - тракийската гробница, която е абсолютен аналог на горната камера на гробницата от Татул. На перваза има поставена каменна плоча, дълга около 1,70 м, обърната на изток. Тя категорично не е раннохристиянска, както обикновено се говори за скалните гробници в Родопите. “Крепостната стена от IV в. разсича източния край на гробницата, т.е. тя при всички положения е по-ранна от християнската епоха”, категоричен е доц. Димитров. Тези структури се определят като тракийски скални гробници и от учени като Венедиков, Нехризов, Овчаров. Те датират от къснобронзовата епоха и се използват до късножелязната - II-I хил. пр.Хр. Към гробницата има изсечени скални стъпала, има и отвори за поставяне на дървена платформа над камерата, както и скални улеи, което показва, че тя най-вероятно е била с възпоминателен или символичен характер, тъй като по тези улеи изтичали течностите, използвани при ритуалите - вода, вино, кръв, мед. Същата е ситуацията и на Татул, и на други места, т.е. тези скални гробници може да са били не само реални гробни комплекси. Възможно е някои от тях да са били символични гробове - кенотафи, които са служили за възпоменание и за изпълняване на някакъв култ към мъртвец. На Татул например легендата, която още проф. Венедиков споменава, е, че там е гробът на Орфей. Друг важен елемент от археологическия комплекс на Ангел войвода е скален часовник, който е единствен в България. По него археолозите още не са работили и ситуацията там е доста мистична, защото може да се окаже, че не е скален часовник, а друг символ Трети елемент от скалната култура са шарапаните, които в периметъра на Ангел войвода са 3-4, като най-голямата е точно под върха и категорично свидетелства, че шарапаните не са били басейни за вино, каквото е масовото мнение. В конкретния случай изсечената в скалата структура е изключителна плитка - само около 20 см, но дълга 6 м и широка 2,70-2,80 м. Това по никакъв начин не е функционално за смачкване на грозде. “По-скоро това са някакви ритуални комплекси на траките, които ние сега не можем да определим”, казва археологът и допълва, че и на последната траколожка конференция в Казанлък е станало дума, че шарапаните са пълна мистерия. Интересен е и най-големият скален олтар, който е бил разрушен при християнизирането на обекта и буквално е бил сринат в подножието на върха. Той е с диаметър 2 м. Най-интересното от скалната култура на Ангел войвода обаче са огромните комплекси от скални ниши. През 80-те години на миналия век на археологическата карта на България са регистрирани 54 броя, е сега са установени още 20 нови. Всички са с различна форма и дълбочина, има в южния край по пътя към скалната гробница, има и на източния склон. Те биха могли да датират от късния енеолит до римската епоха и християнизацията. Наразкопките край с. Ангел войвода се вижда именно такова дълго изпълнение на тази тракийска скална традиция. Най-големите скални ниши, които са високи почти метър и са добре изгладени, са изработвани с огромни железни инструменти и биха могли да са от римската епоха. Те доста трудно може да се съпоставят с по-малките и грубо обработени, които според Здравко Димитров вероятно са свързани с бронзовата и желязната епоха, а дори и с каменно-медната. На върха непосредствено пред скалната гробница, на 5 м от нейната основа, през 2016 г. археолозите откриват раннохристиянска църква “Това е едно дълго съществувало езическо място и е нормално при християнизацията веднага тук да бъде построена църква”, пояснява ученият. Църквата е еднокорабна и се отнася към края на IV - началото на V в., с тухлен под и много добре оформена апсида. В нея са открити следи от над 20 тънкостенни стъклени чашки, с които навярно са били изпълнявани ритуалите. Монетите, които датират крайния етап на използването ѝ, са на Юстиниан, т.е.от средата на втората половина на VI в. Плътно до апсидата през 2017 г. проучвателите са открили два каменни гроба - саркофази, изсечени в скалата, покрити с каменна плоча. Според традицията до раннохристиянските църкви обикновено са погребвани църковни служители и затова и в този случай по аналогия се допуска, че в гробниците може да са погребани първите свещеници. Вече 2 г. се работи и по разкриването на крепостните стени, които са със запазена височина от над 2 м, а ширината на зида е 2,20-2,30 м. Те затварят площ от 8 дка, която представлява военната крепост, част от отбранителната система по Родопите Тя има пряка визуална връзка с Перперикон и с друга голяма крепост - при Пчеларово. През тази година археолозите са разкрили югоизточната кула, която е изградена върху скалите. По малко каменно стълбище под пода се е влизало в нея. Във вътрешността на крепостта е проучена цистерна с размери 10 на 10 м, а до нея се открива сграда от III-IV в., вероятно храм от езическия период. Построена е от квадрови стени, обърната е на юг, с малко стълбище към нея и е близка до храма на Тракийския конник на южния склон на Перперикон. “Засега не можем да кажем категорично на какъв култ е бил посветен този храм”, казва ръководителят на екипа, който е убеден, че обектът тепърва ще разкрива тайните си.", "date": "2018.01.14", "title": "Археолози откриха скален часовник, засега единствен у нас"}
{"url": "https://www.24chasa.bg/novini/article/6662726", "text": "13 месеца след катастрофата в Хитрино, която отне седем живота, а други 30 души пострадаха, предстои да започне съдебния процес. Повече от година след инцидента Живко Петров още се пита как точно се случи катастрофата и газовия взрив и казва, че окачва окончателния отговор на тези въпроси от предстоящото съдебно дело,  Той обаче смята, че няма да се изяснят причините. По време на процеса много от пострадалите жители на Хитрино ще потърсят и обезщетения за нанесените щети и преживения ужас. Други, като Стефан Стефанов са завели и индивидуални искове. „Дано да има някаква развръзка, да има хора които да понесат наказание или хората да вземат някакви имуществени, неимуществени вреди”, каза той. Първото заседание по процеса е насрочено за утре сутрин в Шуменския окръжен съд.", "date": "2018.01.14", "title": "Започва делото за инцидента в Хитрино"}
{"url": "https://www.24chasa.bg/novini/article/6662776", "text": "Трус с магнитуд 5,1 разтърси днес Филипините, предадоха Ройтерс и ТАСС, като се позоваха на американския Геофизичен институт. Трусът е бил усетен в 15,49 ч. по Гринуич. Епицентърът е на 24,7 километра северозападно от община Мамберао на остров Миндоро. Дълбочината е на 35 километра. Данни за разрушения и жертви няма. Не е обявена и тревога за цунами. Това обаче не е единственото природно бедствие във Филипините за деня. Най-активният вулкан в страната както изглежда е на път да изригне, съобщават местните власти, предадоха ДПА и Асошиейтед прес. За втори ден вулканът Майон в провинция Албей избълва стълб от гъста пара и пепел. Над 4000 души, живеещи в подножието му, напуснаха домовете си. Местните власти призовават жителите да не се доближават до 7-километрова зона около кратера на Майон, предава БТА. Вулканът се намира на 330 километра южно от столицата Манила. Височината му е 2472 метра. Той е изригвал около 50 пъти от 1616 г. досега. Последното му смъртоносно изригване е от май 2013 г. Тогава загинаха петима туристи, а седем души бяха ранени. Най-смъртоносното изригване на Майон е през 1814 г., когато загинаха 1200 души, а цял град бе затрупан от вулканична пепел и кал. При изригването от 1993 г. загинаха 79 души. Майон е популярна туристическа атракция заради формата си на почти перфектен конус.", "date": "2018.01.14", "title": "Земетресение и готвещ се да изригне вулкан във Филипините"}
{"url": "https://www.24chasa.bg/novini/article/6662794", "text": "Пожар гори на третия етаж в жилищна сграда на бул. „Мадрид“, предаде „Фокус“. На място има три екипа на пожарната, полиция и линейка. Сградата не е евакуирана.  Движението на място се регулира от полиция. Изключено е електрозахранването заради пожара в жилищната сграда на бул. „Мадрид“ и ул. „Алеко Константинов“, трамваите в участъка не се движат. Това съобщи за „Фокус“ дежурният в Центъра за градска мобилност. Оттам уточниха, че напрежението е изключено, за да могат да бъдат извадени хората от сградата. Очаквайте подробности.                                                                                                                                                                                                                                                                                                                       ", "date": "2018.01.14", "title": "Пожар гори в жилищна сграда на столичния бул. \"Мадрид\", токът в района е спрян"}
{"url": "https://www.24chasa.bg/novini/article/6662618", "text": "Базираната в Катар телевизия Ал Джазира разпространи днес видеозапис, в който член на катарското кралско семейство твърди, че е бил задържан против волята му в Обединените арабски емирства (ОАЕ), предаде Франс прес. Записът бе разпространен осем месеца след началото на дипломатическата криза между страните от Залива. Името на Абдула бин Али Ал Тани се появи в медийното пространство през август, когато се опита да посредничи между Катар и Саудитска Арабия - една от страните от Залива, които бойкотираха Катар заедно с ОАЕ, по време на годишното поклонение в Мека. В разпространения от Ал Джазира запис той заявява: \"страхувам се да не ми се случи нещо, което после да се припише на Катар\", информира БТА. \"Сега съм в Абу Даби, където бях гост (на лидера на ОАЕ) шейх Мохамед\" бин Зайед\", изтъква шейх Абдула, а после уточнява: \"Вече не е така. Сега съм задържан против волята ми\". \"Искам ясно да заявя, че народът на Катар е невинен\", посочва той и допълва: \"Шейх Мохамед носи цялата отговорност за това, което може да ми се случи занапред\". Засега не е възможно да се провери дали е автентичен записът, разпространен от Ал Джазира и в социалните мрежи. Ръководители на ОАЕ не бяха на разположение да коментират тези твърдения. На 5 юни Бахрейн, ОАЕ, Саудитска Арабия, Египет, Йемен рязко скъсаха дипломатическите си отношения с Катар, обвинявайки емирството в подкрепа за тероризма и екстремистката идеология, най-вече Мюсюлманските братя, в сближаване с Иран и във враждебна политика и намеса в делата на арабските държави. Впоследствие към тях се присъединиха Мавритания и Коморските острови, а Йордания и Джибути понижиха степента на дипломатическите си представителства. Бахрейн, ОАЕ, Саудитска Арабия, Египет прекъснаха въздушните морските и сухопътните връзки с Катар, който отхвърли обвиненията и посочи, че четирите страни се опитват да поставят външната му политика \"под опека\". Няколко опита за посредничество на Кувейт се провалиха. През август, в разгара на кризата в Залива, шейх Абдула стана известен с това, че беше приет от саудитския престолонаследник, като властите в Рияд тогава обявиха смекчаване на ограниченията за влизане на катарски граждани в страната по случай годишния поклоннически поход до Мека. Катар побърза да заяви, че не е изпращал шейх Абдула и че става въпрос за \"лична инициатива\". Шейх Абдула принадлежи на клон от катарското кралско семейство Ал Тани, отстранен от власт от дядото на сегашния емир, шейх Тамим. По време на посредничеството през август, медиите в ОАЕ и в Саудитска Арабия писаха, че шейх Абдула може да бъда \"алтернатива\" на сегашния емир на Катар.", "date": "2018.01.14", "title": "Катарски шейх твърди, че е бил задържан в Обединените арабски емирства"}
{"url": "https://www.24chasa.bg/novini/article/6662621", "text": "Цялата си воля и усърдие ще положим максимално бързо да приключат преговорите между ЕС и Япония. Това каза на пресконференция министър-председателят Бойко Борисов след срещата му с японския премиер Шиндзо Абе, предаде „Фокус“. „Надявам се в тези 2 дни да свършим доста работа. Категорични сме, че всички проблеми трябва да се решават мирно на масата на преговори. Цялата си воля и усърдие ще положим максимално бързо да се ускори процесът по време на нашето председателство за приключат на преговорите между ЕС и Япония, защото това е важно и за бизнеса. Преди една година темата Западни Балкани надали сте я чували някъде. Сега тя е приоритет на ЕС по време на нашето председателство. 16+1 се измести в България тази година, така че освен председателството на ЕС ще имаме и председателство на 16+1 с китайския премиер“, заяви Борисов. По думите му след първото посещение в Саудитска Арабия, саудитският премиер също има интерес и ще организират такава среща в България. „Днес с японският премиер имаме традиционни и изключително близки с двата народа отношения, с изключително мощните корпорации, чиито лидери днес са тук в София, с българската експертиза по темата, съм убеден, че с премиера на Япония ще положим схеми за подпомогне на големи инфраструктурни проекти не само в България, но и на територията на Балканите. Благодаря за безвъзмездната помощ, която Япония е предоставяла. Още веднъж добре дошли“, каза още Бойко Борисов.                ", "date": "2018.01.14", "title": "Борисов: С Япония ще подпомогнем на големи инфраструктурни проекти на Балканите"}
{"url": "https://www.24chasa.bg/novini/article/6662532", "text": "Почетен гвардейски шпалир посрещна японския премиер Шиндзо Абе в София. В Министерския съвет започнаха и пленарните разговори, включително и с премиерът Бойко Борисов. Мерките за сигурност около сградите на правителството и президенството за засилени. Около 18 часа се очакват и изявленията на премиерите на България и Япония, предава  . По-късно днес ще има разговори и с бизнесделегацията от Япония, която придружава премиера Абе. Японският премиер е в България със съпругата си - Акие Абе.", "date": "2018.01.14", "title": "Почетен гвардейски шпалир посрещна японския премиер Шиндзо Абе в София (Снимки)"}
{"url": "https://www.24chasa.bg/novini/article/6662556", "text": "Бившият председател на партията ЮКИП Найджъл Фараж заяви, че резултатите от гласуването в подкрепа на излизането на Великобритания от структурите на Общността може да бъдат отменени, тъй като противниците на Брекзит са „поели контрола“ върху аргументите за бъдещите отношения между Лондон и Брюксел, пише вестник The Guardian, цитиран от \"Фокус\". Фараж сподели притесненията си, че привържениците на „развода“ с Европейския съюз са спрели да се защитават, позволявайки по този начин на опонентите си да повлияят на политическия и на публичния дебат без следа от затруднение. „Привържениците на оставането (в ЕС) правят всичко това. Те имат мнозинство в парламента и ако не се организираме, можем да загубим историческата победа, каквато е Брекзит\", категоричен бе бившият лидер на ЮКИП. По-рано тази седмица Фараж разгневи мнозина, като заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още са приели резултатите от предишния вот. Съгласно думите на Фараж, водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум. Бившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено.", "date": "2018.01.14", "title": "Найджъл Фараж: Нашият исторически вот за Брекзит може да бъде обърнат"}
{"url": "https://www.24chasa.bg/novini/article/6662473", "text": "Най-малко двама души са загинали, а 65 души са ранени в резултат на силното земетресение в южната част на Перу, предадоха световните агенции, като се позоваха на данни на генерал Хорхе Чавес, директор на Националния институт за гражданска отбрана. Според данни на американския Геофизичен институт трусът с магнитуд 7,1 е станал в 4,18 ч. местно време (9,18 ч. по Гринуич) на 31 километра южно-югозападно от малкия град Акари в региона Арекипа, намиращ се на около 500 километра от столицата Лима. Дълбочината е била от над 10 километра. Първоначално се съобщаваше за магнитуд 7,3. Трусът е бил усетен в Лима, предава БТА. Има данни за рухнали кирпичени постройки и за прекъснато електроподаване, съобщиха властите на региона Арекипа. Американският Тихоокеански център за предупреждение за цунами първоначално издаде тревога за опасни приливни вълни, които биха могли да връхлетят някои крайбрежни райони и за по-големи от нормалното вълни, които могат да поразят Перу и Чили. Тревогата обаче бе отменена и цунами не е било регистрирано. Президентът на Перу Педро Пабло Кучински се отправи към засегнатите от труса райони. Земетресението стана броени дни преди в Перу да дойде папа Франциск.", "date": "2018.01.14", "title": "Най-малко 2 загинали и 65 ранени на силното земетресение в Перу (Видео)"}
{"url": "https://www.24chasa.bg/novini/article/6662585", "text": "Международната коалиция, ръководена от САЩ, заедно със Сирийските демократични сили (СДС) подготвя нова гранична сила със състав от 30 хиляди членове, предадоха Ройтерс и турски медии. Тази стъпка задълбочава раздразнението на Анкара, която остро възразява срещу подкрепата на САЩ за доминираните от кюрди сили в Сирия. Високопоставен турски представител заяви пред Ройтерс, че обучаването от страна на САЩ на нови гранични сили за сигурност е било причината, поради която американският шарже д'афер бе привикан в Анкара в сряда, предава БТА. В електронно писмо, изпратено до агенцията, офисът за връзки с обществеността на коалицията потвърди сведенията за новите сили, за които писа \"Дифенс пост\". Те ще бъдат командвани от СДС, които се сражаваха в Сирия срещу \"Ислямска държава\" с подкрепата на коалицията. Турското издание \"Дейли сабах\" посочва, че новото формирование ще се нарича Сирийски гранични сили за сигурност. Половината от състава им ще са бойци на СДС, а другите 15 000 ще бъдат набрани и обучени в близко бъдеще. Етническият състав на новата гранична сила ще зависи от района, в който те служат. Това почти сигурно означава, че подкрепяните от САЩ Сили за защита на народа (СЗН) - доминиращата част от СДС - ще бъдат разположени по сирийско-турската граница, отбелязва \"Дейли сабах\", прогнозирайки, че това ще засили напрежението в този район, както и в отношенията с Вашингтон. Анкара разглежда СЗН като терористична организация, свързана с действащата в Турция Кюрдска работническа партия (ПКК), която от десетилетия води въоръжена борба срещу турската държава, отнела живота на десетки хиляди души.", "date": "2018.01.14", "title": "Оглавяваната от САЩ коалиция помага за създаването на нова сила в Сирия, навличайки си гнева на Турция"}
{"url": "https://www.24chasa.bg/novini/article/6662598", "text": "България е на 14-та позиция или точно в средата на европейска класация по брой фармацевти на 100 000 души население, показват данни на Евростат за състоянието на този бранш през 2016. У нас по този показател се падат по 84 фармацевти на 100 хиляди жители, което ни поставя наравно със страни като Великобритания и Португалия. Българския фармацевтичен съюз съобщи за БТА, че към момента у нас има официално регистрирани 6104 магистър-фармацевти, които по закон могат да продават лекарства, като в този списък не са включени помощник-фармацевтите. Според данните на БФС аптеките у нас са 3996, като една аптека обслужва средно около 1800 българи. Освен това един практикуващ магистър-фармацевт у нас обслужва 1182 българи, показва статистиката на БФС. Според европейската статистика една аптека в ЕС обслужва средно около 4500 души, а около 109 фармацевти се падат средно на 100 000 души в рамките на Евросъюза. По вида собственост 99 на сто от аптеките у нас са частни и едва 1 процент - общински. Също така едва около 1 процент от всички функциониращи у нас аптеки са денонощни, а останалите работят с нормирано работно време.", "date": "2018.01.14", "title": "България е в средата на ЕС по практикуващи фармацевти на 100 хиляди души население"}
{"url": "https://www.24chasa.bg/novini/article/6662601", "text": "Саудитска Арабия ще започне да издава електронни туристически визи през следващите седмици за гражданите на някои държави, включително за членките на Шенгенската зона, съобщи близък до правителството саудитски информационен сайт, цитиран от ДПА и БТА. Новата визова система също така ще се отнася за гражданите на страните от Южна и Северна Америка, Япония, Тайван, Сингапур, Малайзия, Бруней, Австралия, Южна Корея и Южна Африка, допълва сайтът \"Сабк\". Най-големият износител на петрол в света Саудитска Арабия се стреми да диверсифицира източниците си на приходи на фона на ниските цени на петрола. Екип от министерството на вътрешните работи, на външните работи и на туристическата агенция на страната е разработил правила за новата визова система, се казва в съобщението. Към момента чужденците, които пристигат в Саудитска Арабия, трябва да кандидатстват за виза предварително в консулските служби на кралството в чужбина. Според новите разпоредби жените под 30 години, които ще посетят страната, трябва да са придружени от член на семейството, посочва \"Сабк\". На чужденците няма да е разрешено да влизат в Мека и Медина, свещените за мюсюлманите градове в Саудитска Арабия. През ноември ръководителят на Комисията за туризъм и национално наследство на Саудитска Арабия принц Султан бин Салман каза, че очаква системата за туристически визи да влезе в сила през 2018 година.", "date": "2018.01.14", "title": "Саудитска Арабия ще издава електронни туристически визи"}
{"url": "https://www.24chasa.bg/novini/article/6662604", "text": "Япония подкрепя силно сплотена Европа и приветства усилията за интеграцията на Западните Балкани. Това каза на пресконференция премиерът на Япония Шиндзо Абе след срещата му с българския министър-председател Бойко Борисов, предаде „Фокус“. „Радостен съм, че имам възможността да осъществя това посещение в България, което е първо за японския министър-председател. Бих искал да изкажа своето уважение към Бойко Борисов за това, че има тежката отговорност на председателството на ЕС. България и Япония са две приятелски държави, които споделят ценности като свобода, върховенство на закона. По време на днешната срещата разговаряхме за постоянно усложняващата се ситуация в сигурността в Югоизточна Азия. Япония подкрепя силно сплотена Европа и приветства усилията за интеграцията на Западните Балкани“, заяви Абе. По думите му Япония се е фокусирала върху стабилността на Западните Балкани. „Създадохме инициатива за сътрудничество в западните Балкани. Надявам се, че със сътрудничеството с България ще продължим да си сътрудничим и с целия регион. Важно е да се засилят икономическите ни отношения. Решихме да стартираме японски бизнес форум. Бих искал този форум, който създадохме с Борисов да се превърне в продължително сътрудничество и за двете страни“, каза още японският премиер.", "date": "2018.01.14", "title": "Шиндзо Абе: Япония се е фокусирала върху стабилността на Западните Балкани"}
{"url": "https://www.24chasa.bg/novini/article/6662624", "text": "Посланикът на България в Македония Иван Петков ще представи в понеделник пред македонските депутатите програмата и приоритетите на българското председателство на Съвета на Европейския съюз, преди те да гласуват ратифицирането на Договора за приятелство, добросъседство и сътрудничество между Република България и Република Македония, предава скопският телевизионен канал „Телма“, цитиран от \"Фокус\". В дневния ред на пленарното заседание на македонския парламент за понеделник, се предвижда ратификация на Договора за добросъседство с България, обсъждане на предстоящите в страната реформи, както и други важни закони, между които Законът за амнистия.", "date": "2018.01.14", "title": "Македонският парламент ратифицира договора за добросъседство с България утре"}
{"url": "https://www.24chasa.bg/novini/article/6662638", "text": "Категорично осъждаме поведението на Северна Корея с изстрелването на балистични ракети. Това каза на пресконференция министър-председателят Бойко Борисов след срещата му с японския премиер Шиндзо Абе, предаде „Фокус“. „Абсолютно съм солидарен с абсолютно всичко, което говори и изрази премиерът Абе. Категорично осъждаме поведението на Северна Корея с изстрелването на балистични ракети. Да изпратим поздрави на императора на Япония. В заключение съм си позволил за уверя японския премиер Шиндзо Абе, че на входа на Европа между Азия и Европа има една държава – България“, заяви Борисов. По думите му българският и японският народ имат изключителни симпатии едни към други. „Още веднъж добре дошли“, добави още българският премиер.", "date": "2018.01.14", "title": "Борисов: Осъждаме поведението на Северна Корея с изстрелването на балистични ракети"}
{"url": "https://www.24chasa.bg/novini/article/6662646", "text": "Една от основните причини за историческото посещение на японския премиер Шиндзо Абе в България е да изрази загрижеността на Япония във връзка със ситуацията със сигурността в Азия. Опасностите, пред които сме изправени не застрашават само Япония, а целия свят. Това заяви на специален брифинг говорителят на Министерството на външните работи на Япония Норио Маруяма. По думите му за Япония ситуацията е толкова опасна и жестока, колкото не е била от времето на Втората световна война насам. Японският премиер Шиндзо Абе и българският премиер Бойко Борисов потвърдиха необходимостта да се окаже натиск на КНДР с всички възможни средства, добави говорителят. Двамата лидери са обсъдили възможностите, които се откриват пред България и връзките между ЕС и Япония по време на българското председателство на Съвета на ЕС. Токио подкрепя инициативата на София да се бори за интеграцията на Западните Балкани в ЕС. ", "date": "2018.01.14", "title": "Говорителят на японското МВнР: Борисов и Абе потвърдиха нуждата да се окаже натиск на КНДР"}
{"url": "https://www.24chasa.bg/novini/article/6662644", "text": "Говорителят на турския президент окачестви като \"обезпокоителни и неприемливи\" усилията на ръководената от САЩ международна коалиция за създаване на нови гранични сили в Северна Сирия, включващи бойци на Силите за защита на народа (СЗН), предаде Ройтерс. Ибрахим Калън заяви, че вместо да прекратят подкрепата за СЗН, както Анкара настоява, \"САЩ правят обезпокоителни стъпки да легитимират тази организация и да осигурят трайното й присъствие в региона. Абсолютно невъзможно е това да бъде прието\", добави той, цитиран от БТА. Говорителят на Реджеп Тайип Ердоган подчерта, че Анкара \"ще продължи борбата си срещу всяка терористична организация независимо от нейното име и форма във и отвъд своите граници\". Анкара разглежда СЗН като терористична организация, свързана с действащата в Турция Кюрдска работническа партия (ПКК), която от десетилетия води въоръжена борба срещу турската държава, отнела живота на десетки хиляди души.", "date": "2018.01.14", "title": "Турция: Неприемливо е подготвянето на сирийски бойци за гранична полиция"}
{"url": "https://www.24chasa.bg/novini/article/6662663", "text": "Най-активният вулкан във Филипините изглежда е на път да изригне, съобщават местните власти, предадоха ДПА и Асошиейтед прес. За втори ден вулканът Майон в провинция Албей избълва стълб от гъста пара и пепел. Над 4000 души, живеещи в подножието му, напуснаха домовете си. Местните власти призовават жителите да не се доближават до 7-километрова зона около кратера на Майон, информира БТА. Вулканът се намира на 330 километра южно от столицата Манила. Височината му е 2472 метра. Той е изригвал около 50 пъти от 1616 г. досега. Последното му смъртоносно изригване е от май 2013 г. Тогава загинаха петима туристи, а седем души бяха ранени. Най-смъртоносното изригване на Майон е през 1814 г., когато загинаха 1200 души, а цял град бе затрупан от вулканична пепел и кал. При изригването от 1993 г. загинаха 79 души. Майон е популярна туристическа атракция заради формата си на почти перфектен конус.", "date": "2018.01.14", "title": "Хиляди избягаха, след като вулкан във Филипините изхвърли пепел"}
{"url": "https://www.24chasa.bg/novini/article/6662527", "text": "Анкара трябва да разбере, че разрешаването на кипърския проблем ще бъде от полза за всички и че кипърците трябва да бъдат оставени сами да решават своето бъдеще. Това заяви днес кипърският президент Никос Анастасиадис, цитиран от англоезичното издание \"Сайпръс мейл\". Анастасиадис напомни, че когато преди пет години е поемал поста, е обещал във връзка с кипърския проблем, че ще действа в границите на националното достойнство за постигане на решение, \"което взима предвид безпокойствата на кипърските турци, но без да пренебрегва основателните искания на кипърските гърци\", предава БТА. \"Аз спазих обещанието си. И наистина съжалявам, че (турската) безкомпромисност не доведе до отдавна жадуваното обединение\", каза той. За да може Кипър да \"функционира като истинска европейска държава, ние трябва да бъдем наистина независими, абсолютно независими, абсолютно суверенни, така че кипърците да решават за Кипър, а не Турция чрез кипърските турци\", добави Анастасиадис. По думите му Анкара трябва да престане да смята, че може да създаде протекторат в рамките на Кипър, като налага позицията си на кипърските турци.", "date": "2018.01.14", "title": "Кипър: Анкара трябва да разбере, че кипърците сами ще решават своето бъдеще"}
{"url": "https://www.24chasa.bg/novini/article/6661427", "text": "Жълтото ухилено кръгче, известно като “усмихващото се лице” или “смайли”, е познато на милиони хора по света. Но малцина знаят, че по идея на автора му Харви Бол от него е произлязъл Международният Художникът предлага той да се отбелязва в първия петък на месец октомври под девиза “Направи добро. Помогни на някого да се усмихне”. С помощта на известното личице Бол широко рекламира хрумването си и сам се назначава за посланик на щастието, основава “Световната корпорация на усмивките” и печели много последователи. Съществуват хиляди такива празници – по няколко за всеки ден от годината. Има значими международни дни, посветени на съществени за човечеството проблеми. Има и смешни, безсмислени, абсурдни, чудати приумици, които някой някъде е измислил и разпространил чрез приятели, медиите и социалните мрежи. Честват например Ден на паниката, на кучешката бисквитка, на разсипаното мляко, на мастурбирането, на писането на писма, на фукането, на брадите, на съкровищата, на чадъра, на пикника, на изгубения чорап, на патентите за оръжие. Има и Ден на нищото… 13 ноември е Международен ден на прегръдката с вариант честван на 1 февруари или 13 май, когато посветените масово се хвърлят на врата на познати и непознати юдеи.  Свой ден имат кюфтето, хотдогът, бобът, сланината, свинското, фъстъкът, картофът, сладоледът за закуска, спанакът, нутелата, содата бикарбонат. САЩ са рекордьори в честването на храни и почитат 180 от тях всяка година.  Феновете на Дарт Вейдър и джедаите са а с решение на губернатора на Оклахома 6 май става Ден на попгрупата “Хенсън”. 9 юни е посветен на анимационния герой Доналд Дък. Най-голямата фабрика на световни дни по сериозни проблеми е ООН. И не само дни, а седмици, месеци, годни, декади. Определят ги Съветът за сигурност и агенциите на организацията като ЮНЕСКО, УНИЦЕФ, Световната здравна организация (СЗО). Целта е расовата и сексуалната дискриминация, опазването на природата, водата, въздуха. Отбелязват се и знакови дни от световната история. 27 януари е Международен ден в памет на жертвите на холокоста, 4 февруари е посветен на борбата с рака, 13 февруари е Ден на радиото, 21 февруари – на матерния език.  8 март е в чест на жените по света, 21 март – на страдащите от синдрома на Даун. На 7 април се празнува здравната помощ, на 15 май - Денят на семейството, на 31 май – Денят без тютюнев дим. 20 юни е посветен на бежанците, 18 юли – на Нелсън Мандела. 12 август е Световен ден на младежта, 5 септември – на благотворителността, 27 септември – на туризма, 5 октомври – на учителите, 16 октомври – на прехраната, 21 ноември – на телевизията, 1 декември – на борбата със СПИН, 10 декември – на човешките права. Има дни на официалните езици на ООН - английски, руски, арабски, френски, испански, китайски. ЮНЕСКО е определил Ден на джаза, на поезията, на авторските права, на философията, на свободата на пресата, на науката, на толерантността и забраната на търговията с роби. По идея на СЗО свои дни имат битката с туберкулозата, бяса, хепатита, маларията. Макар да звучи комично, за него има твърде основателна причина – да насочи вниманието към 2,5 млрд. души по света, които не разполагат с елементарни санитарни условия. Не така стои въпросът с Деня на признателност към опаковъчното фолио с въздушни мехурчета и пукането им - един напълно ненужен празник.  Той е измишльотина на радио Spirit 95 FM от американския щат Индиана, което през 2001 г. започва да го рекламира като лек срещу стреса, прави страница в интернет и скоро набира хиляди последователи. Затова не бива да ни учудва, ако на 29 януари видим по улиците или в метрото тийнейджъри, които Също толкова безсмислен е денят “Говори като пират”, обявен на 19 септември 1995 г. в Орегон от Джон Бауър и Марк Съмърс. Оттогава почитателите на този ден се поздравяват не с “Привет, приятелю!”, а с “Ахой, пирате!” и говорят на корсарски жаргон, за което им помага речник на пиратския език, пуснат във фейсбук от двамата изобретатели.  На 3 май мнозина излизат с червена и зелена или синя и жълта маратонка, за да отбележат Деня на обувките в два различни цвята. Той е създаден и популяризиран от американката Арлийн Кайзър, за да подчертае разликите и разнообразието, които правят човека уникален и свободен. 14 декември е Световният ден на маймуната, измислен в САЩ от художниците Каси Сороу и Ерик Миликин, за да събуди любов и грижа към животните. Той се празнува по цял свят, а многобройните му Световни и национални дни обявяват правителства, провинции, градове, села и… обикновени луди. Чрез медиите и социалните мрежи те привличат следовници, ако каузата е смислена и общозначима или достатъчно смешна и нелепа, за да спечели зевзеците и ексцентриците.  Обявяването на дни, посветени на нещо, има и скрита изгода – рекламата. Още преди 100 години в американския Конгрес се развихря скандал около обявяването на Национален ден на стафидата, наречен от противниците му Това не пречи през целия XX век законодателите да фабрикуват най-различни дни, посветени на продукти. Пикът е през 1985-1986 г., когато един от всеки 3 закона е за създаване на някой празник - като Седмица на боулинга, Ден на ръководството на въздушното движение, на любеницата, на царевицата, на чесъна.  Днес американският Конгрес е престанал с тази творческа дейност, но вакуумът е попълнен от професионалисти като Адриейн Купърсмит от Чикаго, която е събрала 2000 идеи за специални дни, предложени от редови граждани и лобистки организации, повечето от които са включени в календара “Чейс” за специални събития, празници и годишнини. ", "date": "2018.01.14", "title": "Празници славят чесъна, кюфтето, мастурбацията, изгубения чорап"}
{"url": "https://www.24chasa.bg/novini/article/6662506", "text": "Израелският премиер Бенямин Нетаняху пристигна в Делхи на първа визита на израелски премиер в Индия от 15 години насам. Целта на посещението е укрепване на двустранните връзки, предаде Франс прес. Нетаняху и съпругата му Сара бяха посрещнати на летището в индийската столица от премиера Нарендра Моди, който миналия юли стана първият индийски лидер, посетил Израел. \"Визитата е повод да се засили сътрудничеството с една световна сила в областта на икономиката, сигурността, технологиите и туризма\", каза Нетаняху преди началото на визитата и нарече индийския си колега \"близък приятел на Израел\", предава БТА. Нетаняху е вторият израелски премиер, който посещава Индия. Първият бе Ариел Шарон през 2003 г. Нетаняху е придружаван от внушителна делегация, включваща представители на секторите на технологиите, селското стопанство и отбраната. В навечерието на визитата обаче Индия анулира поръчка за 500 милиона долара на 8000 противотанкови ракети Спайк, произведени от израелската оръжейна компания Рафаел. Израел е голям доставчик на оръжейни материали за Индия в размер на около един милиард долара на година. Визитата на Нетаняху в Индия продължава до 19 януари. Днес той посети с Моди мемориал за индийските войници, сражавали се за освобождаването на Хайфа по време на Първата световна война. Днес Моди дава също така вечеря в чест на Нетаняху. По време на визитата си в Индия Нетаняху ще посети и Мумбай и ще се срещне там със звезди на индийската кинематографична индустрия. Той ще участва и в церемония в памет на жертвите на атентатите в Мумбай, по време на които бе щурмуван еврейски център през 2008 г. В нападението в еврейския център загинаха един равин и съпругата му, както и още четирима души.", "date": "2018.01.14", "title": "Нетаняху на първо посещение на израелски премиер в Индия от 15 години насам"}
{"url": "https://www.24chasa.bg/novini/article/6662525", "text": "Приятелката на лидера на Партия за независимост на Обединеното кралство (ЮКИП) Хенри Болтън временно е изключена от политическата формация заради расистки коментари за годеницата на британския принц Хари - американската актриса Меган Маркъл, предаде ДПА. Двадесет и пет годишната Джо Марни е изпратила поредица съобщения на приятел, в които прави расистки коментари за Мегън Маркъл, съобщи \"Дейли мейл\". Марни пише, че Маркъл, чиято майка е цветнокожа, а баща й е бял, ще \"опетни\" кралството семейство, отбелязва изданието, цитирайки едно от съобщенията. В друго съобщение Марни писала, че никога няма да прави секс с \"негър\", защото са \"грозни\", предава БТА. Петдесет и четири годишният Болтън обяви в Туитър, че приятелката му е отстранена веднага след получаването на информацията. В изявление Марни се извини за \"шокиращия език\", който е използвала в съобщенията до приятел, но отбелязва, че те са извадени от контекста, допълва Асошиейтед прес. След случилото се Болтън, който е четвъртият лидер на партията за една година, се изправя пред призиви за оставка, съобщи Ройтерс. Той влезе в заглавията на таблоидите по Коледа, когато изданията съобщиха, че е напуснал жена си заради 25-годишния модел Джо Марни. Членът на ЮКИП Бил Етъредж, който е и евродепутат, заяви: \"Дойде времето Хенри Болтън да подаде оставка като лидер на Партия за независимост на Обединеното кралство. Той трябва да си отиде, той трябва да си отиде бързо, той трябва да си отиде колкото се може по-бързо.\"/", "date": "2018.01.14", "title": "Приятелката на лидера на ЮКИП\nвременно е отстранена от партията заради расистки забележки за Меган Маркъл"}
{"url": "https://www.24chasa.bg/novini/article/6661967", "text": "6000 лева за лекарства, храна и специални приспособления са необходими за спасяване на диви животни, съобщи Би Ти Ви. В момента доброволци се грижат за над 30 болни и ранени таралежа, които така ще оцелеят през зимата. Едно от спасените таралежчета тежи 400 г, а до напролет трябва да наддаде поне до 600 г. Клиниката има и други обитатели. \"Тяхното лечение и хранене изисква много специфични и редки лекарства, специален внос, затова е толкова скъпо\", споделиха ветиринари. Идеята е напролет в София да се открие Център за диви животни, където да се помага на животни, които трудно оцеляват в все по-негостоприемната за тях урбанизирана природа, споделиха намеренията си ентусиасти. Има дарителски телефон с есемеси.", "date": "2018.01.14", "title": "Търсят 6000 лева помощ за спасяване на диви животни"}
{"url": "https://www.24chasa.bg/novini/article/6661978", "text": "Столичанин, спипан от ченгетата с дрога, е задържан за 24 часа, съобщават от ОД на МВР- Монтана. В събота към 14, 40 часа дежурен полицейски патрул и група за опазване на обществения ред спират водача на „Мазда 6“, 48-годишният И.И.И. от София. При претърсването и изземването във возилото са открити 167 грама тревна маса, която при направен на място полеви наркотест реагира на канабис. При личния обиск у мъжа са намерени и две полиетиленови пакетчета със смес от 1,4 гр канабис и 1 грам амфетамин. Мъжът с дрогата остава за 24 часа в ареста. По случая е образувано досъдебно производство.", "date": "2018.01.14", "title": "В Монтана спипаха столичанин с дрога в колата му"}
{"url": "https://www.24chasa.bg/novini/article/6662013", "text": "Американският актьор Марк Уолбърг дари \"скандалния\" си хонорар от 1,5 милиона долара за подпомагане на жертвите на сексуален тормоз, предадоха световните агенции. Около възнаграждението, получено от Уолбърг за презаснемането на филма \"Всички пари на света\", се разгоря обществен дебат за неравното заплащане между мъжете и жените, след като стана ясно, че екранната му партньорка Мишел Уилямс е получила 1500 пъти по-малка сума. Фактът, че Уолбърг е получил 1,5 милиона долара, а Уилямс - едва около 1000 долара, предизвика сериозно недоволство както сред активистите, борещи се за справедливо заплащане, така и сред потребителите на социалните мрежи. Актриси от ранга на Джесика Частейн, Амбър Тамблин и Мия Фароу публично изразиха възмущението си. \"През последните дни хонорарът ми за презаснемането на \"Всички пари на света\" стана предмет на важна дискусия. На 100 процента подкрепям каузата за справедливо заплащане. Поради тази причина дарявам 1,5 милиона долара за инициативата \"Времето изтече\" за подпомагане на жертвите на сексуален тормоз. Дарението ми е на името на Мишел Уилямс\", се посочва в изявлението на Марк Уолбърг, който миналата година беше обявен от сп. \"Форбс\" за най-високоплатения актьор в света. Агенцията Уилям Морис Индевър, която представлява и Уолбърг, и Уилямс, на свой ред е дарила 500 000 долара за инициативата \"Времето изтече\", учредена в началото на годината от 300 представителки на киното, телевизията и театъра. Сред учредителките са водещи холивудски звезди като Натали Портман, Ема Стоун, Рийз Уидърспун, Ашли Джъд, Рашида Джоунс, Ева Лонгория, Кери Уошингтън. Само за няколко дни след учредяването на фонд за правно подпомагане на жертвите беше събрана сумата от 15 милиона долара. Презаснемането на \"Всички пари на света\" през ноември миналата година - само месец преди излизането му на екран, се наложи, след като режисьорът Ридли Скот реши да \"изреже\" звездата на филма Кевин Спейси, обвинен в сексуални посегателства от редица мъже. Спейси беше заменен от Кристофър Плъмър, припомнят агенциите. След като стана ясно, че Марк Уолбърг дарява хонорара си, актрисата Мишел Уилямс също е направила изявление, в което се посочва: \"Днес не става въпрос за мен. Днес става дума за всички актриси, които ми засвидетелстваха подкрепата си, за приятелките ми активистки, които ме научиха да изразявам гласно мнението си, за влиятелните мъже, които се вслушаха и предприеха мерки. Ако наистина се стремим към равноправие, трябва да полагаме еднакви усилия и да правим еднакви жертви. Днешният ден завинаги ще остане запечатан в съзнанието ми благодарение на Марк Уолбърг, Уилям Морис Индевър и всички мъже и жени, допринесли за това постижение\".", "date": "2018.01.14", "title": "Марк Уолбърг дари 1,5 млн. долара на жертвите на сексуален тормоз"}
{"url": "https://www.24chasa.bg/novini/article/6662017", "text": " Земетресение с магнитуд 7,3 по скалата на Рихтер е регистрирано край бреговете на Перу, показва справка на интернет страницата на Геологическата служба на САЩ (USGS), съобщи \"Фокус\". Трусовете са регистрирани в 4:18 часа местно време (11:18 часа българско време) на 31 км. югозападно от град Акари и на 19 от Яука на дълбочина 10 км. Тихоокеанският център за цунами обяви, че е възможно да възникнат приливни вълни по крайбрежието на разстояние 300 км от епицентъра на земетресението, посочва ДПА.", "date": "2018.01.14", "title": "Край бреговeтe на Перу регистрираха трус с магнитуд 7,3"}
{"url": "https://www.24chasa.bg/novini/article/6662041", "text": "В понеделник в министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа, съобщиха от пресцентъра на регионалното министерство. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Договорът ще бъде подписан от председателя на Управителния съвет на Агенция „Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС“. На церемонията ще присъстват членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“. Стойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи.", "date": "2018.01.14", "title": "Утре подписват договора за изграждането на тол системата"}
{"url": "https://www.24chasa.bg/novini/article/6662047", "text": "Косовският премиер Рамуш Харадинай и съпругата му Анита са получили албански паспорти. Това съобщи самият Харадинай в акаунта си във Фейсбук, предаде РИА Новости, цитирана от БТА. Благодаря на албанската държава, за мен е извънредна чест да получа паспорт на Република Албания, написа в петък Харадинай. Той бе на работно посещение в Албания в четвъртък. По данни на сайта lajmi.net косовският премиер е подал заявка за получаване на албански паспорт три дни по-рано. Новината предизвика много критики към премиера Харадинай дори в самото Косово, отбелязва РИА Новости.", "date": "2018.01.14", "title": "Косовският премиер Харадинай получи албански паспорт"}
{"url": "https://www.24chasa.bg/novini/article/6662066", "text": "Втора порнозвезда твърди, че е била поканена в хотелската стая на Доналд Тръмп през 2006 г., по време на турнир по голф, пише днес сайтът \"Дейли бийст\", цитиран от ДПА, съобщи БТА. Вчера в. \"Уолстрийт джърнъл\" написа, че адвокат на Тръмп платил през 2016 година 130 000 долара на бившата порно актриса Стефани Клифърд, за да си мълчи за сексуална връзка с магната на недвижими имоти по време на същия турнир. Порнозвездата Алана Еванс заяви пред сайта, че се засякла през 2006 г. с Клифърд, която й казала, че по-късно вечерта ще ходи при Тръмп и я поканила да се присъедини. След това, по думите й, Клифърд й се е обадила. \"Звъня ми пет пъти, последните два от които бе с Доналд и аз го чух да казва по телефона \"О, хайде, Алана, нека се позабавляваме! Хайде да се позабавляваме! Ела на купона, чакаме те\", каза Еванс.", "date": "2018.01.14", "title": "Втора порнозвезда твърди: Тръмп ме покани в хотелска стая през 2006 г."}
{"url": "https://www.24chasa.bg/novini/article/6662078", "text": "Централната банка изгражда специален фонд за преструктуриране, който до 2024 г. ще покрива 2% от гарантираните депозити. Това припомня управителят на БНБ Димитър Радев в интервю за „Файненшъл Таймс“. Той подчертава, че българската банкова система е много здрава, капиталовата адекватност и коефициентите на ликвидност са по-високи, отколкото средните да ЕС, а рентабилността е близо до равнищата от преди кризата през 2009 г. вече две поредни години. Изданието подчертава, че Радев работи усилено по подготовката на България за евентуално влизане в еврозоната. Някои представители на Европейската централна банка (ЕЦБ) и на столици на страни от еврозоната са на мнение, че ще бъде прибързано България да бъде приета като 20-та членка на валутния съюз, тъй като доходът на глава от населението е нисък и съществуват недостатъци в съдебната система, пише изданието, Управителят на централната ни банка е категоричен, че страната ни и в момента изпълнява всички критерии за членство в еврозоната. На въпрос на \"Файненшъл таймс\" за втори шестгодишен мандат като управител на централната банка той отговаря: \"Ще видим. Отидох в МВФ за една година, а останах 15.\" При срива на КТБ лъсват неправомерните практики на кредитиране и лошата рестриктивна регулация, припомня вестникът и допълва, че по случая прокуратурата е обвинила двама бивши подуправители на БНБ. Радев смята, че банковите надзорни практики не са достатъчно силни, за предотвратят събития като случилото се с КТБ, а освен това е липсвала подходяща институционна рамка за справяне с подобни кризи.", "date": "2018.01.14", "title": "Димитър Радев: Фонд ще покрива 2% от защитените депозити"}
{"url": "https://www.24chasa.bg/novini/article/6662095", "text": "Шефът на международната федерация по ски и член на бюрото на Международния олимпийски комитет Джан Франко Каспер е изпратил писмо до премиера Борисов по повод на решението на правителството за развитието на ски зоната над Банско. Ето какво написа един от най-уважаваните хора в световния спорт:", "date": "2018.01.14", "title": "Шефът на световните ски до Борисов: Поздравления за решението за Банско"}
{"url": "https://www.24chasa.bg/novini/article/6662113", "text": "Потъна иранският петролен танкер, който гореше повече от седмица в Източнокитайско море след сблъсък с друг плавателен съд, съобщиха днес китайски медии, цитирани от Франс прес. Танкерът \"Санчи\", превозващ 136 000 тона кондензирани въглеводороди, се запали на 6 януари след сблъсък с китайски товарен кораб на около 300 км източно от китайския град Шанхай, съобщава БТА. Няма надежда да бъдат открити оцелели от 29-те членове на екипажа, заяви по иранската държава телевизия говорител на спасителните екипи.", "date": "2018.01.14", "title": "Потъна иранският петролен танкер, горящ в Източнокитайско море"}
{"url": "https://www.24chasa.bg/novini/article/6662173", "text": "Британската опозиционна Лейбъристка партия не подкрепя, нито призовава за втори референдум за членството в Европейския съюз, заяви нейният лидер Джереми Корбин, цитиран от Ройтерс. Корбин заяви днес пред телевизия Ай Ти Ви: \"Не подкрепяме, нито призоваваме за втори референдум; онова, за което сме призовали, е смислено гласуване в парламента\".", "date": "2018.01.14", "title": "Корбин: Лейбъристите не подкрепяме втори референдум за членството в ЕС"}
{"url": "https://www.24chasa.bg/novini/article/6662182", "text": "Самолет на турската авиокомпания \"Пегасус еърлайнс\" излезе от пистата при кацане на летището в град Трабзон, Североизточна Турция, предадоха агенциите, цитирани от БТА. Самолетът изпълнявал курс Анкара-Трабзон. Губернаторът на Трабзон Юджел Явуз заяви, че всички 162 души пътници и екипаж са били евакуирани и са в безопасност. По думите му все още не е известна причината за произшествието. Летището ще остане затворено до 8 ч сутринта местно време. На снимки от произшествието се вижда как самолетът е затънал в кал. Сред пътниците на борда се е стигнало до паника. Машината е \"Боинг\"-737-800.", "date": "2018.01.14", "title": "Самолет излезе от пистата при кацане на турско летище, едва не падна в морето (Видео, снимки)"}
{"url": "https://www.24chasa.bg/novini/article/6662225", "text": "Шест души са ранени при експлозия в жилищен блок близо до Милано, съобщи агенция АНСА, цитирана от ДПА. Два апартамента на последния етаж на сградата в град Сесто Сан Джовани са напълно разрушени при взрива, който вероятно е причинен от изтичане на газ, уточни в Туитър местната противопожарна служба, съобщава БТА. Мъж на 73 години има сериозни изгаряния. Няма хора с опасност за живота, допълни АНСА.", "date": "2018.01.14", "title": "Шестима пострадаха при експлозия в жилищен блок близо до Милано"}
{"url": "https://www.24chasa.bg/novini/article/6662267", "text": "Първите пеликани вече пристигнаха в биосферен парк „Сребърна” повече от месец преди обичайното им появяване, съобщи  . Ранното пристигане на пеликаните показва, че те не са отлетели далеч през есента. Според орнитолози е възможно да са се придържали по поречието на реката. Ранното пристигане на пеликаните в „Сребърна” става устойчива тенденция през последните години, твърдят специалистите.", "date": "2018.01.14", "title": "Пеликаните се върнаха в \"Сребърна\" месец по-рано"}
{"url": "https://www.24chasa.bg/novini/article/6662273", "text": "Най-малко 26 души са ранени при пропадане на под на нощен клуб в Мадрид тази нощ, предаде Асошиейтед прес, цитирана от БТА. В болници в града са приети 11 души с леки наранявания. Пострадалите са на възраст 20 - 40 години, допълва ТАСС. Други посетители на клуба са получили помощ на място. От службата за бърза помощ уточниха, че се е отворила 16-метрова дупка в пода на горния етаж на нощния клуб, намиращ се в южната част на Мадрид. Достъпът до втория етаж на заведението е забранен. Полицията разследва причините за случилото се. Подобен инцидент имаше и през ноември на остров Тенерифе, когато 22 души пропаднаха в мазето, след като в пода се отвори дупка.", "date": "2018.01.14", "title": "Дупка в пода на нощен клуб в Мадрид погълна 26 души"}
{"url": "https://www.24chasa.bg/novini/article/6662277", "text": "„Не одобрявам решението на Националния съвет на БСП да не подкрепи ратификацията на Истанбулската конвенция, още повече, че голяма част от европейските държави вече са я ратифицирали. Съжалявам за това, смятам го за политическа грешка и за лош знак”, заяви президентът на ПЕС Сергей Станишев в предаването „Неделя 15О” по  . „Жените в България станаха жертва на изкривен дебат, който се разви в българското общество. Много е трудно да се върви срещу течението. Трудно е да не се поддадеш на полулизма. Защитата на истината не е лесна задача. Затова е нужна воля. През последните 10 дни бяха изпратени плашещи сигнали и абсурдни твърдени, които отклониха вниманието от основния факт. А именно, всяка 4 жена в България лично е преминала през този ад. За миналата година три жени са убити по особено жесток начин от своите партньори. Жените очакват нашата подкрепа. За съжаление, очевидно държавните механизми не работят добре. И предвидените за внасяне от БСП в НС законодателни предложения няма да могат да да засенчат политическия знак, който бе даден с решението за нератифициране на Конвенцията. Още повече, че една опозиционна партия няма механизма да наложи приемането на тези промени. Конвенцията предоставя редица мерки за подобряване на ситуацията по отношение на опазване от насилие и наказание на деятелите. Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят. Опасявам се че това няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст и ненасилието над жени и деца. И затова вчера предупредих БСП, че ще трябва да обяснява своите действия пред нашите партьнори. Според мен, фокусът на дискусията по предстоящия вот ще бъде изместен заради Истанбулска конвенция и няма да се постигне ефекта, който вероятно се цели.”, допълни Станишев. В своето изказване пред Пленума вчера Станишев поясни: „Конвенцията е всеобхватен международен документ, който разглежда темата през призмата на човешките права. Документ, който предвижда защита и наказание за всяка форма на насилие над жени и деца. И това е нейният основен смисъл. За съжаление, страшно много са хората, преживели лично тази драма. И към тях е насочена Конвенцията. В този смисъл е и Комюникето на Съвета на Европа от 12 януари, който тълкува текста на Конвенцията заради истеричната дискусия в българското общество. Нещо абсурдно според мен. И там изрично се подчертава, че не става дума за въвеждане на т.н. „трети пол”. Тема, с която толкова широко се спекулира в България. Друга основна тема в предаването „Неделя 150” бе първото Българско председателство на Съвета на ЕС. Станишев подчерта, че то е голяма възможност България да се препозиционира в европейски контекст като се ангажира със сериозни инициативи по ключови за Съюза и за страната въпроси. Един от тях е бъдещият бюджет на ЕС, неговият размер и източници на финансиране (и предвид излизането на Великобритания). Съществуват редица рискови идеи за орязване на основни за България политики – Кохезионната и Селскостопанската политики. „Несъмнено, Кохезионната политика се нуждае от предефиниране и реформа, но тя е крайъгълен камък за постигане на икономическо развитие и повишаване на стандарта на по-бедните страни и региони. Ето защо, ние от Партията на европейските социалисти многократно сме предлагали да се върви към търсене на собствени източници за финансиране на повишения брой европейски политики (в този смисъл и новите такива за опазване на границите, Общата европейска отбрана, политика за подкрепа на Африка и др.). Това предложение беше заложено и в резолюцията от последния ни Съвет в Лисабон от декември 2018 г. Този дебат предстои, нищо не е решено и тук се надявам, и успех за нашето Председателство ще бъде да отстоим достатъчно ресурси за развитието на Кохезионната и Селскостопанската политики.” допълни Станишев. Друг успех на Председателството за Станишев ще бъде постигането на някакъв напредък по отношение на цялостната политика по бежанците. Освен това, в контекста на региона, в който живеем – да бъде даден старт на преговорите с Македония и Албания, да има сериозен напредък в преговорния процес с Черна Гора и Сърбия, както и да бъде подготвен цялостен икономически пакет за развитието на Западните Балкани. Запитан как оценява думите на почетния председател на ДПС за безалтернативността на управлението на Борисов, Станишев заяви, че всеки има право да изразява своето мнение, но никой не може да оспори, че БСП е много активна опозиция. „В този смисъл, това е златно време, в което БСП следва да покаже и убеди обществото, че има сериозен и широкообхватен план за развитието на страната.”", "date": "2018.01.14", "title": "Станишев: БСП направи политическа грешка и даде лош знак, като не подкрепи конвенцията"}
{"url": "https://www.24chasa.bg/novini/article/6661851", "text": "Скандалът с наличието на салмонела в продуктите на френския млечен гигант „Лакталис“ е засегнал 83 държави, откъдето са изтеглени 12 милиона кутии адаптирани бебешки млека. Това уточни главният изпълнителен директор на компанията в изявление за френските медии, предава Франс прес, цитирана от \"Фокус\". „Трябва да вземем предвид мащаба на тази операция: повече от 12 милиона кутии са засегнати\", подчерта изпълнителният директор, добавяйки, че дистрибуторите не трябва да сортират продуктите. „Те знаят, че всичко трябва да бъде премахнато от рафтовете\", отбеляза представителят на „Лакталис“. Не се привежда информация за това кои са засегнатите държави.", "date": "2018.01.14", "title": "83 държави засегнати от скандала за салмонела в млякото „Лакталис“"}
{"url": "https://www.24chasa.bg/novini/article/6661853", "text": "І. МЕТЕОРОЛОГИЧНА ОБСТАНОВКА: Температурите са в интервала от – 9° до + 4°. Времето над цялата страна е облачно. Вятър духа в областите Търговище, Смолян, Силистра, Разград, Добрич, Варна, Видин, Шумен, Хасково, Бургас и Ямбол. Слаб дъжд вали в област Кърджали. Леден дъжд на АМ“Тракия“ в района на Вакарел – Мухово. Слаб сняг вали в областите Кърджали, Монтана, Добрич, Варна, Шумен, Разград, София, Велико Търново и в районите на Антоново, Омуртаг и Боаза /обл.Търговище/; по високите места на обл.Смолян; пр.“Предел“/обл.Благоевград/; пр.“Шипка“ и Прохода на Републиката; Сливен, Твърдица и Котел/обл.Сливен/; Леденика/обл.Враца/; Студенец, Карлово, Кърнаре и Лъки/обл.Пловдив/; Кюстендил и Долна Диканя/обл.Перник/; планинската част на обл.Пазарджик; Деветак, Драганци и Прилеп/обл.Бургас/. Пътните настилки са предимно мокри, на места заснежени, заледени и обработени. Намалена видимост поради мъгла: - до 50 м на АМ“Хемус“/обл.София/ - до 150 м в района на проход „Петрохан“ /обл. Монтана/. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” – отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Котленски” - забранен за МПС над 12 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Троянски” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. 3 Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.14", "title": "Виж обстановката по пътищата, актуална към 5,30 часа"}
{"url": "https://www.24chasa.bg/novini/article/6661856", "text": "Във връзка с минусовите температури, валежи от дъжд и сняг тази нощ са направени обработки срещу заледяване, съобщи пресцентърът на Столична община, цитиран от БТА. 77 машини са извършили обработки със смеси срещу заледяване на улици и булеварди, по които се движи градският транспорт, основни улици в квартали и общински пътища. В момента фирмите оператори продължават работа по улици в районите \"Витоша\", \"Панчарево\", \"Горна баня\", \"Овча купел\", \"Банкя\", \"Лозенец\", както и Южната дъга на Столичния околовръстен път. Опесъчаване е направено на планинските пътища във Витоша: \"Бояна-Златни мостове\" и \"Драгалевци-Алеко\". В момента градският транспорт се движи навсякъде по обичайните си маршрути.", "date": "2018.01.14", "title": "77 машини обработват срещу заледяване улиците в София"}
{"url": "https://www.24chasa.bg/novini/article/6661859", "text": "Най-малко осем души са загинали, а десетки други са ранени при пожар в португалския град Вила Нова ди Гая, разположен на около 260 км североизточно от столицата Лисабон, предава Ройтерс, цитирана от \"Фокус\". Пламъците са избухнали в сграда на местна организация за свободно време, в момент, в който в нея са се намирали над 60 души. Все още не са известни причините за пожара, но пожарникарите, изпратени за потушаване на огъня, допуснаха като възможна версия експлозия на отоплителния котел в сградата. Миналата година повече от 100 души станаха жертви на горските пожари в Португалия, припомня агенцията.", "date": "2018.01.14", "title": "8 загинаха и десетки бяха ранени при пожар в Португалия"}
{"url": "https://www.24chasa.bg/novini/article/6661862", "text": "Фалшива тревога за предстоящо ракетно нападение стресна жителите на американския щат Хавай.  Предупреждението е било разпратено на мобилните телефони на жителите на островите с разпореждане да се укрият и че случващото се „не е тренировка“, пише The Hill, цитиран от \"Фокус\". Скоро след това властите на щата обявиха, че няма изстреляни ракети и че предупреждението се дължи на човешка грешка. Въпреки това, едва след 40 минути се пуска второ съобщение, което поправя първото. Емоциите около случилото се променят от паника в раздразнение, докато населението и властите на Хаваите се питат как подобна грешка се е случила. Федералната комуникационна комисия е започнала разследване и администратор в системата за щатското управление за извънредни ситуации е обвинен за грешката. Следващата седмица ще бъде публикуван доклад около случилото се. Ето го и времевият график, публикуван от щатските власти, относно фалшивата тревога: 8:05 часа местно време (20:05 българско време): Започва рутинно вътрешно изпитание на системата за спешно предупреждение без стартиране на сирените. 8:07 (20:07 българско време) : Служител на Хавайската агенция за справяне с извънредните ситуации по грешка задейства системата за предупреждение. 8:10 (20:10 българско време): Командващият щатските въоръжени сили генерал-майор Джо Лоугън съобщи, че няма ракетно изстрелване. Полицейското управление в Хонолулу съобщи, че става дума за фалшива тревога. 8:20 (20:20 българско време): Хавайската агенция за справяне с извънредните ситуации публикува съобщение на профила си в социалните мрежи „Туитър“ и „Фейсбук“, че тревогата е отменена. 8:24 (20:24 българско време): Губернаторът на щата Хаваи Дейвид Ийдж публикува на профила си в „Туитър“, че тревогата е отменена. 8:45 (20:45 българско време): Хавайската агенция за справяне с извънредните ситуации публикува отделно съобщение по местните медии, отменяйки фалшивата аларма. 9:30 (21:30 българско време): Губернаторът излиза с официално заявление за медиите. Губернаторът на Хаваи Дейвид Идж обясни фалшивото задействане на предупредителната система за опасност от ракетна атака с човешка грешка, описвайки възникналата ситуация като „напълно неприемлива“, предаде Voice of America. Пред репортери Идж заяви, че е „разгневен и разочарован“ от положението. „Това е ден, който повечето от нас никога няма да забравят – ден, в който мнозина повярваха, че най-лошите ни кошмари се сбъдват“, коментира губернаторът. Многократно попитан от репортери как може да бъде допусната подобна грешка, Идж увери, че администрацията му ще направи всичко възможно, за да бъде гарантирано, че подобна ситуация няма да се случи отново.", "date": "2018.01.14", "title": "Тревога за балистична ракета в Хавай, оказа се човешка грешка"}
{"url": "https://www.24chasa.bg/novini/article/6661868", "text": "Държавният департамент на САЩ предупреди гражданите, които планират пътуване на Балканския полуостров и по-специално в Косово да бъдат внимателни поради заплахи от тероризъм, съобщава македонското електронно издание „НОВА ТВ“, цитирано от \"Фокус\". „Терористичните групировки продължават да планират възможни нападения в региона на Балканите, включително в Косово“, се казва в съобщението от Държавния департамент, което бе разпространено и от американското посолство в Прищина. „Терористите биха могли да нападнат без никакво предупреждение, възможни цели са туристически места, транспортни центрове, пазари, търговски центрове, сгради на местната администрация, хотели, клубове, ресторанти, религиозни обекти, паркове, спортни и културни събития, образователни институции, летища и други обществени пространства\". В изявлението се казва, че „насилието в политическо отношение е навсякъде в Косово\". Освен това американците са предупредени да бъдат предпазливи при пътуване в северната част на Косово, населена предимно с етнически сърби, поради „граждански безредици\". „Напрежението между общностите в Северно Косово продължават да пораждат насилие, демонстрации и други видове безредици в Северна Митровица, Зубин Поток и Звечани\", отбелязват от Държавния департамент.", "date": "2018.01.14", "title": "САЩ предупредиха за възможни терористични атаки на Балканите"}
{"url": "https://www.24chasa.bg/novini/article/6661872", "text": "Еманюел Макрон е написал пикантна книга за любовта си с Брижит. Това разкритие се съдържа в нова биография на френската първа дама, която ще се появи на пазара през седмицата, предаде Ройтерс, цитирана от БТА. В книгата, озаглавена \"Брижит Макрон: освободената жена\", съседка на Еманюел Макрон от родния му град Амиен разказва, че книгата, написана от него, съдържала 300 страници. Съседката твърди, че тя е набрала на машина ръкописа. Говорителка от канцеларията на Макрон отказа да коментира твърдението. В откъс от биографията на първата дама, появил се в медиите, съседката разказва, че не е запазила копие от книгата, написана от Еманюел Макрон. Тя я описва като пикантна и леко цинична. В нея имената на главните действащи лица били заменени, допълва жената. Еманюел Макрон се влюбва като тийнейджър в учителката си Брижит от гимназия в Амиен. Там тя преподава френски и ръководи училищната театрална трупа. Еманюел и Брижит се влюбват именно по време на репетиция на една от пиесите, поставени от трупата. Връзката им не е одобрена от родителите на Макрон, тъй като Брижит по онова време е омъжена майка на три деца. Впоследствие тя се развежда и се жени за Макрон през 2007 г. Макрон в миналото призна, че е написал най-малко две книги, но миналата година пред сп. \"Поан\" сподели, че не би искал те да се публикуват, защото не е доволен от тях. Той е автор и на книгата \"Революция\", публикувана по време на предизборната му кампания. Пред сп. \"Поан\" запитан дали не съжалява, че не се е посветил на писането, Макрон каза, че \"животът му все още не е приключил\". Макрон не е единственият политик, който пише. Настоящият премиер на Франция Едуар Филип е съавтор на книгата \"В сянката\", политически трилър, пълен и с много страстни сцени.", "date": "2018.01.14", "title": "Макрон написал пикантна книга за любовта си с Брижит"}
{"url": "https://www.24chasa.bg/novini/article/6661875", "text": "\"Речта на Доналд Туск при откриването на европредседателството ни наистина ми направи много сериозно впечатление. Тя бе изключително добре подготвена и професионално направена. Напомни ми на едно изказване на папа Йоан Павел Втори преди години, когато с делегация на Атлантическия клуб му гостувахме. Тогава в делегацията ни бе и Христо Стоичков. Папата го благослови. Сега и Туск говори за Стоичков. Ако двете речи се съпоставят, се вижда полската връзка на двамата“. Това разказа пред   бившият външен министър Соломон Паси. Паси добави, че при подготовката на такива речи има един много важен секрет. „Тайната за подготовката на такива стратегически изказвания научих през 1999 г. покрай визитите на Бил Клинтън и Тони Блеър. Тогава и двамата впечатлиха с изказванията си в България. Тайната при Блеър бе, че той много добре бе слушал какво са му казали от посолството на Великобритания в София. Явно и сега Туск внимателно е слушал какво са му казали от полското посолство“. Соломон Паси коментира, че когато се говори за членството на България в Европейския съюз и сегашното европредседателство не трябва да се забравят заслугите на хора като президента Желю Желев. „Този човек направи наистина много и заслужава един жест на признание – коментира Паси. – Дали летище „София“ да носи неговото име или пък площадът в София, където навремето се провеждаха емблематичните протести“. Според Паси председателството е огромна възможност за България, която трябва да се използва. „Това е невероятен инструмент, който сега е в ръцете ни – обобщи Соломон Паси. – Заслужили сме си го. Нека не забравяме, че благодарение на България са прокарани доста идеи в Европейския съюз. Общото зарядно за мобилните телефони, издействани над 120 млн. евро за осигуряване на интернет връзка в отдалечени райони на света. Сега работим и по две нови инициативи – опазването на почвите по света, което е от глобална важност, и преминаването към само едно дистанционно, което е свързано с екологията“. Соломон Паси заяви, че България политически се готви за настоящото европредседателство още от 1990 година, когато от Атлантическия клуб е била внесена резолюция за влизането ни в Европейския съюз.", "date": "2018.01.14", "title": "Паси: Летище „София” или площадът на протестите да носят името на Желю Желев (Видео)"}
{"url": "https://www.24chasa.bg/novini/article/6661879", "text": "Кабинковият лифт „Симеоново – Алеко“ вече работи. Това съобщи за „Фокус“ Красимир Иванов, началник сектор „Въжена линия“ от „Витоша ски“ във връзка с  „Наложи се да свалим пътниците, за да размразим въжето\", припомни той.", "date": "2018.01.14", "title": "Кабинковият лифт „Симеоново – Алеко“ на Витоша вече работи"}
{"url": "https://www.24chasa.bg/novini/article/6661881", "text": "Китай призова всички страни по споразумението от 2015 г. за иранската ядрена програма да го спазват, отхвърляйки по този начин исканията на президента на САЩ Доналд Тръмп то да бъде предоговорено, предаде ДПА, цитирана от БТА. Споразумението, което \"не беше постигнато лесно\", трябва да бъде спазвано, заяви говорителят на китайското министерство на външните работи Лу Кан. Той каза още, че всички страни трябва да имат предвид по-широкия контекст на нещата, както и дългосрочния интерес. Лу заяви, че споразумението е изключително важно за мира и стабилността в Близкия изток и че Китай има \"последователна и ясна позиция\" на противопоставяне на едностранните санкции. Вчера Тръмп заплаши, че ще се оттегли от споразумението, ако не бъдат поправени \"катастрофалните дефекти\" в документа, както се изрази той. Американският президент наложи и нови санкции на 14 ирански физически и юридически лица, които САЩ обвиняват в нарушаване на правата на човека. Споразумението от 2015 г. беше подписано от правителството на бившия президент Барак Обама, както и от Иран, Китай, Русия, Великобритания, Франция и Германия. Целта му е да направи така, че Иран да използва ядрения си капацитет за мирни цели и да не му позволи да се сдобие с ядрено оръжие. В замяна бяха замразени икономически санкции срещу иранската страна. Но Тръмп, който трябва да утвърждава замразяването на санкциите на всеки 120-180 дни, заяви вчера, че споразумението не гарантира в достатъчна степен, че Иран никога няма да се сдобие с ядрено оръжие. Той каза, че замразява санкциите за последен път и че прави това единствено с цел да даде време да се постигне договореност с европейците, която да доведе до изправяне на дефектите на споразумението.", "date": "2018.01.14", "title": "Китай отхвърли исканията на Тръмп за промени в договора за иранската ядрена програма"}
{"url": "https://www.24chasa.bg/novini/article/6661883", "text": "Министърът на регионалното развитие и благоустройството Николай Нанков даде допълнителни указания до всички кметове на общини и областни управители, както и до председателя на НСОРБ Даниел Панов, за по-строг контрол при изпълнението на Националната програма за енергийна ефективност на многофамилни жилищни сгради, съобщиха от регионалното министерство. Осъществяваният от министерството мониторинг на програмата установи, че общините като възложител в процеса по обновяване на сградите не извършват достатъчно ефективен контрол на външните изпълнители, което може да доведе до вреди със съответното финансово изражение за гражданите. За да не се допусне това, с писмото си министър Нанков изисква да се извършват проверки на място от представители на общината и строителния надзор минимум един път месечно по време на изпълнението на обновителни дейности на сградата и преди подписването на Констативен акт (Образец 15) и да се съставят протоколи от тях. На общодостъпно място във всеки вход на участваща в програмата сграда вече трябва да бъде поставяна информация за контакт – име, телефон и имейл, с отговорните общински служители, упражняващите строителен надзор и инвеститорски контрол, и на съответното подразделение на Дирекцията за национален строителен контрол. Общините трябва да следят и за нерегламентираното използване на подизпълнители. Некачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси, се казва още в писмото на регионалния министър. Общините, които са основен участник в изпълнението на Националната програма за енергийна ефективност, са задължени да изпълняват функциите си на възложител със съответните механизми за контрол и гарантиране изпълнението на допустимите дейности, да следят за законосъобразното разходване на публичните средства и да защитават интересите на сдруженията на собствениците като техни представители.", "date": "2018.01.14", "title": "Министър Нанков: Общините да контролират по-строго санирането"}
{"url": "https://www.24chasa.bg/novini/article/6661926", "text": "\"Не бих казал, че капацитетът на МВР пада. В условията, които работим, колегите се справят повече от добре\". Това заяви в предаването „Тази неделя” по   главният секретар на МВР Младен Маринов. Той не разглежда извършените убийства в началото на българското европредседателство като координиран опит да се дискредитира България. Предприети са всички мерки, за да бъде задържан българинът, живеещ в чужбина, подал фалшивите заплахи за бомба в НДК, летището и Народното събрание. Заплахите му са не само до България, а и до различни европейски институции, като Европейската комисия. „Има данни, че лицето не е в най-добро психологическо състояние. Анализът на разговорите ни дава основание да смятаме, че това не е нормално поведение”, каза Маринов. По думите му мъжът се активирал, когато има фокус на обществото и медиите върху определени събития в определена страна. Не трябва да се говори за това кой е помогнал за разкриването на престъпление, каза Маринов по повод убийството на бизнесмена Петър Христов. По думите на главния секретар на МВР не може да се изключи версията, че престъплението е знак за отмъщение за това, че Христов е помогнал за разкриването на „Наглите”. „Работим по всички версии, които криминалистите са издигнали”, категоричен беше Маринов. Главният секретар на МВР коментира също, че самоубилият се Росен Ангелов, когото полицията посочи като извършител на шесторното убийство в Нови Искър е искал да заличи съвсем съзнателно всички възможни следи, които водят към него, след като е убил Кети. Маринов повтори, че мотивът на Ангелов е освен връзката му с Кети и фактът, че той е имал намерение да ограби едно от жилищата, в което тя е чистила, и да я вкара като суъчастник. Това я е накарало да го отхвърли. „От разследването имаме информация, че тя е избягвала срещи с него. Росен ѝ е предал нейни неща чрез посредник. На 31 декември срещата между тях е протекла много бързо. Най-вероятно Кети е тръгнала да бяга, тъй като е убита в гръб с 3 куршума и още един контролен изстрел в главата. Той е искал да заличи съвсем съзнателно всички възможни следи, които водят към него”, обясни Младен Маринов. „Убийството не е станало на мястото, където открихме трупа на Кети. След като е извършил убийството на Кети, се е върнал в помещението, което е обитавал, преоблякъл се е и след това е планирал действията по отношение на семейството”, каза още главният секретар на МВР. „След като е извършил престъплението в къщата, Ангелов е взел семейния автомобил, взел е тялото на Кети и в направил опит да го скрие възможно най-далеч, за да затрудни разследването, а може би и да го наведе към версия, че извършител е Кети, след което е избягала”, допълни той. Той изрази надежда, че ще се стигне до развръзка по стрелбата срещу данъчния служител, който почина от раните си. „Когато се стреля по държавни служители, които са на високо ниво в йерархията, това означава, че някой някъде е притиснат и държавата е свършила работа по отношение на хора, които искат да изкарат лесни печалби, но са осветени и техният канал е бил прекъснат. Да, ще е лош сигнал, ако не разкрием извършителя, не по-маловажен е поръчителят”, каза Младен Маринов.", "date": "2018.01.14", "title": "Младен Маринов: Не виждам в убийствата координиран опит да се злепостави България (Обновена)"}
{"url": "https://www.24chasa.bg/novini/article/6661937", "text": "Обещаните допълнителни 100 милиона лева за увеличение на заплатите в МВР не са подарък, каза в предаването „Тази неделя” по bTV зам.-председателят на СФСМВР Илия Кузманов. Стъпката е обмислена, а парите не се дават безусловно, категоричен беше той. „Условията са ние да участваме в тяхното събиране с по-добра работа по контрабандата и трафика и при добри резултати те дори ще се увеличат от 1 януари 2019 г.”, каза Кузманов. На въпрос с колко ще се увеличат парите от догодина, ако работят добре, той отговори: С 10%. По думите му 100-те милиона ще стигнат за увеличение на заплатите между 80 и 100 лв. „Това са немного пари за хора, които безкрайно са изостанали в заплащането си, каквито са служителите на МВР”, категоричен беше Кузманов.", "date": "2018.01.14", "title": "Синдикален шеф: Стоте милиона за МВР не са подарък"}
{"url": "https://www.24chasa.bg/novini/article/6661947", "text": "„Джамиите са световни паметници на културата, както и желязната църква в Истанбул”, категоричен е министърът на културата Боил Банов пред  Миналата неделя с тържествена церемония в Истанбул беше открита реставрираната желязна църква. Тя е ремонтирана с турски средства на стойност повече от 15 млн. турски лири. По време на откриването турският президент Реджеп Ердоган заяви, че у нас „се намират също и много джамии, бани и мостове от османския период”, които се нуждаят от реставрация. По думите на министъра на културата към момента страната ни няма официален ангажимент да реставрира джамии у нас, но това е „най-естественото”. „Иначе ще се окажем в ситуация, че Турция е много по-толерантна към различието, отколкото България – нито това е така, нито бива така да се възприема”, категоричен е Банов.", "date": "2018.01.14", "title": "Боил Банов: Джамиите са световни паметници на културата"}
{"url": "https://www.24chasa.bg/novini/article/6661958", "text": "Съпругът на загиналата при автомобилна катастрофа зам. -кметица на Кричим Нурджан Ристемова е издъхнал в болница от тежките си травми. Вчера той е бил погребан в родния си град. „Цяло семейство си отиде след жестоката катастрофа на Бъдни вечер. Тогава на място загинаха Нурджан и двете й малолетни деца, а сега изпратихме и мъжа й Ерол Шерифов”, каза кметът на Кричим Атанас Калчев. Жителите на градчето все още не могат да се съвземат от шока след загубата на фамилията.", "date": "2018.01.14", "title": "Издъхна съпругът на загиналата зам.-кметица на Кричим"}
{"url": "https://www.24chasa.bg/novini/article/6661972", "text": " Министър-председателят на Япония Шиндзо Абе заяви по време на посещението си в България, че е необходимо максимално да се засили натискът спрямо Северна Корея, за да може Пхенян сам да предложи преговори, предава ТАСС, цитиран от \"Фокус\". „Северна Корея трябва да демонстрира поведение в унисон с поетите задължения по унищожаването на своя ядрен и ракетен арсенал така, че да гарантира неговото пълно и окончателно ликвидиране с възможен външен контрол над процеса“, отбеляза Абе. „За да се принуди Северна Корея да измени своята политика е необходимо международната общност да постигне пълно съгласие и да наложи максимален натиск спрямо Северна Корея. Пхенян трябва сам да предложи воденето на диалог“, допълни той. Говорейки за провокационната риторика, използвана от режима в Пхенян, Абе отбеляза, че „това е типичен за страната способ за водене на преговори и опасяването за сценарий - ракетна атака означава да бъде причастни към тона на Пхенян“. „Няма да се поддадем на заплахите на Северна Корея, но ни е необходимо внимателно да анализираме ситуацията, за да реагираме спокойно и хладнокръвно. В тясно сътрудничество с Европа и България, със силен натиск от цялата международна общност ще направя всичко възможно за разрешаването на проблема с ядрените и ракетните опити на Пхенян“, подчерта японският министър-председател. Днес Абе ще се срещне с българския си колега Бойко Борисов. Сред темите на преговорите са разширяването на търговско- икономическото партньорство между България и Япония с акцент върху увеличаването на българския износ, привличането на японски инвестиции и технологии. България ще запознае японските специалисти с приоритетите на своето председателство в Съвета на ЕС и ще съобщи готовността си активно да работи над разширяването на стратегическото партньорство ЕС-Япония. Шиндзо Абе е съпроводен от бизнес-делегация, съставена от представители на повече от 30 японски компании. България е четвъртата страна, която Абе ще посети по време на европейската си обиколка. Той също така бе в Естония, Латвия и Литва, а след България ще посети Сърбия и Румъния. Всички страни, които японският министър-председател посещава са важни от гледна точка на Токио и неговия стратегически подход към ситуацията на Корейския полуостров. С изключение на Естония всички страни имат дипломатически отношения със Северна Корея, а в София и Букурещ има нейни посолства.", "date": "2018.01.14", "title": "Абе в България: Необходим е максимален натиск спрямо Северна Корея"}
{"url": "https://www.24chasa.bg/novini/article/6662288", "text": "С призив БСП да послуша Станишев и да поправи решението си за Истанбулската конвенция излезе ГЕРБ. \"Искаме да се разсеят спекулациите, че ГЕРБ се отказва от ратификацията и да се опитаме да налеем малко разум в БСП - партията, чиято идеология би трябвало да се бори с неравенството между половете, и която би трябвало да се бори за конвенцията повече от нас\", заяви вицепремиерът и външен министър Екатерина Захариева. От ГЕРБ свикаха извънреден брифинг за конвенцията днес, след като  На пресконференцията в централата на управляващата партия се събраха само жени - парламентарната шефка Цвета Караянчева, Захариева, правосъдната министъра Цецка Цачева и евродепутатката Ева Майдел. \"Миналият ноември европейските жени социалистки организираха протест в Брюксел с призив конвенцията да се приеме бързо\", разказа още Захариева. \"Странно е това разминаване в позициите - в Брюксел подкрепяме, а в България не, за да извлечем от това политически дивиденти, коментира вицепремиерът. Силно се надявам БСП да послуша разума и лидера на европейските социалисти Станишев\", допълни тя. \"Всички спекулации у нас не намират място в конвенцията\", категорична бе Захариева. И призова всички депутати се запознаят внимателно с документа. В сряда в 14 ч в парламента ще има голям и максимално отворен дебат за конвенцията, обяви шефката му Караянчева. На него са поканени представители на всички власти, заинтересовани страни и на вероизповеданията. \"Няма текст в конвенцията, който ще задържи България да признае еднополови бракове и 3-и, 4-и, 5-и или 6-и пол\", обясни още Захариева. И допълни, че към конвенцията има 75 стр. обяснителни бележки. Същевременно се водели разговори със Съвета на Европа да изпрати разяснителен документ, че не става дума за трети пол в конвенцията. \"Спорният термин цели разчупване на наложените стереотипи, които поставят жената в неравноправно положение\", каза още външната министърка. Тя определи като спекулации твърденията, че това ще задължи България да приема бежанци от друг пол. \"Големият парадокс е, че конвенцията на Съвета на Европа не приема стереотипите и приемането за нормално в други части на света жените да бъдат осакатявани, насилвани, омъжвани насила\", допълни тя. \"Категорично не става дума за трети пол, понятието не замества тези за мъж и жена, а е само за целите на конвенцията\", обясни Цачева. Самата конвенция дава възможност тя да бъде ратифицирана със съответни резерви и такова е и решението на правителството, допълни тя. Дебатите по конвенцията у нас били от 2013 г. През 2016 г. България била предпоследната държава на ЕС, която не била подписала. Всички останали 26 страни го били направили. Изследванията, които направихме, показаха ужасяващи цифри. В 91% от убийствата на жени са от мъже: 35% от партньор или съпруг, 25% от друг роднина, 31% от друг познат мъж. Тази конвенция ще задължи българската държава да осигури превенция над насилието над жените, да въведе текстове в НК, които да криминализират това, да направи центрове за защита, обясни Захариева. Цачева допълни, че на финал в работна група за обсъждане са законови промени срещу домашното насилие. \"Изключително съм учудена, че Нинова не иска по-добра защита за тези насилвани над 1 млн българки. И как ще обясни това на колегите си от Социнтерна, където е зам.-шеф\", попита Ева Майдел. И попита как ще го обясни на колегите си и зам.-шефката на БСП Деница Златева, която е и зам.-шеф на ПЕС-Жени, коита са най-големите радетели за конвенцията.", "date": "2018.01.14", "title": "ГЕРБ призова БСП да послуша Станишев и да поправи решението си за конвенцията"}
{"url": "https://www.24chasa.bg/novini/article/6662307", "text": "68 процента от гърците са против бившата югорепублика Македония да получи съставно название, което обаче да съдържа името \"Македония\". Това показват резултатите от социологическо допитване, цитирано от агенция МИА, съобщава БТА. В проучването на агенция Марк (Marc), осъществено по поръчка на гръцкия в. \"Прото тема\", 23,6 на сто от анкетираните казват, че са съгласни думата \"Македония\" да бъде включена в наименованието. От гърците, които отхвърлят идеята, 63,8 процента са гласоподаватели на управляващата партия СИРИЗА, показва още анкетата. Същевременно 67 процента от симпатизантите на Нова демокрация също са негативно настроени към съставно име, включващо \"Македония\". Междувременно Панос Каменос, лидерът на партията Независими гърци, която е част от управляващата коалиция в Гърция, предложи да бъде организиран референдум по въпроса за името на Македония, съобщава агенция МИА. \"Гръцкият народ ще трябва да вземе решение по безпрецедентното в историята на човека (решение да) отстъпи своята история и цивилизация на друг народ\", написа в статия за в. \"Димократия\" Каменос, който е също така министър на отбраната. По думите му включването на термина \"Македония\" в новото име ще възвести предстоящо \"свиване на гръцката цивилизация през следващите векове\".", "date": "2018.01.14", "title": "68% от гърците са против съставно название с името Македония"}
{"url": "https://www.24chasa.bg/novini/article/6662318", "text": "Въпреки че страхът от мигранти е разбираем, той е грях, ако поражда враждебност, заяви днес папа Франциск, цитиран от Асошиейтед прес, съобщи БТА. Папата покани мигранти, бежанци, кандидати за убежище, новопристигнали имигранти и имигрантски семейства второ поколение на специална литургия, отслужена днес в базиликата \"Свети Петър\" във Ватикана. Франциск отбеляза, че някои общности се страхуват, че новодошлите ще смутят установения ред. Той каза, че макар и това да е \"разбираемо от човешка гледна точка\", е грях, ако тези страхове \"компрометират уважението и щедростта\" и ако \"подхранват враждебност\" срещу различните от нас. Франциск многократно е подчертавал, че мисията на християнството е да помага на уязвимите и маргинализираните хора.", "date": "2018.01.14", "title": "Папата: Грях е, когато страхът ни настройва враждебно към мигрантите"}
{"url": "https://www.24chasa.bg/novini/article/6662395", "text": "1 милион български жени са подложени на домашно насилие. Изключително учудена съм, че Корнелия Нинова не иска по-добра защита за тези 1 млн. българки. Това каза евродепутатът Ева Майдел на пресконференция в централата на ГЕРБ, предаде „Фокус“. „Изключително ми е интересно като вицепрезидент на социнтерна тя ще се срещне със своите колеги на следващото заседание и ще обясни позицията си, че като българка, представителка на втората по големина партия в България не подкрепя по-добрата защита и превенцията на насилие над жени“, посочи тя. „Много е хубаво, че имаме българка зам.-председател на ПЕС-жени. Как Деница Златева ще обясни това, че БСП не подкрепя Конвенцията при положение, че в ПЕС-Жени са едни от най-големите ѝ защитници“, посочи Ева Майдел. „Изразявам недоумение и учудване от позицията по Истанбулската конвенция, която беше официално обявена вчера от Корнелия Нинова и от БСП. Само преди няколко месеца, през септември 2017 година, гласувахме Конвенцията в Европейския парламент и тя беше подкрепена от всички евродепутати от ПЕС, включително и българските представители“, поясни евродепутатът. „Изглежда, че Националният съвет на БСП и Корнелия Нинова отстояват едни позиции в Брюксел, преди месец на съвет на ПЕС БСП е подкрепила ратификацията на Конвенцията, няколко дни след това - в България казват, че няма да я подкрепят“, изтъкна Ева Майдел. „В Брюксел можем да бъдем европейци и да отстояваме едни теми, а когато се върнем в България - променяме позицията си“, коментира тя.", "date": "2018.01.14", "title": "Ева Майдел: Учудена съм, че Нинова не подкрепя по-добрата защита от насилие над жени"}
{"url": "https://www.24chasa.bg/novini/article/6662440", "text": "Един човек е загинал при тежка катастрофа по път I-8 ГКПП \"Калотина\" - София в района на град Сливница. Това съобщиха за „Фокус“ от пресцентъра на МВР. В инцидента са участвали ТИР и два автомобила. По първоначални данни един човек е загинал. Инцидентът е регистриран към 15.15 часа. Мястото е отцепено, извършва се оглед, тепърва ще се установяват и причините за тежката катастрофа. Пътни полицаи регулират движението в района.", "date": "2018.01.14", "title": "Катастрофа между ТИР и две коли край Сливница, има загинал"}
{"url": "https://www.24chasa.bg/novini/article/6662412", "text": "Операцията по изтегляне на кутии с мляко за бебета, произведено от френската компания Лакталис касае 83 страни, обяви днес президентът и генерален директор на компанията Еманюел Бение. Той обеща да бъдат обезщетени всички засегнати от заразяването със салмонелоза семейства, предаде Франс прес. Излизайки от мълчанието, ръководителят на компанията даде пространно интервю за френския в. \"Журнал дю диманш\". 47-годишният Бение е известен с пословичната си дискретност. Сега той защитава в интервюто си начина, по който е управлявал кризата със заразата. В последните дни компанията и в частност ръководството й бяха остро разкритикувани от правителството на Франция и от потребителите за управлението на кризата, предава БТА. \"В нито един момент не е имало желание да укрием нещата\", казва Бение, който ръководи семейното предприятие от 2000 г. Преди това начело на компанията са били баща му и дядо му. \"Вярно е, че по природа не съм експанзивен и в подобна криза човек първо се стреми да действа\", допълва той, като така се опитва да обясни защо не е направили изявление досега. В петък между ръководството на Лакталис и френския министър на икономиката Брюно Льо Мер се състоя среща. След това компанията обяви, че изтегля всички партиди с детско мляко, произведени в завода в Краон, в Западна Франция, откъдето тръгва заразата. Ръководителят на компанията казва днес в интервюто, че операцията по изтегляне, касае над 12 милиона кутии с мляко и уверява, че на дистрибуторите няма вече да се налага да пресяват партидите по дати, защото те знаят, че вече ще трябва да изтеглят всичко от рафтовете. Тридесет и седем бебета бяха заразени от салмонелоза във Франция, от които 18 бяха приети в болница, след като са консумирали мляко или продукти за захранване на деца на Лакталис, които са били заразени. Бебета са добре, съобщава френската Епидемиологична агенция. Салмонелоза е открита у бебе в Испания, а има съмнения и за един случай в Гърция. Ръководителят на Лакталис каза, че няма нови случаи на зараза от 8 декември и допълни, че обявеният случай в Испания датира от октомври миналата година. Запитан за стотиците жалби, депозирани от родители в цяла Франция, където е започнало разследване за непредумишлено нанасяне на травми и застрашаване на живота на други хора, Бение обеща, че няма да крие нищо и че ще сътрудничи на разследването. \"Ще обезщетим всички семейства, които са понесли вреди\", каза той. Лакталис бе упрекната, че не е била прозрачна и е пропуснала да реагира след откриване на салмонела в завода й в Краон по време на проверки през август и ноември. Това заразяване е засегнало само средата в завода, но не и продуктите. То бе направено обществено достояние в началото на декември. Полемиката дойде от последвалото изтегляне на партиди с детско мляко на три етапа през декември. Поради липса на споразумение с Лакталис министърът на икономиката обясни, че е трябвало да подпише лично на 9 декември указ, с който да поиска временното преустановяване на пускането в търговската мрежа на детско мляко и изтеглянето на около 600 партиди, тоест 11 000 тона. Изтеглянето обаче се оказа непълно и някои дистрибутори продължиха да продават потенциално заразени продукти в продължение на още няколко седмици. \"Нашата работа е да пускаме на пазара безопасни продукти. В този случай това не е така и ние носим отговорност\", призна Еманюел Бение, допълвайки, че според него не е имало пропуски от страна на фирмата в процедурите. Лакталис в миналото беше малка семейна фирма, а днес е световен гигант с 246 производствени обекта в 47 страни и със 75 000 служители. Компанията не публикува никога данни за финансовото си състояние, освен тези за годишните си печалби, възлизащи на 17,3 милиарда евро реализирани на 58 процента в Европа, на 21 процента в Америка, на 14 процента в Океания и на 7 процента в Африка.", "date": "2018.01.14", "title": "Шефът на \"Лакталис\" обеща обезщетения след скандала със заразеното бебешко мляко"}
{"url": "https://www.24chasa.bg/novini/article/6662492", "text": "Има нагласа да се подготви национален протест срещу увеличението на цената на водата – каза в Добрич Майя Сапожникова – една от организаторите на протестния митинг в Добрич вчера. Над 150 добричлии се събраха пред областната управа, за да протестират на фона на възрожденски песни и много лозунги срещу увеличението на цената на водата в Добрич. То е с 4 стотинки – по предложение на „Вик”-Добрич,и трябва да бъде обсъдено днес на заседание на КЕВР. В момента цената на водата е 2,96 лв. за куб. м „На срещата ни с управителя на „ВиК”-Добрич, Тодор Гикински на 6 декември м.г. той ни увери, че цената на водата няма да се увеличава. Още Петър Калчев, предишен управител, говореше за постепенно намаление на цената на водата”- заявиха протестиращи. Протестът беше под наслов „И стотинка е много”. Беше аргументиран с постоянното спиране на водата в Добрич и региона, с лошото й качество, пониженото налягане, загубите от 85 процента и неплащането от много абонати – най-вече в ромски квартали. Да подкрепят протеста дойдоха и кметът на Добрич Йордан Йорданов и зам.-кметът Боян Коларов. „Имал съм няколко разговора в регионалното министерство, тъй като „ВиК”-Добрич, е държавно дружество за проблемите, които ни създават – постоянно и безразборно разкопаване на улиците след аварии и след това неаслалтирането им от тяхна страна, което поемаме ние като община и харчим излишни пари. Дал съм папка с информация и снимки на министъра. Резултат от тези разговори засега няма” – категоричен е кметът. Той потвърди, че е водил разговори и с настоящия управител на „ВиК” за правила за разкопаване на улиците при водни аварии, което досега не е случило, както и възстановяването на настилката от страна на водното дружество, което е тяхно задължение. Участващите в протеста попитаха къде е областният управител на Добрич, за да изрази позиция по проблема. Но областната управа остана затвора. Простиращите направиха шествие през центъра на града с възгласи и лозунги „Водата спира – ние не”, „Оставка”, С цената на водата ни вадите душата“,“ Мръсни или жадни?Трябва ли да избираме….“,“И една стотинка е много“, „Урок по математика - 2.96 плюс 4 не е равно на 3.28“ , Стига аварии, искаме вода” и др. Започна подписка в подкрепа на отвореното писмо, което също бе прочетено пред събралите се граждани и адресирано до Министерството на регионалното развитие и благоустройството, омбудсмана, Комисията за енергийно и водно регулиране, областния управител на Добрич и до общината, в което се заявява позиция против предложеното увеличение на цената на водата. В него се иска оставка на сешания директор Тодор Гикински – освободен от „Вик”-Сандански, и назначен в Добрич от регионалното министерство, както и на Съвета на директорите на дружеството. Поскъпването на цената на водата в Добрич до 3,28 лв на куб. метър на месец, както говори управителят на „ВиК”-Добрич, е и социално непоносима – бяха категорични протестиращите. На фона на възрожденски песни и на националния химн над добричлии заявиха защо цената на водата в Добрич не трябва де повишава. „Новият управител носи малките помпи за ремонт в Пловдив, за което ползва микробус. Нова малка помпа струва около 200 лева, а само пътят до Пловдив е около 800 лв. По този начин той ликвидира звеното за ремонт на помпите във „ВиК”-Добрич, което беше от 8 души електроинженери и специалисти. Предлагаше работа като шофьор на багер и др. Заради това, аз напуснах „ВиК” и сега отивам в Германия като метач” – каза електроинженер. „Докато се вдигаше много шум за поправянето на помпите в помпена станция „Приморци” и дни наред нямаше вода в Добрич, никой от ръководството не каза и дума за ремонта на работилницата там, която по показани снимки изглежда като приемна на управителя. Говори се още, че Гикински е взел на работа в Добрич около 10 души от Сандански, като им прави битовка в базата на „Добрич 1”- заявиха участници в протеста. „След смяната на Петър Калчев, положението във „ВиК”-Добрич, съвсем се влоши. При предишния управител Димитър Радушев се заложи на режима на водата, което при пускането й с налягане съсипа тръбите. Тази политика продължава и при сегашния управител Гикински. Съсипа се и зонирането на града, което имаше за цел при авария максимално малка част от него да остава без вода” - казват бивши работници във водното дружество. Не стана ясно и как миналия петък в местни медии Гищински посочи цена за кубик вода от 3,24 лева за куб. м , след като настоящата цена е 2,96 лв – питаха още протестиращите.", "date": "2018.01.14", "title": "Подготвя се национален протест срещу увеличаването на цената на водата"}
{"url": "https://www.24chasa.bg/novini/article/6662545", "text": "Земетресение с магнитуд 4,1 по Рихтер е било регистрирано днес в окръг Чанаккале, Северозападна Турция, предаде турската частна телевизия СиЕнЕн-Тюрк. Епицентърът на труса е бил в морето, недалеч от Айваджък, предава БТА. Земетресението е станало в 14.56 часа на 9,58 км. под земната повърхност. По първоначални данни няма жертви и разрушения в резултат на труса. На 6 февруари миналата година земетресение от 5,3 по Рихтер в Айваджък причини сериозни разрушения на много сгради, напомня телевизията. ", "date": "2018.01.14", "title": "Земетресение от 4,1 по Рихтер в Северозападна Турция"}
